
PATROLOGIAE TOMUS CXLVII.

JOANNES ARCHIEPISCOPUS ROTHOMAGENSIS / ALPHANUS SALERNITANUS ARCHIEPISCOPUS / ARNULFUS CLERICUS MEDIOLANENSIS / BERTHOLDUS CONSTANTIENSIS / BRUNO MAGDEBURGENSIS CLERICUS / MARIANUS SCOTTUS / LANDULFUS CLERICUS MEDIOLANENSIS / GEBUINUS LUGDUNENSIS ARCHIEPISCOPUS / GUALTERIUS MELDENSIS / EUSEBIUS BRUNO ANDEGAVENSIS / SANCTUS GERALDUS SILVAE MAJORIS PRIMUS ABBAS / JOANNES FISCAMNENSIS ABBAS / THOMELLUS MONACHUS HASNONIENSIS / RENALLUS MAGISTER SEDIS BARCINONENSIS / FOLCARDUS SITHIVENSIS MONACHUS / GUAIFERIUS MONACHUS CASINENSIS / THEODERICUS PADERBRUNNENSIS CANONICUS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CXLVII.


JOANNES ARCHIEPISCOPUS ROTHOMAGENSIS,



ALPHANUS SALERNITANUS ARCHIEPISCOPUS,



ARNULFUS CLERICUS MEDIOLANENSIS,



BERTHOLDUS CONSTANTIENSIS,



BRUNO MAGDEBURGENSIS CLERICUS,



MARIANUS SCOTTUS,



LANDULFUS CLERICUS MEDIOLANENSIS,



GEBUINUS LUGDUNENSIS ARCHIEPISCOPUS,



GUALTERIUS MELDENSIS,



EUSEBIUS BRUNO ANDEGAVENSIS,

EPISCOPI,

SANCTUS GERALDUS SILVAE MAJORIS PRIMUS ABBAS,



JOANNES FISCAMNENSIS ABBAS,



THOMELLUS MONACHUS HASNONIENSIS,



RENALLUS MAGISTER SEDIS BARCINONENSIS,



FOLCARDUS SITHIVENSIS MONACHUS,



GUAIFERIUS MONACHUS CASINENSIS,



THEODERICUS PADERBRUNNENSIS CANONICUS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM XI.

JOANNIS

ABRINCENSIS PRIMUM EPISCOPI, POSTMODUM ARCHIEPISCOPI ROTHOMAGENSIS, ALPHANI SALERNITANI ARCHIEPISCOPI,

OPERA OMNIA.

ACCEDUNT

ARNULFI CLERICI MEDIOLANENSIS,



BERTHOLDI CONSTANTIENSIS,



BRUNONIS MAGDEBURGENSIS CLERICI,



MARIANI SCOTTI,



LANDULFI CLERICI MEDIOLANENSIS,



CHRONICA.

Intermiscentur

GEBUINI LUGDUNENSIS ARCHIEPISCOPI,



GUALTERII MELDENSIS,



EUSEBII BRUNONIS ANDEGAVENSIS,

EPISCOPORUM,

SANCTI GERALDI SILVAE MAJORIS PRIMI ABBATIS,



JOANNIS FISCAMNENSIS ABBATIS,



THOMELLI MONACHI HASNONIENSIS,



RENALLI MAGISTRI SEDIS BARCINONENSIS,



FOLCARDI SITHIVENSIS MONACHI,



GUAIFERII MONACHI CASINENSIS,



THEODERICI PADERBRUNNENSIS CANONICI,



SCRIPTA VEL SCRIPTORUM FRAGMENTA QUAE SUPERSUNT.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLVII CONTINENTUR.


JOANNES ABRINCENSIS PRIMUM EPISCOPUS, POSTMODUM ARCHIEPISCOPUS ROTHOMAGENSIS.
    Liber de officiis ecclesiasticis, col. 27.




ARNULFUS CLERICUS MEDIOLANENSIS.
    Gesta episcoporum Mediolanensium, col. 286.




THEODERICUS PADERBRUNNENSIS CANONICUS.
    Commentatio in Orationem Dominicam, col. 334.




BERTHOLDUS CONSTANTIENSIS PRESBYTER.
    Chronicon, col. 343.




JOANNES FISCAMNENSIS ABBAS.
    Libellus de Scripturis et verbis Patrum collectus, col. 446.---Libellus alter, col. 459.---Epistolae col. 464.

APPENDIX.
    Praefatio Joannis hominis Dei, col. 478.---Chronicon Fiscamnense, col. 479.---Catalogus abbatum Fiscamnensium, col. 483.




BRUNO MAGDEBURGENSIS CLERICUS.
    De bello Saxonico, col. 490.




THOMELLUS MONACHUS HASNONIENSIS.
    Historia Hasnoniensis monasterii, col. 587.




RENALLUS MAGISTER SEDIS BARCINONENSIS
    Versus de corpore Christi, col. 600.




MARIANUS SCOTTUS.
    Chronicon, col. 624.




LANDULPHUS SENIOR CLERICUS MEDIOLANENSIS.
    Historia Mediolanensis col. 818.

APPENDIX.
    Catalogus archiepiscoporum Mediolanensium, col. 954.---Joannis Petri Puricelli dissertatio, col. 970.




S. GERALDUS SILVAE MAJORIS PRIMUS ABBAS.
    Vita S. Adalardi abbatis, col. 1046.




FOLCARDUS SITHIVENSIS MONACHUS.
    Vita S. Bertini, col. 1084.---Vita S. Joannis Beverlacensis, col. 1161.

OPUSCULA DUBIA.
    Vita S. Audomari, col. 1177.---Vita S. Oswaldi, col. 1187.




EUSEBIUS BRUNO ANDEGAVENSIS EPISCOPUS.
    Epistola ad Berengarium, col. 1201.




GEBUINUS LUGDUNENSIS ARCHIEPISCOPUS.
    Epistola ad Rodulphum Turonensem archiepiscopum, col. 1209.




GUALTERIUS MELDENSIS EPISCOPUS.
    Epistola ad Rodulphum Turonensem archiepiscopum, col. 1213.




ALPHANUS SALERNITANUS ARCHIEPISCOPUS.
    Carmina, col. 1219.---Sermo in evang. »Cum transiret Jesus,« etc., col. 1269.---Vita et passio S. Christinae, col. 1269.




GUAIFERIUS CASINENSIS MONACHUS.
    Carmina, col. 1283.---Vita S. Secundini, col. 1293.---Vita S. Lucii papae et martyris, col. 1301.






Main volume text





ANNO DOMINI MLXXIX.
JOANNES ABRINCENSIS PRIMUM EPISCOPUS POSTMODUM ARCHIEPISCOPUS ROTOMAGENSIS.




[Col. 0009]
NOTITIA HISTORICA.
(Gallia Christiana novae editionis, tom. XI, pag. 31.)

[Col. 0009A] Mortuo Maurilio, clerus Rotomagensis Lanfrancum Cadomensem abbatem sibi archiepiscopum elegit, qui, teste Orderico Vitali, recusavit, totisque sategit viribus et apud eumdem clerum, et apud Normannorum ducem Guillelmum, et apud summum pontificem Alexandrum II, ut Ecclesiae viduae praeficeretur Joannes episcopus Abrincensis; quod et assecutus est, Romam ordinationis hujus licentiam petendi causa a duce missus, unde pallium cum licentia deportavit.

Joannes vero episcopus apostolica legatione recepta, et omnium comprovincialium episcoporum cunctorumque etiam ejusdem Ecclesiae canonicorum electione communi consensu facta, metropolitanam adeptus est sedem, quemadmodum legitur in actis [Col. 0009B] archiep. Rotom. Transiit igitur a sede Abrincensi, unde et plerumque Joannis Abrincensis nomen sortitus est, ad sedem Rotomagensem Joannes, filius Radulfi comitis Baiocarum et Ibreii, fratris uterini Richardi Normaniae ducis, cujus archiepiscopi in curiam XIII Kalendas Martii 1070 tracta est causa de cella S. Audoeni de Gisortio inter monachos Sancti Leutfredi et Majoris Monasterii. Anno 1072 in majori basilica sua concilium habuit cum suis suffraganeis pro restituenda ecclesiastica disciplina.

»Hic vero, ex actis archiepiscoporum Rotomag., fuit vir progenie nobilis, liberalibus imbutus disciplinis. Is alias satis strenuus, animi fuit impatientissimus. Crudescebat in eo hic morbus, et, ut ita dixerim, exaggerabatur tum carnis nobilitate, tum [Col. 0009C] praelationis dignitate. Solent enim haec duo plerumque positos in culmine in flexum usque superbiae, ipso potentiae fastigio lenocinante, corrumpere: adeo ut normae obliti justitiae, unde animi sui furorem videntur pascere, hoc zelo justitiae velint deputare. Evenit autem aliquando, ut hi tales, non pastores, sed crudeles exactores, occulto Dei judicio coram ipsis, quos injuste vexaverunt, corripiantur: [Col. 0010A] quatenus exemplariter correpti, et posteris similibus sint terrori, et parvulis spei. Quod totum in hoc de quo agitur Joanne archiepiscopo divina censura exhibuit in eo, quem is adversus sancti Audoeni coenobitas inconsulte tumultum exercuit. Quod non derogatorie, non insultatorie, sed consultorie censuimus scribere. Primo, quia insolitum, incredibile, et quasi monstro simile, tantum tumultum, tantam turbam eo die sine sanguine accidisse. Secundo, ut loco nobilissimo, et ab omni jure seu consuetudine archipraesulum hujus urbis privilegio Caroli Magni libero sit memoriale, quo se probent nec in magnis excessibus ipsorum aliquid justitiae debere. Causa erat, qua Guillelmus Nortmannorum comes et Anglorum rex gloriosus Cenomannis cum expeditione [Col. 0010B] sua morabatur. Aderant ei inter reliquos proceres iste Joannes sedis hujus archiepiscopus, ut vir excellentis ingenii, et non mediocris consilii: Nicolaus quoque reverendus abbas supradicti coenobii. Imminebant celeberrima totisque votis excipienda sanctissimi Audoeni dies natalitia: et quia moris est ut archiepiscopus ipsa die inibi missarum solemnia celebret, non pro ulla quidem vel ipsius jentaculi vicissitudine, sed quasi in recompensationem consecrationis suae, quam nonnisi in praefata ecclesia cuivis sedis memoratae licet accipere; missione a rege petita redibat concite, abbate praenominato interim ad occupatiora remanente. Quid plura? adest dies veneranda, clerici majoris ecclesiae solito eo conveniunt: et quia praemisso nuntio venturum [Col. 0010C] se mandaverat, solemne missarum interim differtur. Post aliquandiu vero e communi consilio, ne quid tantae diei subtraheretur, dum veniat, initiatur. Tanta vero morositate, tanta id factum est devotione; ut non mirum totis animis hostem humani generis ad hanc laetitiam turbandam exarsisse: qui maximo sibi lucro credidit accedere, sic illud veneno suae nequitiae tempus inficere, quod interim [Col. 0011A] sibi dolebat deperire. Finito itaque Kyrie cum duobus rhythmis, exacto Gloria in excelsis Deo, quod incoeptum ab abbate Richardo Sagiensi chorus celeberrime fuerat exsecutus cum laudibus suis (id vero totum expendebatur in praestolatione archipraesulis), ecce accurrit ut turbo tempestatis, omnem confundens gratiam illius celebritatis. Hic namque totam mentis indignationem animo concipiens, quod non usquequaque fuisset exspectatus, torvis oculis, ore furibundo cunctis maledixit; conversusque ad ipsos monachos excommunicavit, ex auctoritate Dei et sua officium praesens interdicens cessare fecit, abbatem ab altari evellens, divini officium ministerii prohibuit. Moeroris erat plenum et stuporis cernere tantae festum laetitiae, tot et tantas voces eam praeconantes [Col. 0011B] in subitum silentium obmutuisse. Ipse ad complendum se officium praeparat: clericis suis, ut a loco incoepto peragerent, imperat. Nihil hic reticendum fore censemus, quod dum alteri parti favendo dissimulamus, alteri totum derogando imputare videamur. Verum falsi astipulatione non indiget. Fratres, etsi decorem sibi tanti gaudii praeripi dolentes, pontificali tamen auctoritati cedunt, festivis se ornatibus exuunt, satis cum tumultu ecclesiam egrediuntur; huc quidam, pars illo, alii alio succedunt, invicem et ad suos super suo pudore moerentes conqueruntur. Cum subito quidam moeroris impatiens, dubium quidem an ex ipsis, vel eorum famulis, plus furoris, minus consilii animo colligens, turrim properat, majus ecclesiae signum [Col. 0011C] pulsat. Hinc forum otior advolat: archiepiscopum sancti Audoeni glebam ad majorem ecclesiam asportare velle proclamat. Prosiliunt omnes e domibus, alius gladium, hic bipennem, diversi quod primum manibus occurrerat, arripiunt; ecclesiam cum furore irrumpunt. Quidam curiositate acti, celata monasterii conscendunt, quaedam ex tabulatis auferunt: quid sic furens populus agere vellet, rimantur. Plurimi ejus intentionis erant, ut quia eis tantae continuationem laetitiae interrupisset, nec sibi perficere liceret. Archiepiscopus circumcirca furentium se turmis appeti expavescens, plus tamen desuper imminentes metuens, ab altari ad valvas monasterii fugam arripuit: vix elapsus infra ambitum earum [Col. 0011D] ipsis prius clausis se recepit: undique circum se sedilia et formas aggerari fecit. Nonnulli tamen partis ipsius arreptis candelabris, cereis et perticis, in monachos efferati, sed ab eis non segniter excepti, pudet dicere, quam foedo exemplo res eo die debuit determinari. Constitit satis ipso die meritum sancti omnibus adfuisse, qui hinc saevientium manus comprimendo, hinc archiepiscopum cum suis eo periculo eximendo, tantum nefas non parvo cunctis miraculo potuit avertere. Nam tanta subito nubis caligo id spatium sanctuarii, quod loculi sanctorum continebantur, obtinuit, ut vix vel a curiosis oculorum acie corripi potuerit. Rei congruit miraculum. Quia enim sacrae Scripturae diversis in locis per nubem nunc delinquentium caecitas, nunc Domini protectio figuratur; [Col. 0012A] jure hoc in ipsa nube portendebatur. Hinc nempe insensibiliter furentium nubilum velut fumus ascendens, divinae gratiae serenum turbabat: hinc manum Domini reatu ipsorum ad feriendum provocatam sanctus Audoenus meritis suis protegendo continebat. Dicto nil subripit quod refragetur: tantum ratio ipsa a toto pendens suffragatur. Ipsi sane, cujus patientiae sit Altissimus redditor, aestimare licuisset, ni se in sua pertinacia continens a consideratione rationis animum revocasset. Sed animositatis ejus immanitas non destitit eo usque, quo se invehens irruit in se. Igitur vicecomes civitatis archiepiscopum sic circumventum ut audivit, veritus ne quid inconsultius adversus ipsum ageretur, et ipse post noxae argueretur; militarem [Col. 0012B] manum cogit, regis bannum omnibus praetendit, suppetias accurrit; jam nil reluctantem, imo sibi penitus diffidentem periculo eximit. Iis tumultuum dementiis exacta est dies tantae celebritatis.

»Aestimet qui valet quae facies tunc fuerit curiae coelestis, quam indigne tulerit sui praecellentissimi civis Audoeni sic confusam, sic foedatam, sic praereptam diem suae remunerationis. Aestimet quid exstiterit miseriae, tantum patronum nil penitus in filiis suis quod Domini faciem placaturus offerret, eo die accepisse. Nos ignorantes divini secretum consilii omittimus, de hominibus humana pensamus. In tanta multitudine discreta sexu, aetate et ordine, non credimus defuisse, et qui mente carnali se minus nocuisse poenituerint, dum nil medium, quin [Col. 0012C] tam speciali gaudio privati forent, attenderint; et qui sanioris consilii, peccatis suis eam turbam imputaverint, vota sua praerepta gemuerint, a suo patrono veniam suspirantes super suis actibus erubuerint. Fratres in crastinum de suis eligunt, per quos abbati suo quod factum fuerat, innotesceret, et regem super hoc suggesturus adiret; sed archiepiscopi nuntius praecesserat, invidiam omnem in monachos retorserat: sic infecto negotio reditum est. Rex licet post ipsius archiepiscopi et quorumdam aulicorum instinctu animo in monachos motus; rem tamen ex aequo pensans, hinc immoderatam arrogantiam, hinc inconsultum tumultum justis librationibus praeponderat. Jubet igitur statim ecclesiam [Col. 0012D] ab archiepiscopo reconciliari. Quod cum satis irato et reluctanti animo abnueret, rex Michaeli episcopo Abrincatensi loci reconciliationem injunxit; pudorem vero suum, in futuro vindictam praetendens, dissimulavit. Quatuor igitur monachos loci, quos et factionis auctores audierat, totidem aliorum coenobiorum abbatibus commisit, quatenus et archiepiscopo satisfaceret, et illi in peregrinatione sua luerent, quod minus consulte peccassent. Non multo post tamen, et rationis consideratione, et petitu abbatis ipsorum flexus, in praesentiam sui eos revocavit, et Ecclesiae reconciliatos reddidit. In his omnibus semper apud ipsum cautum exstitit, ne quid sibi archiepiscopus, quasi sub ecclesiastico vigore, in causis hujus ecclesiae insolenter arrogaverit. [Col. 0013A] Imo postquam gemino fratrum eorumdem exsilio satisfecit, rem in consilium ponit, concilium cogit; quod abbatiam suam irato et tumultuanti animo intrasset; quod totius turbae causa et materia exstitisset; quod loci reconciliationem sibi denegasset, judicio primatum suorum trecentas libras exegit. Delicti satis haec vindicta exsolvisset, si intime facti poenituisset, Dominique patientiam non negligendam putasset. Sed animi rancorem nec tunc primum adversus Sancti Audoeni coenobitas occeperat, et hoc modo potuit potius exaggerari, quam leniri. Trium annorum spatium evolutum erat, et semper repulsam sui dolore continuo secum corrodebat, congruenti sane exemplo suspensus, velut evangelicae illius ficulneae fructus. Unde sic quidam,

[Col. 0013B] Exspectata tribus fructum non attulit annis.
Cum post id temporis redeunte eadem festivitate, paucis ante mensibus paralysi percussus, sed ab hac infirmitate jam respirans, ad solemnitatem venit, et quia per se missam celebrare non potuit, Gisleberto Ebroacensi episcopo vices suas commisit: ipse in medio cantorum specie praecentoris stetit. Ut vero evangelium coepit legi, horribile dictu! sic ab intimis humoribus in secretiorem meatum profluentibus est subito angustiatus, ut raptim urina procurrens, lineam usque superpellicialem indumentum omne infecerit, pavimentum etiam quo stabat, per quam humectaverit. Hinc post fidelium oblationes, cum amplius dissimulare non posset, ecclesiam [Col. 0013C] egressus, pudore non oportet dici quantum et moerore confusus, ad sua reversus est. Quod ut primum ad aures populi percrebuit, quis aestimare, quis dicere suffecerit, in quas et quantas voces se derepente sparserit? Omnes tamen in commune Domini magnificentiam sanctique Audoeni meritum personabant: jure hunc ab integritate praesentis laetitiae sic ignominiose repulsum, quam olim indigne nimis perturbaverat, acclamabant. Nemo nobis succensere habet, si vera dicimus, quia nemini examen judicis omnium, in cujus manus horrendum est incidere, improperandum scimus, et ex aliena culpa poenam incurrere valde formidamus. Sed enim judicia Domini, quae velut abyssus multa sunt, mirari, ipsum [Col. 0013D] in tam sancto viro praedicare, quo affectu pietatis iisdem devote sibi famulantes protegendo semper foveat, plus est sacrilegii ingrato silentio tegere, quam ut dicatur, reverentiae. Caeterum non parum intentionem piam dirigit, studendum continue Domino servire in timore, et exsultare ei, sed cum tremore: sobrie pensare, quam nitidum templum ipsi nosmet scilicet exhibere deceat, si adeo zelans hujus exterioris cultus in visibilibus templis appareat. Non enim inhabitantes propter locum, sed propter inhabitantes locum Dominus elegit. Verum, ut coepta prosequamur, per alios tres annos adeo ipso incommodo laboravit, ut neque jam administrationis infulis deservire potuerit. Cum tandem regia auctoritate, imo consultu omnium pulsatus, episcopatu [Col. 0014A] dedit, et ad quamdam patrimonii sui villam, S. Philiberti dictam, secedit, ubi et aliquantisper supervixit. Duodecimo vero sui praesulatus anno viam universae carnis ingressus, hominem exivit. Inde tamen ad propriam sedem refertur.«

Hactenus scriptor ille, quem, si minus circumspecte verbisque asperioribus praesulem tractavit, tantum abest ut laudemus; ubi vero in incommodo naturali miraculum videre sibi visus est absque revelatione, non possumus non reprehendere. Sed quo nomine afficiendi sunt editores historiae Matthaei Paris, qui tam in utraque editione Londoniensi annorum 1571 et 1640, quam in editione Parisiensi anni 1644, hanc notulam scripsere in [Col. 0014B] margine: Monachi Sancti Audoeni Joannem archiepiscopum Rotomagensem occidunt! Scripserat minus inconsiderate ipse Matthaeus ad annum 1073: Invaserunt Sancti Andoeni monachi Joannem archiepiscopum Rotomagensem missam celebrantem festivitate ejusdem sancti cum armata manu virorum. Sed ad ultimos praesulis annos quod spectat, tradit Ordericus Vitalis, pagina 550, illum subita passione percussum, turba spectante, ad terram dejectum esse, et biennio quo supervixit, elinguem exstitisse

Joannes decorem domus Dei impense coluerat, cujus egregium hodieque superest monumentum in libello divinorum officiorum ad usum metropolitanae ecclesiae, Maurilio decessori suo oblato. Plura etiam concilia celebravit; primum anno 1072, de [Col. 0014C] quo jam diximus; alius anno 1074, in quo prioratus S. Victoris apud Caletes ad abbatias evectus; ipse vero quod presbyteris suis concubinas prohibuisset, lapidibus petitus est fugaque saluti consulere coactus, quo de re Ordericus Vitalis. Subscripsit anno 1074 diplomati Wilelmi regis pro ecclesia Bajocensi. Anno 1075 Caeciliam virginem, filiam Guillelmi Nothi, Deo sacravit in basilica Fiscamnensi. Adfuit, anno 1077, dedicationi basilicarum S. Stephani Cadomensis, et Beatae Mariae Beccensis. Eodem anno jussus a Guillelmo rege; noluit sepelire Hugonem Lexoviensem episcopum. Denique ad finem, tam episcopatus quam vitae ejus quod spectat; abdicare coactus est, tam propter offensam regis quam propter paralysim aut urinae incontinentiam. Ad id [Col. 0014D] vero exsequendum Gregorius VII papa Hubertum legatum ad regem Anglorum miserat, pridie Nonas Aprilis, indictione prima, quae cadit in annum 1078, ut inquireret an ille pro sua aegritudine episcopale onus sustinere posset; quod si tanto oneri impar reperiretur, alius in ejus locum canonice eligeretur Successorem tamen non habuit, nisi mense Julio anni sequentis, duobus ante obitum ejus mensibus, exactis archiepiscop. Rotomag., quae cum duodecimo praesulatus anno mortem illam consignent, initium episcopatus ab ipsa decessoris morte computent necesse est; quando e contrario Ordericus Vitalis, qui sibi constare non videtur, illud modo in annum 1069 rejicit, modo in annum 1072 ubi [Col. 0015A] tumulatum esse ait in baptisterio basilicae suae ad aquilonem V Idus Sept. Trinas ad eum Lanfrancus Cantuariensis archiepiscopus, unam vero Hildebertus Cenomanensis episcopus litteras scripsere, quas post Acherium et Bibliothecam Patrum vulgavit Pommeragus, Concil. Rotomag., pag. 78 et seqq. et Beslinus parte II, pag. 15 et seqq. Hoc epitaphium ejus recitat Ordericus:

Metropolita tuos jacet hic, urbs Rotomagensis,
   Culmine de summo, quo moriente ruis,
[Col. 0016A] Ecclesiae minuuntur opes, sacer ordo tepescit,
   Provida relligio quem sua constituit.
Hic neglecta diu canonum decreta reformans,
   Instituit caste vivere presbyteros,
Dona Dei sub eo venalia nulla fuere;
   Huic et opes largas contulit Ecclesiae.
Lingua diserta, genus, sapientia, sobria vita
   Huic fuit, exiguus quem tegit iste lapis.
Nona dies septembris erat, cum carne Johannes
   Exspoliatus obit: sit sibi vera quies.



R. P. JOANNIS ABRINCENSIS EPISCOPI, DEINDE ROTOMAGENSIS ARCHIEPISCOPI LIBER DE OFFICIIS ECCLESIASTICIS AD MAURILIUM ROTOMAGENSEM ARCHIEPISCOPUM,
Primum ex codice ms. coenobii Salicosani in lucem editus, nunc ex ms. codice bibliothecae Bigotianae auctus et emendatus; notis D. Joannis Prevotii, Rotomagensis ecclesiae cathedralis canonici, et recentioribus observationibus illustratus;
In quo varia antiquitatis ecclesiasticae monimenta, hactenus inedita, ex mss. codicibus nunc primum in lucem prodeunt. [1Kb]




[Col. 0015]
PRAEFATIO.

[Col. 0015B] Solemne habent omnes qui de re aliqua scribendum susceperint, quaedam praemittere sive ut laborem legentibus commendent suum, sive ut instituti a se operis rationem exponant. Quem morem neque penitus convellere, neque omnino custodire propositum est. Quid enim necesse est librum extollere, quem et dignitas auctoris, et ipsa per se doctrinae commendat utilitas? Divina in eo tractantur officia, ritusque quibus illa celebrantur: in quibus inest, Augustino teste (epist. 119, ad Januar., c. 7; lib. IX Conf., c. 7; serm. 16; inter Paris.), quaedam eloquentia salutaris admonendo discentium affectui accommodata, qua frigidus a calore Spiritus Dei excitatur animus, dum fides quae oculum habet in corde, ad id quod accipit visibili lumine, gaudet invisibili [Col. 0015C] veritate. Horum vero expositionem tanti fecit idem eximius, neque satis unquam laudandus Ecclesiae doctor, ut eam universi mundi hujus imperiis, etiam inusitata felicitate pacatis, praeferendam esse censuerit (epist. 119, ad Januar., c. 16). Haec cogitanti dudum in votis fuerat, ut distractum jam, neque [Col. 0016B] facile obvium Joannis Abrincensis primum episcopi, dein archiepiscopi Rotomagensis, opus iterum prodiret in lucem: ne nativo decore nudari patriam, et scriptione perutili plerosque carere contingeret. Verum cum non satis ex animi sententia procederet eventus, tacitus felicioris exspectabam opem, qui imperfecto operi ultimam imponeret manum, et multis truncato partibus faceret medicinam. Cum inter haec audio typographum ad novam hujus editionem se accingere, pupugit ea res animum, reluctantemque impulit eo vehementius, quod typographus consilium suum clam me esse noluit, sed hortatus est ut operam adjungerem meam. Illiberalis visum esset animi eam opportunitatem, quam ad optatum negotium administrandum dabat Deus, [Col. 0016C] corruptam sinere, neque in illud pro virili parte incumbere. Unum me morabatur coeptisque obstabat, quod etsi non indiligenter amicorum lustraram bibliothecas et scrinia excusseram, nullum tamen numeris omnibus absolutum, imo ne melierem quidem Salicosano codicem nancisci licuerat. Quare [Col. 0017A] diversus animi, quid consilii caperem fluctuabam, ut enim sapienter monet Theodoricus rex apud Cassiodorum (lib. IV Var., epist. 31), ad finem debet perducere quae prudentum intentio visa est suscepisse; defectus namque rerum aut consilium titubare, aut vires arguit defecisse, quia sicut perfectam laudem ad finem perducta pariunt, ita vituperationem generant quae in mediis conatibus aegra deseruntur. Sed quamvis exitus labor ille non habuerit expetitos, non despondit tamen animum, et quod priore via parum prospere cesserat, altera aggredi statui. Itaque exquisitis undequaque veteribus ad Rotomagensis Ecclesiae usum codicibus manuscriptis, qui plerumque verbis Joannis Abrincensis ita consonant, ut non ovum ovo similius esse videatur: eorum [Col. 0017B] subsidio varios ejus locos illustrari, et quaedam quae in edito deerant libro, in margine suppleri posse, verba cogitavi. Neque fefellit opinio. Sacrarum enim vestium expositionem quae in fine editi libri exstabat mutila, integram reperimus in expositionis divinorum officiorum codice ms. annorum 500, quem benigne pro suo more concessit V. cl. Emericus Bigotius. Neque hic stetit viri non minus humanitatis dote quam eruditionis et natalium splendore conspicui in me benevolentia: nam instructissimae bibliothecae suae copiam fecit, neque aliquid habuit reconditum ad eam rem pertinens, quo me non uti tanquam re mea voluerit. Praestitit praeterea ritualem Ecclesiae Rotomagensis librum ms. annorum circiter ducentorum, ex quo sacrarum [Col. 0017C] octo processionum ritus exscripsi, earum scilicet quae fiunt die Dominica Palmarum ad Sanctum Gildardum, in qua defertur corpus Christi in feretro reconditum, die sancto Marco sacra, tribus Rogationum, et ascendentis in coelum Christi, ut captivam duceret captivitatem, cui recens absolutus interest reus; die solemni corporis Christi, et in festivitate S. Audoeni, qua cathedralis ecclesiae clerus ad ejusdem sancti basilicam progreditur. Si quae autem occurrant variae discrepantesque lectiones, eas in margine, ex cathedralis ecclesiae ordinario ms. in ejus sacrario servato, notatas lector inveniet.

Ex eodem pariter varios excerpsi ritus, qui jam [Col. 0017D] in metropolitana ecclesia nonnullisque paroecialibus servantur ecclesiis, quorum tamen non meminit auctor noster. Ad hos confugere licebit iis qui matrem ecclesiam sacrorum rituum ducem sequi voluerint, omnemque ex ejus exemplo, ut par est, exsorbere, si quae inciderit, difficultatem, servatis tamen primum caeremoniis in rituali praescriptis.

Ex eodem et ordinario ms. Bigotiano sancti chrismatis et sancti olei desumptas benedictiones exhibemus.

Necnon ex eodem Bigotiano codice ordinem in lotione pedum tum pauperum, tum clericorum; officium missae siccae, ut vocant, in die Parasceves celebrari solitum; et ejectionis et reconciliationis [Col. 0018A] poenitentium ritum, quem utrumque, quia ad eamdem rem pertinet, simul repraesentamus.

Ex antiquo pontificali ms. bibliothecae cathedralis annorum ut minimum 700 adjunximus allocutionem archidiaconi ad D. archiepiscopum pro absolutione poenitentium, quae incipit: Adest tempus, et legitur in cathedrali ecclesia Rotomagensi; iis concepta est verbis quae paternam omnino benignitatem pietatemque spirant. Differt ab ea quae habetur in Ordine Romano, neque hactenus, quod sciam, in lucem emissa est.

Excipit hanc tabula paschalis quae cereo paschali affixa fuit anno Domini 1678. Eam scribere scribendamve curare ad ecclesiae cathedralis cancellarium pertinet. Idem est quotannis in ea tenor verborum, [Col. 0018B] mutanturque tantummodo notae arithmeticae sive numerales.

Varios insuper deprompsimus ritus ex rituali ms. ecclesiae cathedralis ducentorum, plus minus, annorum, qui quia jam obsoleti sunt et inusitati, ideo eos a superioribus, de quibus locuti sumus, sejunximus.

Hos inter eminent officium infantum, officium stellae, et officium sepulcri, quorum meminit Joannes, et quorum damus ritus, verba cantumque, quae omnia sumpsimus ex duobus mss. codicibus bibliocae Bigotianae annorum circiter 200, ad usum ecclesiae Rotomagensis. Haec officia pluribus in provinciis usu recepta erant, de his enim scribunt Joannes Belethus, Guillelmus Durandus et alii rerum sacrarum [Col. 0018C] tractatores.

Suppeditavit nobis vetus Pontificale bibliothecae cathedralis 700 annorum ordinationem episcopi in provincia Neustriaca, una cum caeremoniis precibusque super eum in ejus consecratione recitandis, meminitque Ecclesiae Rotomagensis dum a consecrando hanc professionem exigit: Vis sanctae Ecclesiae Rotomagensi, etc.

In hujus Pontificalis fine eorum nomina continentur, quos aut citari, aut etiam excommunicari oportebat, quos inter recensentur monachi proprietarii; quae referre extra rem esse non credidimus.

Episcopalem admonitionem ad ordinandos habuimus ex Pontificali ms. bibliothecae cathedralis annorum [Col. 0018D] 300, in quo multa observatione digna reperiuntur. Prae caeteris quod ad subdiaconatus 18 annos, ad diaconatus 20, ad sacerdotii ordinem 24 et 25 requirat.

Insuper ex eodem damus benedictionem abbatis cum omnibus precibus super abbatem ordinandum fundendis, in qua mentio fit obedientiae episcopis exhibendae, quamque in conspectu ecclesiae pollicebantur abbates. Sub ejus finem habetur hujus professionis obedientiae formula, quae forte eadem est quam Hugo Ambianensis, archiepiscopus Rotomagensis, exigere solebat, sicut ab Innocentio II in concilio Remensi mandatum fuerat.

Necnon ex eodem ordinationem abbatis canonicorum et abbatissae sanctimonialium desumpsimus.

[Col. 0019A] Excipiendae pariter visae sunt tres antiquae benedictiones pontificales ex vetustissimo pontificali ms. 700 saltem annorum bibliothecae cathedralis. Prima est in dissolutione synodi, cujus tres priores versus exstant in Ordine Romano. Duarum posteriorum primam continet codex infra missam quae in Nativitate Domini celebratur media nocte, alteram infra missam Sabbati sancti. Ejusmodi benedictiones impertiri solebat episcopus infra missarum solemnia, antequam haec verba proferret: Pax Domini sit semper vobiscum (vide BONA, lib. II Rer. liturg., c. 16). Supradictae non habentur in sancti Gregorii Sacramentorum libro.

Quibus subnectendam credidimus institutionem canonici regularis prioratus S. Laudi Rotomagensis, [Col. 0019B] ex processionali ms. et collectario hujus domus transsumptam. Uterque codex aetatem praesefert annorum 160. Ex ea institutione patet annuam probationem non fuisse requisitam, sed postquam susceptus fuerat candidatus, cum positis vestibus saecularibus, regulares induisse. Eae erant talaris tunica, lineum indumentum et caputium: de birreto, et almutia quae nunc sinistro brachio imponitur nulla fit mentio. Deinde fusis nonnullis precibus, professionem emittebat hac verborum forma praeconceptam: Ego frater N. offerens trado me ipsum divinae pietati in ecclesia B. Laudi serviturum secundum regulam S. Augustini, et promitto obedientiam domno N. priori praefatae ecclesiae, et successoribus [Col. 0019C] ejus canonice intrantibus. Exinde admissus ad osculum prioris et sociorum, jurejurando firmabat se ordinis statuta servaturum, et arcana capituli secum habiturum, neque cuiquam extraneo patefacturum. Ubi observare licet eos tum assiduitatem, seu ut vocant, stabilitatem in eadem domo fuisse professos.

Viam parat haec institutio ad ordinarium, sive vetus rituale totius anni ad usum canonicorum regularium ejusdem ecclesiae, quod in multis scriptori nostro consentiens est. Canonici enim regulares, ne parum eis nomen congrueret suum, viderenturque minus canonibus obsequentes (concil. Venet. a. 465, c. 15; Epaon. a. 517, c. 27; Gerund. a. 517, c. 1; Bracar. II, a. 563, c. 1; Tolet. IV, a. 633, c. 2; Tolet. XI, c. 3; [Col. 0019D] Rotomag. a. 1189, c. 1), quibus cautum erat ut ordinem quem ad celebranda divina officia observant metropolitani comprovinciales custodiant, ad dioecesanos ritus se conformabant, idem recitabant officium, eosdem psalmos hymnosque concinebant, additis etiam ad finem antiphonarum canoris repetitionibus quas pneumata vulgo vocant. Summa denique erat eorum cum cathedralis ecclesiae Rotomagensis canonicis societas atque consensio, ut ex variis ordinarii hujus locis perspicuum fiet. Quadringentorum est annorum codex quod indicant tum character quo exaratus est, tum quod cum omnes sigillatim ferias recenseat, praetermittit tamen festivitates SS. Brunonis, Dominici, Francisci, Ludovici Francorum regis, imo et corporis Christi diem festum, [Col. 0020A] cujus loco feria quinta post diem Dominicam sanctissimae Trinitati sacram (cui dedicata fuit haec ecclesia) officium de feria fieri indicat. Majorem praeterea huic codici auctoritatem conciliat quod qui eum exscripsit, ex antiquioribus libris illum se transtulisse in praefatione significat. Illud in eo prae caeteris observatione dignum, quod apud canonicos regulares usu receptum erat, ut diebus hebdomadae sanctae aliorumque per annum solemnium pervigilio ad celebranda religiosius quae recolebant mysteria brevibus mutuisque se cohortationibus accenderent, et per adventum a carnibus et sagimine abstinerent.

Expositionem Canonis missae et divinorum officiorum incerti auctoris nunquam antea editam, et quae [Col. 0020B] in multis Joanni nostro congruit, tradidit nobis ex bibliotheca Bigotiana codex ms. annorum 500; ejus auctor et antiquus et in Amalarii lectione adeo versatus est, ut ejus breviator merito dici possit. Breves notas adjecimus quae ejus intelligentiam juvarent. Ex hoc codice eam partem expositionis sacrarum vestium hausimus, quam desiderari in edito libro supra monuimus; quam tamen hic exstare passi sumus, neque suo loco avulsam contextui Joannis inseruimus, ne dicti codicis series interturbaretur, quam, ut exstat, bona fide repraesentare potius habuimus.

Post haec instrumenta duarum celeberrimarum fundationum capellanorum scilicet collegii Albanensis [Col. 0020C] ex tabulario archiepiscopatus, et collegii Clementinorum ut vocant, ex ejus chartophylacio, excerpta ideo addidimus, quia divinum officium cantatio eorum semper (Psal. LXX), horumque portio est septies in die confiteri Domino (Psal. CXVIII) et psallere nomini Altissimi (Psal. IX). Primum horum collegium Petrum de Colle-Medio Rotomagensem primo archiepiscopum eximiis suis statutis notissimum, dein cardinalem et episcopum Albanensem agnovit auctorem anno Domini 1245; alterum anno 1350 erectum Petro Rogerio, qui ex Rotomagensi archiepiscopo summus demum pontifex electus est, dictusque Clemens VI, gaudet conditore. Capellani vero sic ab utroque instituti sunt ut in divinis exsequendis officiis accedant canonicis adjutores, non ut [Col. 0020D] canonici, quod forte arbitrantur, ab illis celebrandis se liberos factos putent; cantabiles enim sunt iis justificationes Dei in domo sanctificationis ejus (Psal. CXVIII; Isai. LXIV), quibus insistere eo magis tenentur, quo jussit eos divina officia per se, non per substitutos, obire concilium Tridentinum sess. 24, De ref., c. 12. Cum insuper Christus eos increpaverit, qui alligant onera gravia et importabilia, imponuntque ea in humeros hominum, quae nolunt digito movere (Matth. XXIII, 4). Inter ea quae in his monimentis observanda veniunt non infimum locum tenet, quod eo etiam tempore communem in cibo, potu, somno cultuque vitam clerici vixerint, quae aliquandiu interrupta feliciter restituta fuerat die 1 Aprilis, anno 1666, et tam sapienter omnia disposi [Col. 0021A] [.....] mensae frugali sacra lectio non deesset; eam tandem mense Decembri anno 1668 diremptam et destructam dolemus.

Sex praeterea sermones, primum de observantia qua populi pastores colere debent, et de officio pastorum clericorumque caeterorum; reliquos demum quinque, qui de munere agunt, quod incumbit pastoribus, docendi populi, perditosque hominum mores et scelera arguendi; de sanctitate qua eminere sacerdotes, quamque integram et intactam custodire debent etiam a tempore suscepti baptismatis; quibus dotibus virtutibusque ornari, quae vitia tum ipsi tum inferioris ordinis clerici vitare teneantur, quibus a sacerdotio defectibus arceantur, quod sacerdotes non verbo solum, sed opere simul et [Col. 0021B] exemplo oporteat praedicare, scientia praeditos esse qua alios doceant, peccata peccantesque gravibus verbis sine timore sed cum fiducia increpare, paratos denique esse conveniat ad vitam pro commissarum sibi ovium salute profundendam, adeo persecutionem mortemve formidare ab eorum sorte alienum est. Demum postquam quibus teneantur astricti officii sui vinculis edocuit, ad perpendendam impositi sibi oneris gravitatem his verbis, Considerate ergo onus vestrum, auctor hortatur. Quis ille fuerit quaeri potest, cum nomen auctoris prae se non ferant: Si quid in re dubia conjicere licet, forte fuerit Ivo Carnotensis episcopus. Nam inter eos de quibus loquimur tres alii exstant in nostro codice ms. bibliothecae Bigotianae 500 annorum, qui jam [Col. 0021C] sub ejus nomine non semel prodierunt; loquendi praeterea genus idem, dictioque consimilis iis sermonibus quos de rebus ecclesiasticis edidit Ivo, praesertim sermones de pastoribus cum eo quem habuit ille in die festo cathedrae S. Petri congruunt. Alia quae consonant referre supervacaneum duximus, tum ne lectori fastidium pareremus, tum quia id facile studiosus experietur. Certe diffiteri nemo potest quin ii sint alicujus episcopi, loquitur enim ad sacerdotes tanquam potestatem habens, et quasi rationem de eorum regimine redditurus, quo fit ut synodici sermones esse videantur; suum tamen ea in re judicium cuique sit liberum per me licet, quibus ducti argumentis ea opinione teneamur, exposuisse satis habemus. Neminem, opinor, pigebit [Col. 0021D] operae in iis legendis positae, cum nondum editi fuerint, monitisque abundent minime contemnendis.

Expositionem baptismatis et Eucharistiae ex eodem codice ms. subjunximus.

His qui de disciplina agunt sermonibus, appendicis instar induximus in animum annecti posse statutum synodale Bajocense anno 1518 sub reverendo in Christo Patre D. Ludovico de Canossa editum, et tunc typis Gothicis excusum; simulque Ebroicense anno 1576 promulgatum a Claudio de Sainctes, qui concilio Tridentino interfuerat, necnon et provinciali Rotomagensi anno 1581, cujus canones in ordinem redegerat, patriaeque linguae in [Col. 0022A] rudiorum gratiam reddiderat. Virum hunc eximium Spiritu Dei ductum fuisse, domusque ejus zelo exaestuasse decreta probant, in quibus ubique emicat eloquium Dei ignitum vehementer, et depravatos cleri populique mores castigandi, ac devios a fide fratres in unum summi pastoris ovile adducendi desiderium ingens. Praedictis statutis pretium etiam fecit raritas, quae gratiam semper inveniens (ut Tertulliani verbis loquar) concupiscentiam concitat habendi (lib. I De cultu fem., c. 9); concitavit enim vero in viris illius dioecesis pietate doctrinaque insignibus, quorum adducti precibus ea hic exhibemus.

Ultimum ideo occupant locum ii ritus qui in cathedrali ecclesia coram D. archiepiscopo celebrantur, [Col. 0022B] quia et tempore posteriores, et vernacule editi sunt: constituti fuerant anno Domini 1632, die Martis sexta Aprilis, capitulo congregato per juramentum et domos. Hos ex ejusdem capituli monimentis excerptos hic tradimus.

Ex his omnibus, aliisque veteribus, sed editis, tum Rotomagensis, tum comprovincialium ecclesiarum libris notas confecimus, quas ii viri quorum consiliis non parere religio fuisset, necessarias judicaverunt ad majorem auctoris nostri elucidationem (cujus utinam libros de stola et dedicatione ecclesiae, necnon manipulo reperire et edere potuissemus, de quibus loquitur scripta ad eum epistola Lanfrancus) eas Joannis libro subjecimus iis intertextas, quas Joannes Prevotius, nunquam sine honore nominandus, [Col. 0022C] in idem opus e ms. Salicosano codice erutum ediderat (in Collect. concil. Rotomag., p. 78); ut autem erudito viro sua laus integra constet, Prevotianas distinximus his characteribus Pr. dignoscendas, quibus epistolam ejusdem ad D. Franciscum II Rotomagensem archiepiscopum adjunximus. De nostris nihil dicimus, auris enim viri dicta adjudicat et probat ut habetur apud Job (Job XII et XXXIV). Stylus simplex nihil habet affectati nitoris, sed non ideo forte minus rebus sacris exponendis idoneus: Quid enim prodest clavis aurea, si aperire quod volumus non potest? aut quid obest lignea si hoc potest? quando nil quaerimus nisi patere quod clausum est (S. AUGUST. lib. IV De doct. Christ., c. 11). Dictio [Col. 0022D] certe placuit amicis sive illi examine non fallunt, sive charitate falluntur, cupimus autem ut caeteri sic censeant. Erunt forte qui minuta nimis et ipso usu trita observari querantur; verum omnia haec illi sibi dicta non putent suique similibus, sed iis qui ritus nostros omnino non norunt, suntque tam in nostris moribus peregrini, quam a nostro jure sunt liberi; cogitent mendicum esse fluviorum cursum qui illustrium tantum satiare valet ardorem, meminerintque apostolum non solum infirmis infirmum, sed et omnibus omnia factum. Alii forsan antiquis nos nimis inhaerere moribus criminabuntur, sed

Moribus antiquis res stat Romana virisque.
et ipsa antiquitas, ut habet commentarius Ambrosiastes [Col. 0023A] (in cap. III Epist. II ad Timoth.), robur est novitatis. Veteres porro sic veneramur referimusque ritus, ut usitatos quos praescripsere praesules nostri nunc servemus colamusque ex animo, divini memores oraculi: Non contemnas cum senuerit mater tua (Prov. XXIII). Si tamen alicubi labi contigerit (homines enim sumus, humani nihil a nobis alienum putamus) lubet sic cum Hieronymo denuntiare (S. HIER., l. I in Mich., c. 2): A quolibet cupio discere quod ignoro, libenter me discipulum ejus profitebor, dummodo doceat et non detrahat; nihil enim tam facile quam otiosum de aliorum labore disputare. Unumque votum nostrum erit quod fuit quondam S. Augustini: Doleat in me fraternus animus (ait ille Deum alloquens [lib. X Conf., c. 4]) quod dolendum [Col. 0023B] doces, animus ille hoc faciat fraternus, non extraneus cujus os loquitur vanitatem; fraternus ille qui cum approbat me gaudet de me, cum autem improbat me contristatur pro me, quia sive approbet me, sive improbet me, diligit me. Prolixam jam satis praefationem non aliis quam Salviani verbis juvat concludere (SALVIAN. in epist. ad Salonium): Requiret forsitan aliquis quis ille auctor sit: potest hoc quidem quaeri, et recte quaeritur si inquisitio valet ad fructum aliquem pervenire. Caeterum si infructuosa est, quid necesse est ut laboret curiositas cum profectum curiositatis [Col. 0024A] non sit habitura cognitio? In omni enim volumine profectus magis quaeritur lectionis quam nomen auctoris; et ideo si profectus est in lectione, et habet quisquis ille est quod potest instruere lecturos, quid ei cum vocabulo quod juvare non potest curiosos? Dein studiosi silentii reddens rationes: Prima, inquit, veniens a mandato Dei quo praecipimur vitare omnibus modis terrestris gloriae vanitatem, ne dum humanae laudis aurulam quaerimus, praemium coeleste perdamus. Secunda causa: Scilicet ne auctoritatem salubribus scriptis personae suae parvitas derogaret, omnia enim amodo dicta tanti existimantur, quantus est ipse qui dixit. Siquidem tam imbecillia sunt judicia hujus temporis, ac pene tam nulla, ut qui legunt non tam considerent quid legant quam cujus legant, [Col. 0024B] nec tam dictionis vim atque virtutem quam dictatoris cogitent dignitatem. Idcirco igitur scriptor ille abscondi et latitare omnibus modis voluit, ne scripta quae in se habent plurimum salubritatis, minora forsitan fierent per nomen auctoris. Demum his verbis cum eo concludimus, et lectorem precamur ut oret Dominum Deum nostrum, et orando impetret ut libellus pro ecclesia Christi conscriptus tantum apud Deum scriptori suo prosit, quantum eum prodesse ipse omnibus cupit. Vale.




[Col. 0023]
ELENCHUS EORUM QUAE IN HOC VOLUMINE CONTINENTUR.

    [Col. 0023C] Joannis Abrincensis episcopi liber De officiis ecclesiasticis, pag. 1.
    Observationes ad eumdem librum, 88.
    Epistola D. Joannis Prevotii de eodem libro ad D. Franciscum II Harlaeum Rotomag. archiep., 157.
    Processio cathedralis ecclesiae ad S. Gildardum Dominica in Ramis palmarum, 159.
    Processio ad S. Audoenum in festo S. Marci, 163.
    Processio ad S. Eligium feria 2 Rogationum, 165.
    Processio ad S. Gervasium feria 3 Rogationum, 169.
    Processio ad S. Trinitatem de Monte feria 4 Rogationum, 171.
    Processio in Ascensione Domini, 172.
    Processio in festo Corporis Christi, 173.
    Processio ad S. Audoenum in festo ejusdem sancti, 174.
    Fragmenta ordinarii cathedralis ecclesiae Rotomagensis, 175.
    Benedictio chrismatis, 184.
    Mandatum, seu lotio pedum, 186.
    [Col. 0023D] Officium diei Parasceves, 188.
    Expulsio publice poenitentium, 193.
    Reconciliatio poenitentium, 195.
    Sermo archidiaconi ad archiep. Rotomag. pro reconciliatione poenitentium, 196.
    Tabula paschalis cereo paschali affixa, 198.
    Caeremoniae quaedam ex ordinario Ecclesiae Rotomag. quae non observantur, 200.
    Officium infantum in die Innocentium, 202.
    Officium stellae, seu trium regum, cum cantu, 206.
    Officium sepulcri Dominica Resurrectionis, cum cantu, 211.
    Ordinatio episcopi, 215.
    Nomina vocandorum et excommunicandorum, 224.
    Monitio episcopi ad ordinandos, 225.
    Benedictio abbatis monachorum, 228.
    Benedictio abbatis canonicorum, 237.
    Benedictio abbatissae, 240.
    Benedictio episcopalis in solutione synodi, 244
    [Col. 0024C] Benedictio episcopalis ad missam in nocte Nativitatis Domini, 245.
    Benedictio episcopalis ad missam in Sabbato sancto, 246.
    Vetus ordo ad instituendum canonicum reg. in ecclesia S. Laudi Rotomagensis, 247.
    Ordinarium vetus canonicorum regularium S. Laudi Rotomagensis, 254.
    Expositio incerti auctoris super Canonem missae secundum Amalarium, 361.
    Ejusdem auctoris expositio divinorum officiorum. 385
    Fundatio X clericorum collegii de Albania in ecclesia cathedrali Rotomag. anno 1245, 422.
    Fundatio XVI clericorum collegii Clementinorum in eadem ecclesia anno 1350, 432.
    Sermo 1 ad populum de honorandis presbyteris. 444.
    Sermo 2 ad pastores Ecclesiae, de officio pastorali. 453.
    Sermo 3 ad sacerdotes, 459.
    Sermo 4 ad sacerdotes, 465.
    [Col. 0024D] Sermo 5 ad sacerdotes, 473.
    Sermo 6 de sacerdote, 481.
    Expositio baptismatis et eucharistiae, 488.
    Synodus Bajocensis anno 1518, celebrata per R. P. Ludovicum de Canossa Bajocensem episcopum. append. 1.
    Synodus Ebroicensis anno 1576 habita per R. P. Claudium de Sainctes, Ebroicensem episcopum. app. 9.
    Epistola ejusdem ad illustrissimum cardinalem Carolum a Borbonio Rotomagensem archiepiscopum, ibid.
    Forma professionis decani ruralis, app. 59.
    Bulla Urbani papae de ordinibus et residentia, app. 60.
    Litterae Gregorii papae X super eodem, app. 61.
    Cérémonies qui s'observent en l'église cathédrale de Rouen en présence de monseigneur l'archevêque, app. 61.






[Col. 0025]
SCRIPTORUM VETERUM DE JOANNE TESTIMONIA.


[Col. 0025A] B. Lanfrancus Cantuariensis archiepiscopus in epistola ad Joannem II Rotomagensem archiepiscopum.

Domino merito sanctitatis insigniter efferendo Joanni Normannorum archiepiscopo, Lanfrancus indignus vocari episcopus, bene coeptis meliora connectere. Quidquid sanctitas vestra de stola scripsit multum mihi placuit, nec unquam displicuit; sed quod subjunxit quia ad dedicandam ecclesiam episcopus processurus sacris vestibus ex institutione episcopalis ordinis debeat esse indutus, atque in expositione ipsarum sacrarum vestium casulam posuit, valde stupui, quia tale aliquid me unquam vidisse meminisse non potui. Porro quod in dandis ordinibus soli subdiacono dari manipulum perhibuistis, ubi hoc acceperitis rogo me vestris litteris instruatis; a quibusdam enim id fieri audio, sed utrum id fieri sacris auctoritatibus praecipiatur meminisse non valeo.


[Col. 0025B] Ordericus Vitalis, Uticensis monachus, ecclesiasticae Historiae lib. V.

Hic filius Radulfii Bajocarum comitis praesul Abrincatensis Ecclesiae fuit, et inde ad archiepiscopatum assumptus, X annis tempore Alexandri et Gregorii VII paparum claruit.


Guillelmus Pictaviensis Lexoviorum archidiaconus, in Gestis Guillelmi ducis Normannorum et regis Anglorum.

Statuit enim summe idoneos pontifices, Hugonem Lexovii, proprium fratrem Odonem Bajocarum, Joannem Abrincarum. Quorum in electione penes judicium ejus probitas ipsorum valuit, non altitudo natalium proximorum ipsi. Joannes Radulfi comitis filius, jam pridem laicus ordine, eruditus litteris; clero, imo rectoribus cleri admirandus, innotuerat vita religiosa. Non illius desideria specie sacerdotalis gradus honorem, sed illum vota praesulum ambierunt [Col. 0025C] collegam sibi consecrandum.


Willelmus Gemeticensis monachus, Hist. Normann. lib. VII, cap. 38.

Joannes Abrincatinae urbis praesul, vir ingenuitate plurimum conspicuus, sapientia spirituali feliciter imbutus, prudentia saeculari summe praeditus: secundum quippe nobilitatem generis, comitis Rodulfi filius.


Ibidem de Rodulfo patre Joannis.

Accepit autem mulierem quamdam vocabulo Erambergam, speciosam valde, natam in quadam villa Calcini territorii, quae dicitur Cavilla [Cachevilla]. Genuit vero ex ea duos filios, Hugonem postea episcopum Bajocensem, et Joannem Abrincatensem, qui ad ultimum fuit Rotomagensis archiepiscopus.


Ordericus Vitalis, eccles. Hist. lib. IV.

Post mortem antistitis sui Maurilii Rotomagensis Ecclesia Lanfrancum Cadomensem abbatem sibi [Col. 0025D] praesulem elegit: et rex Guillelmus cum optimatibus suis, omnique populo libentissime concessit. Sed vir Deo devotus, et humilitati studens, tanti primatus sarcinam refutavit, et sibi ad hunc apicem toto conatu Joannem Abrincatensium praesulem praeferre sategit. Porro ut canonice fieret ista conjugatio, Romam adiit, praedictae ordinationis licentiam ab Alexandro papa impetravit; sacrum quoque pallium, unde et ipsi et toti Normanniae gloriandum erat, cum licentia deportavit.

Joannes itaque de sede Abrincatensi, quam VII [Col. 0026A] annis et III mensibus rexerat, asumptus est; et metropolitanus Rotomagensis factus est. Hic ardore virtutum in verbis et operibus multipliciter fervebat, nimioque zelo in vitia, ut Phinees, saeviebat. Quantum vero ad saeculi dignitatem attinet, magnae nobilitatis lampade cluebat. Erat enim filius Radulfi comitis Bajocensium, qui frater fuerat uterinus Richardi senioris ducis Normannorum. Decem itaque annis metropolitanum regimen fortiter et diligenter gessit: multumque contra impudicos presbyteros pro auferendis pellicibus laboravit: a quibus, dum in synodo concubinas eis sub anathemate prohiberet, lapidibus percussus aufugit, fugiensque de ecclesia: Deus, venerunt gentes in haereditatem tuam (Psal. LXXVIII, 1), fortiter clamavit.


Gesta archiepiscoporum Rotomagensium, ex mss. codicibus S. Mariae et S. Audoeni.

Defuncto Maurilio Guillelmus rex Anglorum, Lanfrancum abbatem Cadomensem, quem postea Cantuariensi [Col. 0026B] metropoli praefecit, Alexandro papae misit, postulans ejus clementiam ut ei assensum praeberet quatenus ejus auctoritate Joannem Abrincensem episcopum metropolitanae ecclesiae praeficeret, eique, ne aliqua occasione in hoc resisteret, litteris apostolicis mandaret. Ipse vero ejus petitioni, quia devotam vidit, acquievit, et litteras inde pontifici misit. Verba quae litteris continentur haec sunt:

»Alexander episcopus, servus servorum Dei, Joanni Abrincensium venerabili episcopo apostolicam benedictionem. Destituta Rotomagensi Ecclesia pastore, comperimus Sedunensis episcopi, et Lanfranci abbatis relatione, te ex electione principis tui, dilectissimi filii nostri Guillelmi regis Anglorum, ob vitae et morum probitatem ad majorem sedem promovendum, si ex auctoritate sedis apostolicae fuerit assensus, cui Deo auctore praesidemus. Nos igitur moti illorum precibus, ob salutem illius ecclesiae, et omnium in tuis partibus, volumus, atque [Col. 0026C] dilectioni tuae apostolica auctoritate praecipimus, ut quod divina dispensatio de te providit non contradicas, et electioni tuae te obedientem exhibeas. Admonemus itaque fraternitatem dulcedinis tuae [al., dulcedinem fraternitatis tuae], ut si in modico fuisti fidelis, in majori bene operari non desinas, populum divini verbi pabulo reficias, ut merearis audire illam benignam vocem Domini dicentis: Euge, serve bone et fidelis, quia super pauca fuisti fidelis, supra multa te constituam (Matth. XXV, 23). De caetero secretiorem animi nostri voluntatem planius audies per nostrorum legatorum veridicam relationem.«

Joannes vero ejus apostolica legatione recepta, et omnium comprovincialium episcoporum, cunctorumque etiam ejusdem ecclesiae canonicorum electione communi consensu facta, metropolitanam adeptus est sedem. Hic vero fuit vir progenie nobilis, liberalibus imbutus disciplinis.

[Col. 0026D] Anno 1061 Joannes episcopus Abrincensis mense Septembri.

Anno 1069 Maurilio succedit Joannes filius Rodulfi comitis fratris Richardi qui prius Abrincensi Ecclesiae VII annis et tribus mensibus praefuit, et postea rogatu Alexandri papae, concedente Guillelmo principe Normannorum et rege Anglorum, adeptus est cathedram Rotomagensis Ecclesiae.

Anno 1079 obiit Joannes Rotomagensis archiepiscopus.

Anno ab incarnatione Domini 1079 Joannes archiepiscopus [Col. 0027A] octavo [undecimo] anno regiminis sui defunctus est, et in baptisterio basilicae ad aquilonem tumulatus est. Monumentum ejus [(1) 1Kb] ex albo lapide factum est, in quo hujusmodi epitathium solerter insertum est.


Metropolita tuus jacet hic, urbs Rotomagensis,
   Culmine de summo quo moriente ruis:
Ecclesiae minuuntur opes, sacer ordo tepescit,
   Provida relligio quem sua constituit.
[Col. 0028A] Hic neglecta diu canonum decreta reformans,
   Instituit caste vivere presbyteros.
Dona Dei sub eo venalia nulla fuere,
   Huic et opes largas contulit ecclesiae.
Lingua diserta, genus, sapientia, sobria vita
   Huic fuit, exiguus quem tegit iste lapis,
Nona dies Septembris erat, cum carne JOANNES
   Exspoliatus obit: sit sibi vera quies. Amen.




[Col. 0027]
JOANNIS ABRINCENSIS EPISCOPI LIBER DE OFFICIIS ECCLESIASTICIS. AD MAURILIUM ROTOMAGENSEM ARCHIEPISCOPUM. [1Kb]

[Col. 0027B] 1 (1) Domino vere sancto, et meritis honorando, MAURILIO venerabili (2) sanctae Rotomagensis Ecclesiae archiepiscopo, (3) JOANNES Abrincacensis, omnium episcoporum meritis infimus, corpore et spiritu totius obedientiae munus.

Quoniam tuae paternitatis sanctitatem de ecclesiasticae dignitatis profectu semper sollicitam, ejus lapsu nimio moerore affici, saepissimis inde mecum habitis quaestionibus comperi; hocque dolorem tibi augmentare ejus reparatione flagranti, quod vires ad hoc tuae subtraxerat imbecillitas aegritudinis, parvitas mea tuae sanctissimae 2 optioni suffragari, non aliquo fastu succensa, sed pia compassione commota appetiit: ut quod negligentium pastorum depravatur incuria, tuae sanctae religionis reparetur [Col. 0027C] vigilantia. Hinc tua auctoritate fretus sententias sanctorum Patrum aggressus, diversarumque Ecclesiarum mores et consuetudines prospectans, et ea, quae ad divini cultus officia pertinent, quodque in se mystice continent, nihilominus considerans, quamdam quasi confectionem ex ea diversitate composui, quam omnibus adhuc occultam tuae sagacitatis repraesento examini, ut susceptum opusculum inspicias, et inspiciendo eam, precor, diligentiam adhibeas, qua te nobis eum esse significes, quem in paternitate ac magisterio sat decenter exhibes. Tua quippe refert, ut si aliqua sint quae valeant paterno affectu velis annuere, si vero econtra, vigilantis magisterii censura corrigere. Quod si utile et ratum tua auctoritate censetur, (4) postquam [Col. 0027D] de metropolitana sede stillare videbimus, canonum statuta sequentes, nostrae propinare studebimus.

[Col. 0028B] Propositum sanctae religionis in primis oportet clericos in moribus, habitu, et incessu (5) juxta Carthaginense 3 concilium (IV, c. 44 et 45) canonice observare: scilicet, ut clerici coronas, non absconsas, sed patentes habeant: (6) variis nec rubeis utantur indumentis, cappis in ecclesia nunquam nisi nigris. Unum tempus, et una dies sit semper eis radendi. Huic praecepto inobediens districtim subjaceat correptioni. (7) Quod caput nostrum ex apostolica doctrina in superiori parte radimus, superfluas temporalesque cogitationes de mente, quae per caput exprimitur, resecare jubemur. (8) Per coronam capillorum, quam in inferiori parte portamus, temporalia, sine quibus praesens vita non transigitur, concordi ratione regere, et eis ordinata discretione [Col. 0028C] uti admonemur. Quod ne capillorum superfluitas aures vel oculos cooperiat, sacra religio observat; ne aures cordis vel oculos ad bonum operandum sollicitudines et divitiae hujus saeculi impediant, ut summopere provideamus, designat. Quod vero (9) barbam radimus, per quam virtus corporis designatur, nos mentis feritatem amittere, et juxta Apostolum (I Cor. XIV, 20) parvuli in Christo effici debere figuramur.

Hoc ergo expedito, horae noctis et diei juxta canonicam institutionem certis temporibus observentur; et canonici ad ecclesiam 4 devote congregentur a quibus ita ut scribitur, per totum anni circulum ecclesiastica officia agentur. Quia vero quatuor elementis subsistentes, Dominum nocte ac die offendimus, [Col. 0028D] dignum est ut quater nocte et die in hymnis, et psalmis, et orationibus Dei omnipotentiam, antiquorum exempla sectantes, placare studeamus; [Col. 0029A] Esdras enim a captivitate Babylonica reversus (II Esdr. IX, 3) populum Israeliticum (10) quater nocte et die domino psallere ad ejus misericordiam provocandam instituit. Propheta vero David septies in die laudem Domino se dixisse, et media nocte ad confitendum Domino surrexisse, nobis indicit (Psal. CXVIII). Has namque horas, scilicet Primam, Tertiam, Sextam, Nonam, Vesperas et Completorium, Nocturnas et matutinale Officium, ad psallendum Domino sancti Patres prae caeteris elegerunt. Primam vero, quia finis est noctis et initium diei. Haec hora omni tempore, exceptis diebus tribus passionis Domini, et septem diebus Paschae, cum oratione Dominica, et Symbolo, et Capitulo, et Collecta completur. In hac quia noctem [Col. 0029B] cum salute transegimus, pastori nostro gratias debemus reddere, et quidquid mali quinque sensibus corporis contraximus, precibus et lacrymis ejus misericordiam 5 postulando delere; id insuper exorare ut imminenti die ab omnibus malis gregem suum dignetur defendere, et quinque sensus corporis nostri in beneplacito suo dirigere. Idcirco (11) quinque psalmos canimus: sed trina sanctae Trinitatis glorificatione connectimus, ut sensus nostri ejus fide muniantur. (12) Quibus fidem catholicam a B. Athanasio Alexandrino patriarcha expositam adjicimus, ut contra omnia adversa visibilia seu invisibilia sit nobis inexpugnabilis clypeus. (13) Tertiam vero, quia in ea Spiritus sanctus super apostolos descendit; Sextam, quia in ea Salvatorem nostrum [Col. 0029C] crucifixerunt Judaei; Nonam, quia in ea idem Salvator in cruce pendens spiritum emisit. In his tribus horis (14) bis tres psalmos cum trina glorificatione sanctae Trinitatis canimus: fidem enim sanctae Trinitatis mente et corpore tenere ac venerari debemus. Has quoque cum responsorio, et versu, et (15) oratione Dominica, et precibus, et psalmo, Miserere mei, Deus, genuflectendo, et oratione complemus: exceptis festis, in quibus oratio Dominica, et preces cum psalmo et genuflectione praetermittuntur. Finitis his diurnalibus officiis, (16) nocturnalia succedunt, in quibus Vesperae prima hora consistit. 6 In hac, quia finis est diei, et initium noctis, ut in prima, quinque psalmos propter quinque [Col. 0029D] sensus corporis canimus: ut quidquid per eos in die offendimus, psalmorum deprecatione nobis dimittatur; et iidem sensus nostri imminente nocte a Domino in beneplacito suo dirigantur. Unusquisque psalmus cum antiphona cantetur, ut instituit beatus Ignatius patriarcha Antiochenus. Per psalmum, qui alternantibus choris cantatur, bona fratrum opera designantur: per antiphonam, quae ab uno incipitur et a caeteris communiter cantatur, charitas exprimitur, qua fidelium mentes in unum connectuntur. Hinc a sacerdote, qui vicem Christi gerit, lectio, id est exhortatio populi, ne deficiant, sed in bono opere perseverent, dicetur: quam responsum, id est bonum exhortati populi opus, et hymnus, id est laus Dei, prosequitur: et versu [Col. 0030A] dicto (17) hymnus sanctae Mariae, humilitatis, et obedientiae, et spei exemplo nos corroborans, Dominicae incarnationis memoriam ad exercendam fidei nostrae devotionem nobis reducit. Incipiente versus juxta quod Dominus praecepit Moysi (Exod. XXIX, 13), (18) incensum super altare a sacerdote offertur: sicque, ut in caeteris horis, (19) cum oratione Dominica et precibus, exceptis 7 festis oratione vero semper completur.

(20) Quia vero post Vesperas non statim quiescimus, sed terrenis operibus et necessitatibus corporum, quae absque omnino exerceri nequeunt, * quidquid in illis deliquimus, per completorium emendamus. In hac quippe hora secundum elementa corporis nostri, quibus Dominum offendimus, quatuor [Col. 0030B] ad placandum Dominum psalmos canimus, quibus, post capitulum hymno dicto, (21) hymnum iterum justi Simeonis adjicimus, ut a Deo custoditi et illuminati in pace quiescamus. Postea ut in prima, (22) oratione Dominica, et Symbolo, et confessione, nos contra noctis insidias munientes, horam cum precibus, et oratione complemus (23) quam lectio praecedit de exemplis sanctorum Patrum, ad excitandas in bono animas fratrum.

(24) Media nocte, juxta Prophetam (Psal. CXVIII), ad confitendum Domino surgere debemus. Populum enim sedentem in tenebris, et umbra mortis venit Christus redimere, natus de virgine, noctis in tempore, quam etiam sua illustravit resurrectione. In hac, quia somno dominante hucusque conticuimus [Col. 0030C] Dominum deprecamur, ut labia nostra ad laudem suam pronuntiandam 8 aperire dignetur. Post, ut in caeterarum primordio horarum, ipsum in nostro opere (25) adjutorem invocamus. Postque hymno ad eum placandum dicto, (26) duodecim psalmos canimus, ut per duodecim horas noctis a Domino ab omnibus malis tueamur. Et quia haec custodia per sex aetates mundi necessaria fuit, eosdem psalmos sex antiphonis copulamus. Per antiphonas, ut diximus, charitas exprimitur. Versu ad excitandos animos dicto, et oratione Dominica ad mundanda corda finita, benedictione a sacerdote accepta, tres lectiones leguntur, quarum unamquamque responsorium subsequitur. Lectionibus praedicamus, responsis bona opera, quae subsequi debent, designantur. [Col. 0030D] Sex enim aetates tribus temporibus, id est, naturalis legis, legis litterae, et legis gratiae concluduntur. Quod idem Dominicis diebus et festis per tres nocturnas figuratur. Quod vero in primo nocturno in Dominicis diebus duodecim psalmos cum trina glorificatione sanctae Trinitatis canimus, quatuor una glorificatione, et una antiphona copulamus, duodecim patriarchas, ex quibus Judaicus Dei populus propagatus est, ad memoriam reducimus: qui in quatuor virtutibus, scilicet prudentia, fortitudine 9 justitia et temperantia fulgentes, easque Trinitatis fide et charitate connectentes, Domino devote servierunt: quorum exemplis debemus instrui. Per secundum nocturnum significantur hi qui sub lege [Col. 0031A] fuerunt eadem fide et charitate muniti. Per tertium, hi qui sub gratia fuerunt eisdem virtutibus illuminati. Per novem lectiones, quibus Te Deum laudamus, scilicet laudem Dei, conjungimus, nos horum trium temporum exempla ita imitari praedicatione et opere debere designatur, ut novem angelorum ordinibus conjungi mereamur, ut ex nobis decimus restauretur, qui divinis incessabiliter inhaereat laudibus.

(27) Per Officium matutinale recolimus baptismum plebis Israeliticae, per quem noster figuratur, qui in vigilia matutina Exodi factus est, dum necatis divina potentia hostibus, rubrum mare transierunt. In hoc etiam Dominicam resurrectionem recolimus, quam summo diluculo angeli nuntiaverunt mulieribus. [Col. 0031B] In hac hora quinque psalmos ad muniendum quinque corporis sensus canimus. Post sacerdotis lectio, quae capitulum vocatur, nos in bono opere perseverare hortatur: cui nos obedientes hymnum Domino resonamus. 10 Versu quoque excitati, hymnum Zachariae concinimus, in quo Dominum nos visitasse, et redemptionem per Abraham nobis promissam complevisse, collaudando profitemur. Versu incoepto, juxta quod Dominus Moysi praecepit (Exod. XXIX), sacerdos incensum super altare adolebit; sicque ut in Vesperis, antiphona cantata, (28) cum oratione Dominica, et precibus, et oratione finitur. In festis vero oratio Dominica et preces non dicuntur. Quo finito ut in caeteris horis Dominus benedicitur, et ab omnibus sibi grates referuntur. [Col. 0031C] Aliud quoque mysticum gerit hoc officium. Per primum psalmum primitiva de Judaeis Ecclesia designatur; per secundum de gentibus; per tertium, cui unus psalmus sub una gloria adjicitur, uterque populus, gentilis et Judaeus, qui in fine mundi una fide, una lege conjungentur. Per quartum, quem pueri in camino ardenti cecinerunt, Antichristi tribulatio, quam uterque pro Christo patietur populus. Per tres psalmos Laudate, qui sub una gloria conjunguntur, tres ordines, qui per Job, Daniel et Noe exprimuntur cum Christo in laude et gloria regnaturi, (29) Signo pulsante, antequam laxetur, ad Primam, vel ad omnes horas noctis et diei, fratres congregentur, (30) ubi religiose 11 consistentes, [Col. 0031D] non hac aut illac se moventes, nec alicui confabulantes, neque bini simul, nisi competentibus horis, sedentes, (31) et ad Gloria Patri, ad altare se inclinando vertentes, (32) chorum non exeant, majores absque decani, minores absque licentia cantoris. Qui autem legere perrexerit, non medium chori, quousque (33) ante et retro inclinet, transeat; nec cum strepitu, sed decenter pergat, ut in incessu et habitu eorum religio semper appareat. Qui vero ex una parte ad alteram summa quidem necessitate ierit, ante tantummodo stans quidem reverenter inclinet. Violator hujus propositi legitimae subjaceat correptioni. Hymno dicto psalmi cum antiphona ad eos pertinente dicantur: post quos Quicunque vult, cum antiphona sanctae Trinitatis cantetur, (34) exceptis [Col. 0032A] diebus Nativitatis Domini usque ad octavam Epiphaniae, et diebus Pentecostes. (35) Subsequente capitulo Domine miserere, in ferialibus diebus, festivis autem Regi saeculorum, responsorium cum versu sequitur, et dictis precibus, (36) confessione facta cum precibus ibi pertinentibus, oratione subjecta hora compleatur. (37) Prima finita in capitulum fratres conveniant. Martyrologii lectio legatur, (38) ne aliqua sancti festivitas in crastino celebranda 12 negligenter omittatur. Versu, Pretiosa est in conspectu Domini, dicto, beatae Mariae, sanctorumque intercessione postulata, tumque Deo in eorum auxilio invocato, oratione Dominica completa, cum sacerdotis oratione, ibi finiatur. Inde recitetur (39) lectio regulae canonicalis, (40) seu pastoralis, (41) [Col. 0032B] vel alicujus regularis libri. Deinde culpae examinentur: examinatio canonicaliter exerceatur. Post ad ecclesiam redeant, et missam matutinalem canant. In ea hae orationes dicantur: prima Fidelium Deus, secunda, Deus, qui inter apostolicos, tertia, Deus veniae largitor, post caeterae quae fratribus placuerint.

Signo indicante Tertia cantetur. Missa diei hora tertia, excepto jejunii tempore, celebretur. Hora enim tertia linguis Judaeorum crucifixus est Christus: jejunii tempore hora nona, in qua Christus emisit spiritum. Missa vero diei hoc ordine celebretur. In Primis in ferialibus diebus duae campanae pulsentur, (42) in festis omnes. Ad Gloria Patri, choro introitum a beato Coelestino institutum canente, [Col. 0032C] sacerdos in vestiario, caeterique ministri sanctis vestibus juxta ordinem induantur, scilicet alba, stola et dalmatica diaconus: alba, et tunica, et manipulo subdiaconus: 13 reliqui tantum albis, scilicet (43) duo acolythi, unus qui cantet graduale, et deferat candelabrum; alter qui Alleluia, et ferat thuribulum. (44) Psalmo dicto, incipiente choro Gloria Patri, sacerdos caeterique ministri sic ad altare procedant. Diaconus praecedat presbyterum, subdiaconus praecedens diaconum ferat Evangelium, (45) ceroferarius cum cereo praecedat subdiaconum, portitor thuribuli ceroferarium. Dum ergo ante altare venerint, subdiaconus Evangelium ponat super dextrum cornu altaris, ubi usque ad Evangelium [Col. 0032D] manebit. Per altare Jerusalem designatur, in qua ab initio adventus Domini evangelica doctrina resonuit, et inde usque ad publicum exivit, ut scriptum est: De Sion exibit lex, et verbum Domini de Jerusalem (Isa. II, 3). Postea subdiaconus ad sinistram sacerdotis transeat, diaconus ad dextram; ubi confessione invicem facta, (46) diaconum et subdiaconum osculetur sacerdos; primum enim Christus pacem apostolis dedit, per eos orbi transmisit. Postque (47) sacerdos caeterique ministri retro coram altari breviter orent stantes ordine suo. Deinde primum ab oratione surgens inclinanti sibi inclinet diacono, diaconus inclinanti subdiacono, subdiaconus inclinanti sibi choro. 14 Diaconus vero post inclinationem utraque altaris cornua deosculans, [Col. 0033A] sacerdoti medium altaris osculanti Evangelium osculandum offerat; evangelio enim Christus praevaricationis chirographum delens, pacem mundo dedit: cujus praeconibus utrumque populum, Judaicum quippe et gentilem sibi reconciliavit. Quod altare sacerdos osculatur, significat gentem Judaeam in Jerusalem morantem, quam Christus sibi reconciliavit; per evangelium, gentilem populum. Dehinc pergit sacerdos ad dextrum cornu altaris: dexteram enim Christus semper egit vitam: dextera enim vita acquiritur coelestis gloria. (48) Diaconus post eum eamdem imitando vitam [fort., viam] consistat, quousque ei sedere innuat. Sessio episcopi juxta decreta Urbani papae (epist. de cathedr. episc. IV, c. 35), et Carthaginense concilium caeteris celsior [Col. 0033B] debet fieri, in qua cathedra pontificalis honorifice constituatur: episcopus enim Graece, Latine superintendens interpretatur: ideo altior, sicut vinitori, ad custodiendam vineam Domini sabaoth, ei locus praeparatur, quam, incipiente Kyrie eleison, episcopus cum ministris suis ascendat, quorum alii stent, alii sedeant. Per eos qui sedent membra Christi designantur in pace quiescentia; per eos qui 15 stant, in certamine posita. Gloria in excelsis Deo cum incoeperit, vel orationem dixerit pontifex, ac sacerdos ad orientem vertatur; non quia ibi solum sit Dominus, qui ubique non locorum spatiis, sed majestatis potentia praesens est, sed quia ab oriente lux oritur, qua caeterae partes illustrantur: sic a Deo summum bonum, quo totus orbis illuminatur. Per [Col. 0033C] salutationem sacerdotis et responsionem populi eorum communis et charitativus ostenditur affectus, alternatim monens et optans ut in eis semper maneat Christus. Quod solus episcopus salutando populum Pax Domini dicit, (49) ostendit eum esse vicarium Christi, qui resurgens a mortuis, pacem apostolis nuntiavit. Ministrorum quantuscunque fuerit numerus, major pars in dextera, minor in sinistra [f. add. parte]: utraque enim benedictio scilicet temporalis et aeterna, nobis a Deo est postulanda, licet instantius sempiterna. Ceroferarii vero usque ad Kyrie eleison, (50) ab austro ad aquilonem candelabra teneant, quo incoepto ibidem dimittant. Per austrum, qui est ventus calidus, Spiritus sancti fervor designatur, qui veri solis ortu, ab oriente ad occidentem, [Col. 0033D] mundum illuminando, diffunditur. Unus vero tertius in medio ponatur, per 16 quem, ubi duo vel tres congregati fuerint in nomine Domini, Dominum adesse designatur (Matth. XVIII, 20). Per hoc quod (51) incoepto Kyrie cerei deponuntur, nos, dum Dominum exoramus, contrito corde humiliari oportere demonstratur. Salutante presbytero populum, ibidem teneant. Oratione finita, ab oriente ad occidentem collocent; duobus enim Testamentis illuminantur quatuor partes mundi. (52) Septem candelabra in festis significant septem dona Spiritus sancti. (53) Incipiente subdiacono Epistolam, sacerdos juxta altare sedeat, et diacono in loco suo sedere innuat: (54) subdiaconus vero, excepto tempore ministrationis [Col. 0034A] suae, in choro maneat. (55) Epistolam responsorium opportunis temporibus tractus vel Alleluia sequuntur. Per responsorium quod alternatim cantatur, activa vita designatur, in qua Ecclesia, bona operando, promeretur aeternam gloriam, quae per Alleluia figuratur; per tractum, qui nullo respondente cantatur, et in melodiis suis similitudinem fert gemitus, vita contemplativa, in qua perfecti viri peccata plorando, soli Deo vacando, morantes, eamdem excellentius quidem gloriam promerentur. Pneuma sequentiae, quod post Alleluia cantatur, laudem aeternae 17 gloriae significat, ubi nulla erit necessaria verborum locutio, sed sola pura, et in Deo semper intenta cogitatio. (56) Per tabulas osseas, quas cantores tenent in manibus, fortis bonorum operum [Col. 0034B] perseverantia, qua divinis oportet inhaerere laudibus, designatur. Lectores Epistolae et Evangelii, et cantores gradualis et Alleluia, in festivis diebus in pulpitum ascendant: debent enim pastores et doctores praedicationem suam juxta prophetam exaltare (Isai. XL, 9), et opera ad instruendum Dei populum, ut in eis illud Dominicum impleatur praeceptum: Luceant opera vestram coram hominibus, et glorificent Patrem vestrum, qui in coelis est (Matth. V, 16). Diaconus cum pulpitum ascendit, celsius consistat ceroferariis: Evangelium enim Christi legem et prophetas praecellit; per thuribuli vero portitorem, qui in eodem loco cum diacono consistit, designatur fragrantia doctrinae et magnalium Christi. Crucem, quam incipiente Evangelio frontibus nostris [Col. 0034C] imponimus, ad expellendas omnes pravas suggestiones facimus, crux enim pellit omnes adversitates animi. In eadem hora (57) oportet episcopos et abbates baculos de manibus deponere in auditu verbi Domini, et ante Dominum devotos humiliter stare. Tempore 18 quo ministri casulis induuntur, oratione finita (58) subdiaconus exuta casula Epistolam legat, qua lecta iterum induat, et corporale ad altare deferens diacono tribuat: quod ille in altari disponat. Incoepto tractu aut Alleluia, diaconus casulam exuat, et sub dextro armo superque sinistrum ponat, dextrum post discoopertum habeat; brachium enim Domini, quod in lege erat absconsum, nobis patefecit Evangelium. Quod (59) casula induitur diaconus, significat mysticum sub [Col. 0034D] lege tempus; quod exuitur, figurat tempus sub gratia, [f. in quo] mysteria revelantur. Propinquante Evangelii termino sacerdos thymiama in thuribulo ponat, quo (60) incensato altari, ante Evangelium deferatur. Per thuribulum, quod fragrantiam odoris emittit, fama bonorum, quae doctrinam praecessit. Diaconus benedictione a sacerdote accepta, ab altari Evangelium accipiens, (61) super sinistrum armum imponat. Per sinistrum enim armum vita temporalis designatur, in qua oportet Evangelium praedicari; et subdiaconus ante eum pulvinar deferat. Per pulvinar quod praecedit, lex figuratur, quae Evangelium praecessit; per plumas quae intus occultantur, mysteria, quae in lege continebantur; per [Col. 0035A] levitatem plumae, praecepta 19 veteris legis levia ad comparationem novae: in illa enim dicitur: Non occides (Exod. XX, 13), in nova vero, Qui irascitur fratri suo, reus erit judicio (Matth. V, 22). Sicque (62) praecedentibus ceroferario thuribulique latore, cum processione ad pulpitum pergat, et supposito Evangelio ac incensato, versus ad aquilonem Evangelium legat: per aquilonem enim infidelitas gentium designatur, quibus Evangelium ab apostolis igne Spiritus sancti accensis praedicatur. (63) Quo lecto candelabra exstinguantur: immolatione enim veri Agni. typici cessavit immolatio, et caetera mysteria, quae in lege continebantur et prophetis per candelabra designatis. (64) Incensum sacerdoti in thuribulo offeratur, et Evangelium primum a subdiacono [Col. 0035B] sibi porrectum osculetur, quod post a diacono osculetur: et in festivis diebus a subdiacono omni clero, incenso praecedente, praesentetur. Evangelio lecto populus a sacerdote salutetur; offerenda incipiatur, (65) quam finitam versus sequatur. Interim vero panis et vini oblatio a subdiacono diacono, a diacono offeratur presbytero; (66) cantor aquam linteo coopertam in festis diacono deferat, quam diaconus vino misceat: dulci enim cantoris modulatione, populus pia devotione et 20 divino amore accenditur, et sic ad Dominum currit, et unum corpus in Christo efficitur. Per vinum Christus, per aquam populus, per linteum cooperturam aquae labor modulationis cantoris, quo liberatur populus a cogitationum pravitate: lino enim labor [Col. 0035C] exprimitur. Aqua mista vino, populus adunatus Christo; vinum sine aqua Christus est; aqua sine vino, populus sine Christo. (67) Aliis diebus ministret eam acolythus. (68) Sacerdos oblationem ita componat, ut in dextera parte hostiae calicem constituat: a dextro enim latere Domini sanguis defluxit et aqua: sicque corporali cooperta (69) incensum desuper offerat, et sic diacono praebeat; diaconus vero in circuitu altaris deferat, postea sacerdoti, deinde ministro reddat, ut clero populoque deferat. Praeterea accipiens patenam de altari, subdiacono porrigat; (70) subdiaconus vero, si fuerit, acolytho. Non licet enim quidquam sacri ab altari auferre alicui, nisi diacono, vel sacerdoti. Tunc coram altari [Col. 0035D] oret inclinatus sacerdos solus, postulando ut dignus possit accedere ad altare, et insistere cultibus divinis, ne fiat illi quod factum est Bethsamitibus, qui temere viderunt arcam Domini (I Reg. VI, 19). Christus enim antequam pateretur, saepe solus pernoctans 21 in oratione oravit, non pro se, sed pro nobis. Caeteri vero ministri stent in oratione ordine suo. Post quae versus ad populum orare moneat, conversusque ad altare secretam orationem dicat: qua completa, Vere dignum, devota mente dulcique voce proferat, in cujus fine hymnum, Sanctus, sanctus, sanctus, a beato Sixto institutum chorus respondeat; diaconus et ministri ad Te igitur perseverent retro sacerdotem, usque Sed libera nos; inclinati Domino enim patienti moerore et timore sui compatiebantur [Col. 0036A] apostoli. Per inclinationem diaconorum significatur moestitia apostolorum; per subdiaconorum, sanctarum mulierum. Subdiaconi vero similiter inclinati sint in aspectu sacerdotis, per quos exprimuntur sanctae mulieres, quae patiente Domino, fugientibus discipulis, licet timore et moerore perculsae, in his, quae de eo fiebant, erant intendentes; sed Domino de cruce deposito ac sepulto, inde recesserunt, et aromata sepulturae paraverunt; ita subdiaconi ab eo loco discedant, et corpori ac sanguini Christi ministrare satagant, efferentes patenam per manum diaconi sacerdoti ad frangendum in ea corpus Domini. Hoc expleto sacerdos (71) Dominici corporis et sanguinis consecrationem 22 juxta sanctorum Patrum institutionem puro et humili [Col. 0036B] corde compleat. Dum ergo ad Nobis quoque peccatoribus venerit, altius vocem suam proferat, et pectus suum percutiat. Vocis enim exaltatione per centurionem gentilium exprimitur professio; per pectoris tunsionem, Judaeorum pectora sua percutientium lamentatio. Ubi ergo ad haec verba venerit, scilicet, Per quem haec omnia, Domine, semper bona, tunc diaconus accedat, et dextera manu dextrum cornu corporalis accipiat, cum sacerdote discooperiat. Sacerdos, Per ipsum, dicendo (72), oblata quatuor partes calicis tangat. Immolatione enim corporis Christi redempta sunt quatuor climata mundi. Item (73) oratione finita uterque calicem levent, et simul ponant et cooperiant. Inde (74) altare diaconus osculetur, deinde dexteram sacerdotis scapulam. [Col. 0036C] Per scapulam sacerdotis lapis designatur, in quo angelus ad sepulcrum resedit. Semper enim angelus credendus est adesse immolationi corporis Christi. Per diaconum Joseph exprimitur, per sacerdotem Nicodemus; per elevationem de altari hostiae, depotitio Christi de cruce; per depositionem iterum in altari, sepultura Christi. Post quae sacerdos orationem Dominicam alta voce proferat. 23 Per exaltationem Dominicae orationis demonstratur nostrae unitas fraternitatis (S. CYP. de orat. Dominica): Deus enim Pater noster, pacis et concordiae magister, sic nos unum pro omnibus orare docuit, quomodo in uno omnes portavit. Clero, Sed libera nos a malo, respondente, officium consecrationis perficiat. Sed [Col. 0036D] libera dicto, diaconus et subdiaconus se erigant, et oculos in Dominici corporis consecrationem intendant; ait enim evangelista, quia noti ejus a longe stabant, sua pectora percutientes (Luc. XXIII, 49). Ubi ergo ad locum, Da propitius pacem, venerit, qui mantili indutus tenuerat, [add. patenam] subdiacono (75), subdiaconus diacono, diaconus sacerdoti offerat, in qua sacerdos corpus Domini tripliciter dividat, quarum partium unam sacerdos calici immittens, Pax Domini, alta voce dicendo, protinus subdat secrete: Fiat commistio corporis et sanguinis Domini nobis accipientibus in vitam aeternam (76). Alia se, diaconum subdiaconumque communicet. Tertiam viaticum, si opus fuerit in patina usque ad finem missae reservet. Per particulam oblatae immissae [Col. 0037A] in calicem ostenditur corpus Christi, quod resurrexit a mortuis; per comestam a sacerdote vel populo, vivificantem eos in Deo, Christi cum discipulis suis post resurrectionem conversatio. Tertiam, quae 24 remanet in altari, vocat sancta Ecclesia viaticum morientis; ut ostendatur non eos debere deputari morientes, sed dormientes qui in Christo moriuntur, dum tali tantoque ductore ad aeternam vitam perducuntur (77). Si autem opus non fuerit, tertiam sacerdos, aut unus ministrorum accipiat. Non autem intincto pane, sed juxta definitionem Toletani concilii seorsum corpore, seorsum sanguine, sacerdos communicet, excepto populo, quem intincto pane, non auctoritate, sed (78) summa necessitate timoris sanguinis Christi effusionis [Col. 0037B] permittitur communicare. Dum ergo sacerdos ministris communionem porrigit (79), unumquemque primitus osculetur, et post qui communicandus est, manu sacerdotis osculata, communionem ab eo accipiat. Postremo vero particulam, quae in calice remansit, sacerdos sumat: et post diacono calicem ad mundandum, et sumendum quod remansit, porrigat, qui in sinistrum cornu altaris calicem cum patena deferat, ubi (80) partem sibi accipiat, et partem subdiacono tribuat Post mundato utroque utrique participent. Acolythus vero alterum calicem sacerdoti ad mundandos digitos deferat. Subdiaconus autem ad mundandum calicem et patenam 25 diacono serviat. Post mundationem patenae et calicis acolythus utrumque mantili involutum teneat, [Col. 0037C] usque ad completionem primae post communionis, suaque caeteri ministri officia. Sacerdos, ut supra diximus, partito corpore Domini, Pax Domini, alta voce proferat (81), a quo unus canonicorum pacem accipiat, quam in utroque choro majoribus distribuat. Ipsi autem caeteris ita porrigant ut nullus de loco moveatur, sed a superiori accipiat et inferiori tribuat. Unus minorum utriusque chori a majoribus accipiat, et juxta praeceptum ordinem caeteris distribuat. Hoc autem firmiter teneant, juxta apostolum, honore invicem praevenientes (Rom. XII, 10), ut dantes pacem et recipientes semper inclinent, per osculum pacis designatur nostrae utilitas fidei (82). Chorus vero psallat, Agnus Dei, quod Sergius papa tempore confractionis [Col. 0037D] corporis Domini cantare praecepit, cujus Agni immolatio mundum redemit. Quo incoepto candelabra illuminentur. Agni passione illuminatus est mundus (83). Diaconus autem si casula utitur, quam sibi, ut supra diximus, circumdederat, choro, Agnus, bis repetente, iterum induat. Sacerdos salutato populo orationem dicat. Cui iterum salutanti populum, diaconus, Ite, 26 missa, tempore suo aut, Benedicamus Domino, succinat (84). Clero respondente, Deo gratias, officium finiat.

Missa vero, ut praedictum est, juxta sanctorum instituta Patrum hora tertia celebranda est: ipsa enim hora crucifixus Christus linguis Judaeorum; secundum communem consuetudinem potius hora sexta, quia in ea passus est manibus persecutorum; tempore jejunii hora nona, quia in ea emisit spiritum. [Col. 0038A] Qui autem necessitate ante Tertiam vel post Nonam non perpetue, sed desiderio sacrificandi missam celebrant, non sunt reprehendendi; legitur enim Leonem summum pontificem diluculo missam celebrasse. Missa pro defunctis absque Gloria et Alleluia, et pacis osculo celebretur. Sunt quaedam ecclesiae, in quibus exceptis depositionibus, solum per Kalendas mensium missae festive celebrantur mortuorum. Nos vero quotidie, exceptis festis, et (85) diebus Pentecostes, pro eis Domino sacrificamus, anniversarios dies festive recolimus. Vesperas et Matutinas absque Deus in adjutorium, et Domine labia, et Gloria Patri, celebramus in depositionibus et festis cum novem lectionibus.



27 EXCEPTIO.

[Col. 0038B] In Adventu vero et Septuagesima usque ad diem Coenae, et quatuor temporum Sabbatis et agendis mortuorum festivis (86), diaconus et subdiaconus induantur casulis; si autem in eisdem temporibus festivitas evenerit, dalmaticis et tunicis; similiter in die Coenae, et Sabbato Paschae. In omnibus festis induantur duo ceroferarii. Graduale, Alleluia, vel tractum bini et bini cantabunt clerici (87). Gloria in excelsis, in festis excepto Adventu, et Quadragesimae tempore, semper post Kyrie eleison, sacerdos ad orientem versus incipiat, quod Telesphorus papa, ea quae angelicam * prosequuntur adjiciendo, instituit; et Symmachus papa omni die Dominica, et natalitiis martyrum cantare praecepit (88); et sic altare incensando, secrete cum ministris dicendo finiat: [Col. 0038C] post quae in loco suo juxta altare resideat, et diacono licentiam sedendi tribuat. Hymnum vero praefatum chorus celebriter canendo expleat. Dicto hymno, sacerdos salutato populo orationem dicat. Ordo vero missae supra scriptus * per totum servetur. Sed in his diebus (89), Credo in unum Deum, a sacerdote incoeptum cantabitur, scilicet omnibus diebus Dominicis, 28 et octo diebus Paschae, et Pentecostes, et Nativitatis Domini, et in die Epiphaniae et Ascensionis, et in cunctis sanctae Mariae festis, excepta Annuntiatione, et sancti Joannis Baptistae nativitate, omniumque apostolorum, et S. Crucis, sanctique Michaelis, et in Omnium Sanctorum festivitate, et Dedicationis ecclesiae. Sabbato Paschae [Col. 0038D] vel Pentecostes non cantetur, neque ullis aliis festivitatibus, sed semper Evangelium salutatio sacerdotis subsequatur. Diebus omnibus, excepto jejunii tempore, sexta missam sequatur; (90) nona sua hora dicatur. In vesperis, et matutinis plures campanae sigillatim sonent; postremo ut in missa duae, et sic incipiantur vesperae. Unusquisque psalmus cum antiphona cantetur (91), quos capitulum, dehinc hymnus sequatur, qui nunquam praetermittatur. Et (92) feriales hymni, nisi in festis et diebus Pentecostes, semper cantentur. Dicto versu, Magnificat, cum antiphona cantetur, et cum (93) Kyrie eleison. et oratione Dominica, flexis genibus, precibus finiant: et non solum vesperae, sed omnes noctis et diei horae, exceptis Pentecostes et festivis diebus. Sacerdos cum caeteris se peccatorem cognoscens [Col. 0039A] genuflectat. Quia vero vicem Christi gerit, dum 29 ad orationem venerit, surgat et orationem stando dicat. Stare vero pugnantis est: pugnat ergo sacerdos Christi orationibus contra hostem antiquum pro populo sibi commisso. Si autem alicujus sancti evenerit festivitas, oratio tantum sine precibus sufficiat. Et si festum trium lectionum fuerit, in matutinis invitatorium et (94) hymnus de sancto cantetur, nocturna tota dicatur, versus de sancto cum responsoriis, et matutinae laudes cum hymno absque precibus celebrentur; lectiones vero de historia legantur. Missa vero, si denotatum libris officialibus officium habuerit, de sancto erit; sin autem, Dominicalis cantabitur; oratio vero, et Alleluia, de sancto dicatur.

[Col. 0039B] Ab Adventu usque ad Nativitatem in conventu memoria tantum S. Mariae virginis, omniumque sanctorum celebretur. A Nativitate usque ad octavam Epiphaniae tantum sanctae Mariae. Ab octava Epiphaniae usque ad caput jejunii (95) memoria sanctae Mariae, angelorum, Joannis Baptistae, sancti Petri, Joannis evangelistae, sanctorumque apostolorum et beati Stephani, omnium martyrum, S. Martini, omniumque confessorum, sanctarum virginum, omniumque sanctorum in vesperis 30 et matutinis semper recolatur. (96) In missa vero, exceptis festis, secunda oratio de omnibus sanctis; tertia pro episcopo; quarta pro cunctis sibi commissis; (97) quinta pro principe et omni populo. In missa pro defunctis, prima omnium defunctorum; [Col. 0039C] secunda episcoporum; tertia fratrum et sororum; quarta pro commissis. Ab octavis Pentecostes usque ad Adventum Domini haec eadem memoria cum sanctae Crucis veneratione celebrabitur. In his ergo temporibus, (98) si in Dominicis festivitas novem lectionum alicujus sancti evenerit, vesperae, et matutinae, et missa de sancto celebrabuntur. Vesperae etiam ipsius sancti de sancto finientur; et si in die Dominica festivitas trium lectionum evenerit, unde officium, vel passio habeatur, invitatorium et hymnus de sancto dicetur; sex lectiones cum totidem responsoriis de historia legentur; post tertium nocturnum, versu de sancto dicto, Evangelium de eodem pronuntietur, et aliae lectiones cum matutinis laudibus de sancto celebrabuntur; si autem proprium [Col. 0039D] officium defuerit, Dominicalis missa cantabitur; oratio vero et Alleluia de sancto celebrabitur. Si novem lectionem evenerit, totum officium de sancto complebitur. Ab Adventu ergo usque ad Nativitatem, 31 et a Septuagesima usque ad Pentecosten, si festum novem lectionum in Dominicis evenerit, officium noctis et diei nunquam mutabitur; festivitas vero in crastinum celebranda reservabitur. Sancti vero de quo tres tantum lectiones celebrantur, si festum in ipsa die evenerit, memoria tantum de eo fiat. A Paschate usque ad octavam Pentecostes memoria tantum sanctae Crucis, et S. Mariae, et Omnium Sanctorum, in vesperis, et matutinis fiat. Agenda mortuorum sic per totum annum celebretur, excepto a Pascha usque ad Pentecosten, [Col. 0040A] et a Nativitate usque ad octavam Epiphaniae et omnibus festis, ut a Kalendis Novembris usque ad caput jejunii vesperae tantum dicantur post vesperas diei, post matutinas laudes vigilia mortuorum cum matutinis laudibus eorum; (99) a capite jejunii usque ad Kalendas Novembris, vesperae et vigiliae mortuorum post vesperas diei, post matutinum laudes pro defunctis: quod officium post matutinas laudes in quarta feria passionis Domini finiatur. Ibi vero (100) cum novem lectionibus festive celebretur, quia non amplius usque in octavam Pentecostes dicetur. Hoc idem fiat in vigilia Nativitatis Dominicae: non enim amplius celebrabitur usque ad octavam Epiphaniae.

32 Prima Dominica Adventus Domini, Sabbato [Col. 0040B] in vesperis responsorium: Ecce dies veniunt, dicetur (101) quod altero praecedente Sabbato in pronuntiatione Adventus Domini, a duobus cleris cappis indutis primitus celeberrime cantabitur. Quod in isto quidem Sabbato adventus hymnus Conditor alme, subsequitur. Capitulum vero, et versus, et antiphona de Adventu dicantur. Ab hac hora usque ad octavam Paschae (102) processio ad crucifixum nulla fiat. Matutinae cum proprio invitatorio, hymnis, et responsoriis, et antiphonis festive celebrentur. Matutinum cum propheticis sex antiphonis, et tribus ultimis apostolicis per diversa nocturna dicatur. In primo nocturno liber Isaiae incipiatur, qui per totum Adventum usque ad Nativitatem legatur; sed in secundis nocturnis de sermonibus Patrum, [Col. 0040C] in tertiis de expositionibus Evangeliorum: similiter in quarta et sexta feriis, et Sabbato temporalis jejunii, et vigilia Nativitatis Domini. Si festivitas in Dominicis his evenerit, ut supra diximus, in crastino celebranda reservetur. In his Dominicis, et in his quae sunt a Septuagesima usque in Pascha, Te Deum laudamus, non cantabitur; sed ejus loco nonum responsorium repetetur. Ordo ferialium dierum, ut 33 ut supra notavimus, servetur. In Dominicis finita prima processio sic fiat, ut tantum a crucifixo divertat, in qua antiphonae Adventus processionales, aut aliqua responsoria cantentur.



DE DOMINI NATIVITATE.

Solemnitas Nativitatis Domini ita celebretur. (103) [Col. 0040D] A duobus cantoribus cappatis chorus regatur: (104) a quibus, dicto capitulo, responsorium, O Juda, celebriter decantetur. Hymno dicto; Veni redemptor, antiphona cum trina repetitione super Magnificat, cantetur: duobus thuribulis altare incensetur. Ad matutinum (105) omnes campanae prima noctis vigilia pulsentur; deinde binae et binae consonando consequentur. (106) Invitatorium a quatuor clericis cantetur; hymnus sequatur. Chorum ut in vesperis duo regant. Omnia responsoria cantent bini et bini, (107) tertium, sextum, nonum cappis induti; (108) in secundo, quinte et octavo, et ad Te Deum laudamus, sed et ad Benedictus, altare incensetur. (109) Lectiones primi nocturni de prophetis erunt, secundi de sermonibus Patrum, tertii de expositione [Col. 0041A] Evangeliorum. (110) Tria Evangelia in cappis, incenso, et candelabris praecedentibus, 34 pronuntientur. Finito nono responsorio, (111) major ecclesiae sacerdos, si fuerit, dalmatica indutus et casula procedat, et Evangelium genealogiae Christi secundum Matthaeum festive legat; quo lecto, Te Deum laudamus, alta voce incipiat, et post (112) clerus et populus, brevi mora intercedente, lavatum exeat. Deinde clerici sacris vestibus induti (113) missam celebrent cum laudibus, et sequentia, quam (114) secretarius ecclesiae celebret, secundam vero cantor, tertiam praesul aut decanus. Ideo in nocte angelis missam cantare Telesphorus papa instituit, quia in ea natus est Salvator mundi, et quia seipsum erat oblaturus hostiam sanctam pro totius [Col. 0041B] mundi salute, et in ea partum Virginis, in ejus laude Gloria in excelsis Deo, cantantes, nuntiaverunt pastoribus angeli. Qua peracta, matutinas laudes compleant. Quibus completis (115) cantor antiphonam, Ecce completa sunt, incipiat; cui oratio congruens commemorationis sanctae Mariae succedat. (116) Incipiente diluculo altera missa eodem modo celebretur, ut prima. Lucis vero exordio altera canitur, quia, juxta Isaiae vaticinium, ipsa die lux orta est nova populis sedentibus in tenebris (Isa. IX, 2), seu propter visitationem pastorum ad praesepe Domini, in quo invenerunt panem angelorum, 35 quo reficiuntur animae sanctorum. Post tertiam vero semper in Natali Domini fiat processio, quae ut fuerit finita, major missa celebretur. (117) In vesperis [Col. 0041C] hymnus: A solis ortus, ut in matutinis laudibus canatur: cui responsorium, Verbum caro, praeponatur. Finitis his vesperis, (118) diaconi diaconalibus vestibus induti procedant cum cereis, canentes aliquod responsorium de sancto Stephano, cujus natalis orditur celebratio. Subsequatur antiphona cum Gloria Patri, et oratione dicta compleatur vespertina synaxis. (119) In matutinis ut praecedenti nocte pulsentur campanae. A quatuor diaconis cappatis cantetur invitatorium, conservato caetero praecedentis noctis ordine in lectionibus et responsoriis, et cantorum numero. Tria tamen responsoria non cantentur in cappis. Evangelium pronuntiet diaconus dalmaticatus, thymiamaterio et cereis praecedentibus. Duo diaconi in dalmaticis chorum regant, [Col. 0041D] qui, altare incensando, Te Deum incipiant. Ante nocturnum, et in laudibus cantentur hymni praesenti festo congrui; ad Benedictus, antiphona ter repetatur. Missa in cappis celebretur. Qui chorum regent, et graduale vel Alleluia cantabunt: sed et Epistolam vel Evangelium legent, utantur dalmaticis. 36 Finitis diaconalibus vesperis, recolatur (120) cum antiphona et Gloria Patri, memoria Nativitatis.

(121) Deinceps procedentibus sacerdotibus cum casulis et cereis, cantando responsorium In medio ecclesiae, cum quadam antiphonam et oratione, officium finiatur. Matutinale officium ut prioribus duabus noctibus per omnia a presbyteris tamen est [Col. 0042A] agendum. Missa diluculo matutinalis celebretur, ut authentico Missali demonstratur; et similiter in nativitate sancti Joannis Baptistae: uterque enim ab exordio lucis seipsos obtulerunt Deo sacrificium, virginitatis evangelista, abstinentiae Baptista. Major missa in cappis, cujus officiales, qui sunt (122) sacerdotes, utantur casulis. Vesperis ut supra finitis, finitur sacerdotale officium.

(123) Incipiente officio infantum, in omnibus, ut a diaconis in suo, agendum, licet, ut in morte Domini, Te Deum, et Gloria in excelsis, et Alleluia, in aliquot ecclesiis ex more antiquo omittatur; quia ut Christus occideretur, tot parvuli occidi jubentur; et illis occisis fit mors Christi secundum aestimationem Herodis: tamen quia placuit modernis, [Col. 0042B] placet et nobis ut cantentur. Subdiaconi et diaconi tunicis et 37 dalmaticis utantur, quamvis apud quasdam Ecclesias hac die [f. add. usus] casularum habeatur.

(124) In festo sancti Silvestri sex primae lectiones de sancto, tres ultimae de nativitate; missa matutinalis de sancto; major, nativitatis. Caeteris vero diebus usque ad octavum a duobus clericis in cappis cantetur invitatorium. Novem psalmi cum totidem antiphonis; (125) lectiones tres cum tribus responsoriis a binis et binis concinendis. Te Deum laudamus cantetur; et missae officium (126) cum laudibus et sequentia est agendum. Octavae sancti Stephani, ut festum Dominicale; (127) sancti Joannis, ut festum apostoli; Innocentium. ut dies Dominicalis. [Col. 0042C] (128) Dies Circumcisionis, qui est octavus nativitatis, celebretur ut festum sancti Joannis, exceptis casulis et missa matutinali. Ideo praecipuae festivitates octo diebus coluntur, quia sex aetatibus vergitur mundus; septima aetas est usque ad universalem resurrectionem requies animarum sanctarum; octava, regnum Dei post resurrectionem sempiternam: et ideo octava dies agitur celebrior, quia in ipso regno Christi gloria erit sempiterna, et ineffabilis exsultatio. Et iterum dum sanctorum festa celebramus, in die solemnitatis eorum animarum requiei 38 congaudemus, in octavo eorum in gloria resurrectioni.

(129) Dies Epiphaniae ut dies Nativitatis celebretur (130) absque invitatorio. Lectiones primi nocturni [Col. 0042D] de prophetis erunt; secundi, de sermonibus Patrum; tertii, de expositione Evangeliorum. Invitatorium quidem in die Epiphaniae praedecessores nostros arbitror non dixisse, ideo quod per praetermissionem invitationis ab Herodianis operibus discrepare videntur; qui ea die ad hoc Scribarum et Pharisaeorum fecit invitationem, ut Dominus noster Jesus Christus ab eisdem investigatus, perfide necaretur; sed (131) non omnino omittitur quin in ordine psalmorum recitetur. Saepe enim Christus a pia Virgine matre, ac beato Joseph caeterisque suis ubique fidelibus, licet non palam propter persequentium rabiem, tamen occulte colebatur. Deus noster refugium, et sequentes psalmos cum antiphonis alleluiaticis [Col. 0043A] in tertia nocturna cum responsoriis baptisterii ideo dicimus, quia in tertio tempore, scilicet gratiae, venit Christus. Finito nono responsorio, (132) sacerdos dalmaticatus et casulatus procedat, et Evangelium genealogiae Christi secundum Lucam solemniter legat. In Nativitate Domini ejus generatio ab Abraham 39 patre fidei et obedientiae, usque ad Joseph virum Mariae, quae Christum fide concepit et peperit, descendendo contexta legitur. Christus enim fideles quaerens de sede majestatis ad ima descendit, Patrique usque ad mortem obediendo, qui perierant redemit. In baptismo vero ejus, ipsius generatio ab Heli filio adoptivo usque ad Adam, qui gloriam primum sibi concessam peccando amisit, septuaginta septem generationibus ascendendo [Col. 0043B] contexta legitur. Septuaginta enim septem undenario numero septies dicto colliguntur. Per undecim vero, quod est Decalogi transgressio, peccata, et per septenarium septem dona sancti Spiritus exprimuntur: per quae, originali peccato, quod ab Adam contraximus, caeterisque omnibus in baptismate deletis, filii Dei adoptivi efficimur, sicque bona operando, fide et obedientia ad eamdem gloriam, quam Adam plasmatus accepit, pervenimus. Deinde (133) stellae officium incipiat. Processio autem ut in die Nativitatis semper eadem die fiat. Reliquis diebus usque ad octavum, officium diurnum et nocturnum (134) absque Te Deum laudamus et Gloria in excelsis, compleatur. Octavus dies in cappis, ut festum apostoli celebretur. In crastino festum [Col. 0043C] 40 sancti Remigii, Hilarii et Felicis celebretur.

Transactis festis, in Dominicis usque ad Septuagesimam processio ita fiat ut ad crucifixum divertat. Antiphonae processionales, vel responsoria ejus temporis cantentur, quae ante chorum finiantur. (135) Introeuntibus chorum, cantor antiphonam aut responsorium incipiat de sancto, cujus est ecclesia. Dominicalibus et ferialibus noctibus Epistolae Pauli legantur; responsoria de psalmis cantentur; exceptis autem Dominicis et festivis, preces et agenda mortuorum agantur. Quia vero dies inter Circumcisionem et Epiphaniam exponere praetermisimus, hoc in loco interserere commodum arbitramur. In [Col. 0043D] crastino Circumcisionis Domini celebramus octavum sancti Stephani more Dominicali; in tertia die, sancti Joannis, ut festum apostoli; in quarta, sanctorum Innocentium, ut sancti Stephani. (136) Vigilia vero Epiphaniae, quam plebes diverse colunt, (alii enim jejunant, et alii prandent) nobis jejunandum congruum videtur: nullam enim celsitudinem reverentiae hujus diei reperimus, quam in omnibus diebus Purificationis sanctae Mariae (137) in quibus per aliquot dies jejunamus. Et quia tanta solemnitas 41 nobis imminet, in qua se tota Trinitas mundo manifestavit, oportet nos purificari. Simplex vero jejunium cum bonorum operum fructu vera est purificatio mentis.

Dies vero Purificationis sanctae Mariae festive, ut [Col. 0044A] Assumptionis, celebretur, exceptis vigilia et octavis processio ita fiat, ut cereis et candelabris positis in altera, si fuerit, ecclesia, (138) ad eam clerus et populus antiphonam: Ave gratia, cantando religiose pergant, ibique candelas ab episcopo vel sacerdote sacratas [id est, benedictas] accipiant. Quibus accensis, cantor antiphonam, Lumen ad revelationem, incipiat; qua finita, Adorna thalamum, cantantes, ad matrem ecclesiam per claustrum, aut in circuitu ecclesiae redeant. Deinde responsorium, Accepit, cantantes, ante chorum finiant; (139) versus sequatur a duobus clericis cantatus: post repetendo antiphonam chorum intrent, et sic missam cum laudibus et sequentia festive celebrent. Si autem festivitas ipsa evenerit infra Septuagesimam, pro Alleluia, [Col. 0044B] tractus dicatur: sequentia vero sine Alleluia, subsequatur. In Hypapanti, quae dicitur praesentatio Domini, lumen Domino praesentamus, quia in eadem die Christus lumen sempiternum a beato 42 Simeone in templo praesentatur, per lumen in manibus bona opera designantur.

Dominica Septuagesimae ita celebretur, ut in (140) praecedente Sabbato ad vesperas vice hymni cantetur sequentia: Cantemus cuncti melodum. In matutinis (141) invitatorium alleluiaticum; psalmi cum suis antiphonis et responsoriis suis cantentur. (142) In primo nocturno heptaticum incipiatur quod usque ad primam Dominicam Dominicae passionis legatur: ita tamen ut in Dominicis tres primae lectiones de eo legantur, in secundo nocturno tres de sermonibus [Col. 0044C] Patrum, in tertio de expositione Evangeliorum. In Septuagesima, Te Deum laudamus, celebrato, (143) matutinae laudes cum alleluiaticis antiphonis et hymno finiantur. A Septuagesima usque in Pascha (144) in matutinis per Dominicas noctes duo psalmi mutantur: Miserere mei, Deus, et Confitemini Domino. Peccata enim nostra plangere oportet, Miserere mei, Deus, dicendo. Quibus vero cordis planctu deletis, charitatis fiducia accensi debemus laudare Dominum, et invicem hortari Domino confiteri quoniam bonus est. In prima vero in loco Confitemini, Dominus regnavit. Post matutinum commemoratio sanctae Mariae, omniumque sanctorum item cum alleluiaticis 43 antiphonis tantum fiat. (145) Post Benedicamus cum Alleluia pronuntietur, [Col. 0044D] nec ultra ad Sabbatum Paschae audiatur, sed in ejus loco Laus tibi, Domine, et in missa tractus cantetur. Quod ab ipsa die, Te Deum et Gloria in excelsis, et Alleluia, usque ad Pascha intermittitur, et in loco Alleluia, quod Hebraicum caeteris linguis celsius, Laus tibi, Domine, quod humilius est, dicimus, (Graeca enim et Latina, caeteraeque linguae ad comparationem Hebraicae pauperes vocantur) afflictio, quam in his septuaginta diebus contritione et humilitate cordis pro peccatis nostris exercere debemus, qua vera libertate adepta ad haereditatem coelestis patriae redire mereamur, designatur. Tot enim annorum tempore plebs Israelitica delictorum poenitentia in captivitate peracta, ad propria rediisse [Col. 0045A] describitur. (146) Septuaginta enim dies a Dominica quae Septuagesima dicitur, usque ad diem Sabbati post Pascha computantur. Licet enim in Pascha jugum servitutis nostrae Christi morte deletum sit, tamen non perfectam libertatem usque ad verum Sabbatismum, per quod sempiterna requies designatur, consequemur. Dum enim in hoc corpore subsistimus, multis carnis voluptatibus et saeculi curis aggravamur. Quod per 44 sex dies Paschae, in quibus graduale et Alleluia cantamus, figuratur. Per graduale enim, ut praetulimus, actualis bonorum operum vita; per Alleluia, aeterna animarum gloria bono opere acquisita. Post quam vero ad praefatum Sabbatismum, quod per hoc, in quo absque reponsorio duo Alleluia cantantur, designatur, perveniemus [Col. 0045B] regnum Dei, in quo duplicem, scilicet corporis et animae gloriam possidebimus, et perfecta libertate acquisita, in coelesti Jerusalem, omni servitute et operis onere deposito, cum Christo rege nostro, in ejus laudibus semper vacantes. perpetualiter regnabimus. (147) Ipsa die in processione, Ecce charissimi, vel aliae [f. add. antiphonae] congruentes huic tempori cantentur, et in aliis Dominicis usque ad diem Quadragesimae. Hi ergo dies usque ad caput jejunii, ut praecedentes, excepto Alleluia, celebrentur. Ad vesperas responsorium, Spes mea, cantetur. Sexagesima in tertia feria paschalis hebdomadae finitur. Habet vero ipsa quarta feria quamdam convenientiam cum quarta aetate mundi in qua David et Salomon nobilissimi reges [Col. 0045C] regnaverunt, per quos Christus rex pacificus designatur. Ipsa aetas gloriosa sanctissimi templi aedificatione designatur. In hac Christus resurgens ex 45 mortuis, ex duobus populis unum nobilissimum Deo Patri templum aedificavit. Per Sexagesimam afflictio et poenitentia exprimitur. Sexaginta enim [f. add. dies] ad viduas, quarum vita in tribulatione consistit, referuntur. In tribulatione et afflictione carnis nostrae peccata nostra poenitere debemus, ut omni sorde peccatorum expiati, et mentis puritate sanctisque operibus ornati, unum in Christo templum efficiamur. Quinquagesima in die Paschae finitur: et ipse est quinquagesimus, quem mystice quondam figurabat quinquagesimus, scilicet jubilaeus, remissionis et libertatis annus. In hac enim [Col. 0045D] die, hoste Christi morte triumphato, ab ejus servitute populus Christi est ereptus et verae libertati redditus. Quicunque ergo post baptismum obsequendo vitiis, se diabolicae iterum subdidit potestati, cordis contritione et carnis maceratione commissa deleat, et Decalogum quinque sensibus servare studeat, ut in die sanctae resurrectionis hostili servituti ereptus perfectam libertatem consequi mereatur. De Quadragesima a die Dominica post Quinquagesimam Coenae finitur. Haec vero diversos in se continet sensus. Primum quia juxta Moysi et Eliae [f., add. exemplum], id est, legis, prophetarum (Exod. XXIV, 34; III Reg. XIX), et Jesu Christi redemptoris nostri instructionem 46 sectantes, quidquid corporis [Col. 0046A] nostri quatuor elementis subsistentis cogitatione et actu contra Decalogum contraximus, quotidiana afflictione emendemus. Tot enim diebus secundum physiologos humanum corpus intra matris uterum adita nativitatis die compaginatur. Tot enim [f., dierum] circulo, carnem nostram macerando et bona operando, oportet nos unum corpus compaginari cum Christo. Quod autem juxta Gregorium (homil. 16 de temp.) triginta sex dies jejunii in se continent sex hebdomadae, demonstrat [f., add. nos] decimas dierum anni debere cordis contritione et carnis maceratione Deo immolare. Post tempus vero beati Gregorii ad complendum numerum Dominici jejunii (148) quatuor dies a sanctis Patribus sunt additi. Quod vero a capite jejunii usque ad Pascha [Col. 0046B] inter Dominicales et feriales quadraginta et sex dies abstinentiae computantur, significat nos debere tot diebus templum Christi vitiorum impetu in nobis destructum, bonis operibus nos excolendo, restaurare, quot diebus templum Domini a Babyloniis destructum, a populo Dei restauratum esse perhibetur: quadraginta enim et sex annis reaedificatum est templum. Per Babylonios vitia exprimuntur. In capite jejunii (149) legantur 47 sermones Patrum, a capite jejunii usque ad diem Coenae, ita, exceptis Dominicis, servetur. Post matutinas laudes (150), laudes mortuorum tantum celebrentur. Quibus finitis (151) septem psalmi, cum litania et orationibus, prostratis fratribus, decantentur. Post tertiam vero missa pro defunctis, post nonam missa celebretur [Col. 0046C] diei. (152) Prima vero post solis ortum cantetur. Capitulum post tertiam reservetur, quod missa matutinalis sequatur: et mox (153) sexta dicta parvum intervallum fiat. Nona hora sua dicatur, quam missa diei sequatur, (154) qua finita vesperae mortuorum dicantur; quas sine intervallo subsequatur vespertinale diei officium. Ante completorium, significante campana fratres in ecclesia congregentur; (155) vigilia mortuorum agatur; deinde (156) lectio collationis recitetur. Iterum pulsante signo completorium dicatur. Unamquamque horam diei sequatur pro fratribus unus de istis psalmis: Ad Dominum cum tribularer; Levavi; Laetatus sum; Ad te levavi; Nisi quia Dominus; Qui confidunt; In convertendo; pro defunctis semper De profundis. (157) In omnibus [Col. 0046D] horarum precibus semper Miserere mei, Deus, cui si placet (158) unum psalterium psalmorum subjungatur. In vesperis 48 et matutinis nulla sanctorum commemoratio fiat; sed in ejus loco (159) dicatur pro peccatis, scilicet in matutinis: Vivo ego, dicit Dominus, et oratio: Exaudi, Domine, supplicum preces; in vesperis antiphona: Quis scit si convertatur, quam oratio: Preces nostras, subsequatur, nisi tantum (160) in vesperis Sabbati et matutinis, vel missa Dominicae diei, in quibus est sanctorum agenda memoria, quorum festa in praeterita evenerint hebdomada, secundum Laodicensis concilii decreta (can. 49) quae cum aliis quampluribus statuunt aliter in Quadragesima nullius sancti recolere festa. Sanctae [Col. 0047A] Dei Genitricis annuntiationem licet Toletana concilia (X, c. 1) hoc tempore celebrari prohibeant, sed anticipandam octava ante Nativitatem Domini die decernant, tamen absque vestrae prudenti sagacitatis censura non audemus huic observationi inserere.

In capite jejunii nona dicta clerus et populus ante altare, ab unoquoque confessione singulariter facta, et poenitentia accepta, prosternantur, et sic ab episcopo vel a majore ecclesiae sacerdote absolvantur. Post (161) incipiente episcopo antiphonam Immutemur, (162) cinerem cum aqua benedicta tribuat, et sic cum antiphonis vel responsoriis afflictioni congruis ad quamdam 49 ecclesiam vel oratorium pergant: ubi dum pervenerint, finitis antiphonis, [Col. 0047B] terrae se cuncti prosternant, et orationem Dominicam dicant. Sed (163) ante processionem (164) poenitentes ejiciantur. Sicque Miserere mei, Deus, cum precibus et oratione finiantur [f., finiant].

Hic surgentes duo pueri litaniam incipiant. Hic ordo usque ad diem Palmarum quartis et sextis feriis servetur. In sequenti Sabbato, vel Ramis palmarum, quibus officia desunt, non hesternae feriae, sed officium praecedentis Dominicae celebretur. Primis duabus Quadragesimae hebdomadis, (165) hymni in vesperis Ex more docti mystico in nocturnis et laudibus Summi largitor, et Audi benigne, cantentur. In aliis duabus, Ecce tempus, Clarum decus, Jesu quadragenariae. Aliis duabus, Vexilla Regis, Pange lingua, Lustra sex. Ultimis hebdomadis [Col. 0047C] omnes horae diei cantentur cum responsoriis ibidem denotatis. A prima Dominica passionis usque ad diem Paschae legatur liber Jeremiae prophetae, Dominicis diebus tantum in primo nocturno. In quo tempore in introitu, neque in tertiis responsoriis in fine, Gloria Patri, dicatur, sed ejus loco responsorium repetatur. Antiphonae processionales: Cum sederit, Christe, Pater, In die cum venerimus, in Dominicis 50 quadragesimalibus ad processionem cantentur. In quarta feria quartae hebdomadae, varietas fit (166) per adjectionem unius lectionis et unius responsorii; ipsa enim die scrutinium fit, in quo fide et moribus instruuntur catechumeni. Ob hoc (167) traditur eis oratio Dominica, et symbolum, [Col. 0047D] quod in sancto Sabbato Paschae debent reddere. (168) In Sabbato quod Palmas praecedit, episcopum aut majorem ecclesiae pedes pauperum lavare ecclesiasticus ordo praecepit, et fratrum unumquemque, si potest, unius pauperis; ipsa enim die lacrymis Maria lavit pedes Domini, et quod ipsa fecit in capite, nos in membris debemus facere. Ipsa ergo die quandoquidem officium vacat, cantetur officium Dominicae non hesternae. Per duas hebdomadas passio Domini celebratur, id est per duo tempora: primum per Noe figuratur, et post per Christum completur; et per duo tempora, scilicet legis naturalis et legis litterae, justi licet bona promererentur, usque ad tempus gratiae cruciabantur, morte enim Christi tempus gratiae inchoavit. Dies [Col. 0048A] palmarum ita celebretur. (169) Post tertiam clerici cum ramis palmarum ad processionem pergant, qua finita officium festive celebretur. Tractum 51 quatuor clerici in cappis cantent. Passio Domini ipsa die, et tertia, et quarta feria, et sexta in omnibus ecclesiis legatur, et in omnibus passionibus, excepta sextae feriae (170), Dominus vobiscum dicatur, Et cum spiritu respondeatur; sed cum dicit diaconus Passio Domini, nemo respondeat Gloria tibi, Domine. Ob hoc ergo ipsa die passio legitur, quia in ea Jerosolymam venit propria voluntate passurus. Decima enim die primi mensis agnus qui immolandus erat in pascha, in veteri lege jussus est domum introduci, id est, quinto die ante diem passionis. In quarta feria lectio legatur, quam responsorium [Col. 0048B] sequatur, secundam lectionem tractus. His duabus lectionibus, dupla mors primi parentis, quae simpla Christi morte deleta est, significatur: quod hac die, quia in ea mors Christi consilio Judaeorum tractata est, recolitur. Per quinque versus tractus, quinque sensuum praevaricationis redemptio figuratur, et in passione quo citius Velum templi scissum est dicetur, (171) cortina ante altare deponatur. Ipsa die vesperae mortuorum et vigilia non dicantur; sed in vesperis ipsa die, ut in festis, (172) omnes pulsentur campanae ob reverentiam Dominicae coenae, et vesperae festive celebrentur. Post completorium 52 usque ad Sabbatum Paschae non dicatur Gloria Patri.

In quinta feria in nocturnis primitus campanae [Col. 0048C] sigillatim post (173) omnes simul pulsentur. Ante quidem viginti quatuor candelae a retro altare incendantur, quae secundum psalmos ac lectiones exstinguantur. In primo nocturno, lectiones de Jeremiae lamentationibus legantur; in secundo de expositione psalmi: Exaudi, Deus, orationem meam, cum deprecor; (174) in tertio Evangelii expositio. Incipiente cantore antiphonam Traditor autem, (175) quae etiam sola remansit candela exstinguatur, et Benedictus alta voce cantetur; quo finito, duo clerici, stantes retro altare, Kyrie eleison incipiant, quod ter alta voce pronuntient: duo alii in medio, in introitu chori sint alii duo. Et finita prima trina Kyrie eleison repetitione, mediis nihil dicentibus, [Col. 0048D] ultimi, dulci voce. Domine, miserere respondeant. Chorus Christus Dominus usque ad finem succinat. Item bini Christe eleison una vice dicant, medii Qui passurus advenisti respondeant. Item alia vice primi Christe eleison, medii vero Qui expansis in cruce. Item Kyrie primi medii dicant: Qui prophetice prompsisti; ultimi et chorus quod primum. Item primi ter 53 simul Kyrie eleison nihil respondentibus mediis; ultimi et chorus quod primum. Eodem modo celebrentur matutinae cum suis lectionibus et responsoriis in die parasceves, et sancto Sabbato Paschae. Ex quo vero ultima candela ad Benedictus exstinguitur, lumen in ecclesia usque post ignis benedictionem non accendatur. In die coenae psalmi in omnibus horis, absque completorio, [Col. 0049A] (176) alta voce et cum tono cantentur. In tertia, et sexta, et nona, psalmos suum responsorium sequatur: et (177) dicto versu ab aliquo puero, cum silentio fiant omnia quae sequuntur. Ipso die hora sexta populus ad ecclesiam conveniat. Si episcopus fuerit, (178) convocatio poenitentium, et absolutio, chrismatis et olei consecratio, juxta episcopalem ritum ordinetur: ubi vero defuerit, in primis (179) tam clerus quam populus prostrati in terra cum lacrymis et gemitu absolutionem criminum a majori sacerdote accipiant: et post cum processione in porticum, Miserere mei, Deus, dicendo, ad novum ignem de petra excussum pergant, quem cum aqua benedicta ac incenso benedicant. (180) Quod in his tribus diebus novus ignis [Col. 0049B] de petra excussus in ecclesia accenditur, et inde per caeteras domos 54 Christianorum defertur, lux deitatis, quae in carne Salvatoris latuerat usque ad passionem, et per passionem ac resurrectionem in ecclesia, id est in cordibus fidelium resplenduit, et post, eisdem novam doctrinam evangelizantibus, mundo insonuit, mystice ostenditur; quod in hasta fertur, Christus in cruce suspensus; quod in serpente, idem Christus, qui per serpentem in eremo figuratur. Mox ignem accipiat sacerdos in hasta cum cereo, revertaturque ad altare, psalmum Dominus illuminatio cantando. Sonantibus cunctis campanis officium inchoetur, et indutis duobus cantoribus cappis, diacono dalmatica, subdiacono tunica, festive celebretur. (181) Si episcopus fuerit, Gloria [Col. 0049C] in excelsis cantetur; sin autem, non. In hac vero die olei consecratio celebratur, et poenitentibus absolutio tribuitur. Quinta enim aetate venit ad nos Christus, oleo laetitiae prae participibus suis unctus, quaerere sibi cohaeredes, quos eadem unctione unctos, regni sui faceret consortes: quod facere eum posse nulli dubium est absque oleo, qui cuncta creavit ex nihilo. Sed quia juxta Apostolum (Hebr. XI, 3) ex visibilibus invisibilia intelligantur, per arborem oleae, quae pacis insigne vocatur, et fructum fert, cujus 55 pinguedine lassi et infirmi recreantur, et luminis gratia paratur, mysterium geri disposuit, quo peccatorum vulnere sauciati et virtutum robore debilitati, saluti aeternae restituerentur, et, fugatis peccatorum tenebris, veram in cordibus [Col. 0049D] pacem ferentes, fidei lumine illuminarentur. Ipsa enim die, veteri legi, quae peccata puniebat, finem dedit, et primum sacrificium corporis et sanguinis sui, quo peccata solvuntur, instituit. Altaria etiam nudantur, quia comprehenso Christo, qui per altare figuratur, discipuli relicto eo fugerunt (Matth. XXVI, 56), et timore perculsi triduo latuerunt. Quod vero ab ipsa die (182) usque missam noctis Dominicae, non fit sacramentorum consecratio, observatur juxta illud quod Dominus ait: Non bibam de hoc genimine vitis, usque dum bibam illud novum in regno meo (Matth. XXVI, 29). Regnum Christi fuit gloria suae resurrectionis: et ipsa die manducavit coram discipulis suis. Significatur etiam quod isto biduo non [Col. 0050A] celebratur sacrificium, biduana moeroris afflictio, et jejunium apostolorum. Agnus Dei non dicatur; pax non accipiatur: quod etiam sexta feria servetur, falso enim pacis osculo traditur. In loco Agnus Dei communio Dominus Jesus cantetur. Quo finito (183) sacerdos, manibus tenens 56 calicem, antiphonam Calicem salutaris incipiat. Hic sonent omnes campanae, quae non amplius pulsentur, usque ad Gloria in excelsis, in Sabbato sancto Paschae: sed (184) loco earum percutiantur tabulae; et (185) sex psalmi sequantur, scilicet: Credidi, Ad Dominum, Eripe me; Domine, clamavi; Voce mea, Benedictus, cum antiphonis suis. His finitis, sacerdos Coenantibus incipiat, et dum Magnificat cantatur, altare incensetur, et sic vesperae communionis oratione finiantur. [Col. 0050B] (186) Ipsa die plures hostiae consecrentur, quibus clerus et populus communicetur; (187) et medietas hostiarum absque vino in crastino reservetur, unde (188) iterum communicentur. Ipsae vero hostiae a sacerdote et ministris altaris indutis, cum processione, scilicet cum cereis et incenso, super quoddam altare honorifice deportentur, ubi cum nitidissimis linteaminibus optime recondantur. Ibi semper lumen usque ad ultimae candelae exstinctionem in matutinis ardeat.

Post prandium autem iterum ad ecclesiam omnes conveniant, (189) nudantes altaria, cantantes aliquod responsorium, de vino et aqua benedicta abluant, (190) sola aqua parietes et pavimenta. Per ecclesiam quae aqua benedicta abluitur mentes [Col. 0050C] 57 fidelium, qui sacra confessione et lacrymarum inundantia mundari debent, designantur. Ait enim Apostolus: Templum Dei sanctum est quod estis vos (I Cor. III, 17). Per ablutionem pedum, humanorum mundatio affectuum. Quo acto (191), in quadam domo conveniant, et Dominico exemplo mandatum faciant. Majores vero, linteis praecincti, Cum Dominus Jesus incipientes, caeterorum pedes lavent, et linteis tergant, cantantes antiphonas quae ibi pertinent. Similiter aquam manibus subministrent cum manutergiis. Hoc idem ab uno caeterorum et majoribus fiat. Quo finito, diaconus cum processione, dalmatica, caeterisque vestimentis indutus, cum cereis et incenso accedat, et evangelium Ante diem festum voce quidem lectionis [Col. 0050D] legat. Quo lecto, diaconus taceat, et ita cum eadem processione ad portandam charitatem (192) in refectorium pergant; et iterum diaconus evangelium ubi dimisit incipiat, et usque ad passionem perlegat. (193) Unicuique fratrum vel episcopus, vel decanus, phialam vini exhibeat. Quo expleto, ipse et diaconus, et caeteri ministri resideant, et completorium cum silentio dicant. (194) Mandatum pauperum mandatum fratrum praecedat, quod nullomodo praetermittatur, 58 et charitas eis juxta posse impendatur. In his tribus diebus omnis doctrina pastoris, scilicet: Domine, labia mea aperies, et Deus in adjutorium, silebit. Recessit pastor noster Christus, arietes gregis jam pastores Ecclesiae [Col. 0051A] praedestinati disperguntur. Grex Christi timore perculsus plebeio more Dominum suum veneratur. Quod viginti quatuor candelae juxta psalmos, et lectiones, et hymnum Zachariae, exstinguuntur, apostolorum nocte ac die moestitiam designat: et iterum exstinctio trium dierum moestitiam septuaginta duorum discipulorum.

In sexta feria (195) omnes horae, exceptis matutinis, in ecclesiam conveniendo cum silentio dicantur. Post matutinum fratres in claustro, aut, si deest, in ecclesia, (196) psalterium cum litania communiter dicant, quo dicto omnes intra ecclesiam cum silentio privatas orationes faciendo usque ad officium sedeant. Hora nona percutiuntur tabulae ut in matutinis: omnes et ad ignem benedicendum [Col. 0051B] clerici ut hesterna die pergant cum processione. Igne accepto ad ecclesiam redeant, et officium incipiant. (197) Officium a lectione libri Exodi inchoetur, tractus sequatur: postea cum genuflexione a sacerdote 59 dicatur oratio Deus, a quo et Judas; post sequatur altera Osee lectio, deinde tractus Eripe me; deinde passio Domini secundum Joannem legatur, ad quam Dominus vobiscum non dicat diaconus, nec Gloria tibi, Domine, respondeat clerus: ipsa enim die omittenda est salutatio in membris, quae a traditore discipulo in capite falsa praecessit. Dum autem venerit ad locum ubi dicitur: Partiti sunt vestimenta mea, (198) duo diaconi nudent altare sindonibus, quae prius sub evangelio fuerant posita. Altare significat Dominum, sindones apostolos, [Col. 0051C] qui comprehensum Dominum relinquentes fugerunt. More autem lectionis passio legatur, (199) excepta voce Domini quae in aliis dicatur, qua finita major sacerdos solemnes orationes [f., dicat]. Oravit enim Christus in passione sua pro persecutoribus suis, dicens: Pater, dimitte illis (Luc. XXXIII, 34); et in eis orationibus genuflectatur, excepta [f., excepto] Judaeorum, qui falsa genuflexione Dominum illuserunt. Quibus expletis (200) duo sacerdotes, casulis induti, antiphonam Popule meus cantantes, velatam crucem afferant: quibus alii duo, cappis induti, in medio choro stantes, Graecos versus respondeant, omnesque alii Sanctus dicant, quod ter repetunt. Hoc ter repetito, 60 sacerdos veniens ante crucem antiphonam, Ecce lignum, [Col. 0051D] incipiens, crucem discooperiat, quam mox ut viderint lacrymabili corde prostrati in terra adorent. Post sacerdos et subdiaconus se prosternentes adorent crucem, post illos omnis clerus, dehinc populus. Adoratio omnium ita fiat, ut (201) uniuscujusque venter in terra haereat; dum enim juxta Augustinum in psalmo XLIII genuflectitur, adhuc restat quod humilietur; qui autem sic humiliatur ut totus in terra haereat, nihil in eo amplius humilitatis restat. Quo peracto crucifixus in commemoratione sanguinis et aquae fluentis de latere Redemptoris, (202) vino et aqua lavetur, (203) de quo post sacram communionem chorus [f., clerus] bibat et populus. Post responsorium: Sicut ovis ad occisionem, [Col. 0052A] cantando, ad [f., locum] aliquem deferant in modum sepulcri compositum, ubi recondatur usque in diem Dominicum. Quo collocato, antiphona In pace in idipsum, et responsorium Sepulto Domino, cantetur. Post (204) ministri crucis casulis induti afferant ad altare cum vino non consecrato reservatum corpus Domini, ubi a sacerdote incensetur, et ibi tantum Oremus: Praeceptis salutaribus, usque Sed libera nos a malo, a sacerdote dicatur. Pax Domini 61 taceatur, pacis enim osculo traditur Christus. Postea (205) a majore ad minorem omnes communicentur. Post tabulis percussis vesperas sigillatim dicant, et sic (206) ad refectionem panis et aquae pergant. Ad completorium redeant, quod sigillatim dicant.

In Sabbato sancto omnis ecclesia cum altaribus [Col. 0052B] paretur. Omnes horae dici ut in Parasceve cum silentio celebrentur. In his tribus diebus Gloria Patri non cantatur, quia triduana in his sepultura Domini celebratur; per mortem enim designatur humiliatio, per gloriam exaltatio. Quia vero in Dominica, quae per noctem tertia dies sepulturae Domini computatur, propter gloriam resurrectionis non potest sepultura Domini celebrari, tertia celebratio constituitur a sanctis Patribus in die Coenae Domini, in qua se pro omnibus suis passurum apostolis innotuit, quia carnem suam ad vescendum in crastino passuram, sanguinem quoque effundendum simul eis tradidit. (207) Nona hora diei (208) percussis tabulis ad ecclesiam concurrat populus. Et sic clerus cum processione ad ignem benedicendum [Col. 0052C] pergat: et eo benedicto atque incensato, cereus unus accendatur, qui ab episcopo aut a sacerdote, cum diacono 62 in quadam hasta, in cujus summitate effigies serpentis habeatur, (209) cantante clero: Dominus . . . . . . , . . . . . . . . . . . . . . . . . . vita sua (Hic desunt haud pauca), id est, gaudium animae et gloria incorruptibilis corporis: albae enim vestes gloriam resurrectionis designant. (210) Alba licet baptizatis uti, chrismali non nisi sacerdotes [f., in] cultibus, quidem divinis. Post lumen datur in manibus, per quod Spiritus sanctus accipitur, quo bona operari mereatur. Per albedinem vestis munditia mentis designatur. Per lumen quod manibus accipitur, bona opera figurantur. (211) Quod per septem dies albae vestes et [Col. 0052D] chrismales portantur, cursus hujus vitae, in quo semper bono opere candidi esse debemus, exprimitur: de quo Salomon ait: Omni tempore vestimenta tua sint candida, et oleum de capite tuo non deficiat (Eccle. IX, 8). Per oleum charitas designatur. Sex enim aetatibus mundus vergitur; requies animarum septima aetas computatur. (212) Per octavam qua vestes deponuntur, regnum Dei, in quo charitas caeteraque bona opera cessabunt, designatur, et beata immortalitate vestiemur. Post (213) duobus aliis Sancta Maria, intercede pro nobis, tertiam litaniam incipientibus, ad chorum redeat clerus: in cujus fine Agnus Dei cantetur, et sic 63 omnes cerei illuminentur: quia per Agnum Dei illuminatus est [Col. 0053A] mundus. Post versus Suscipe deprecationem nostram, cum Gloria Patri dicatur, et iterum Agnus Dei repetatur. Deinde Kyrie eleison sequatur: (214) post Gloria in excelsis, altare incensetur, et pulsantibus omnibus campanis alta voce finiatur. Oratione praeterea dicta et lectione lecta (215), duo cappati in pulpito Alleluia, Confitemini, celebre cantent. Quo finito, duo seniorum in albis tractum, Laudate Dominum cantent. Per hoc Sabbatum, et Alleluia, quod sequitur tractus, prima vita, quae non fuit aeterna, sed lapsa est in aerumna, designatur. Per Alleluia enim gloria, et per tractum lamentatio figuratur; per graduale, quod Alleluia sequitur, sex aetates hujus mundi, in quibus bona operatione sic ad aeternam vitam pervenitur; per octavum Sabbati, [Col. 0053B] in quo duo Alleluia cantantur, quibus duplex corporis et animae gloria designatur, octava beatitudo, quae absque moeroris consequentia aeterna manebit, exprimitur. Evangelio lecto, nec Credo, nec offerenda dicantur. Dicto Dominus vobiscum a sacerdote, respondet chorus: Et cum spiritu; dicto etiam, Oremus super oblata, et Vere dignum, totum officium missae solito celebretur. Dum ergo sacerdos Pax 64 Domini dixerit, pax non accipiatur. Agnus Dei, nec communio sequitur; sed (216) communicato clero et populo vesperae cum uno psalmo, Laudate Dominum omnes, et cum antiphona alleluiatica dicantur. Post sacerdos antiphonam Vespere autem incipiat, et (217) Magnificat cantato, et altari incensato, officium cum oratione post communionem [Col. 0053C] finiat. Quod in Sabbato Paschae non incensum, sed thymiama secundum ordinem Romanum offertur, aromata quae a mulieribus parata sunt significantur. Quod offerenda, nec Agnus Dei cantatur, silentium mulierum, quae pavore perculsae Dominicam resurrectionem latenter nuntiaverunt, designatur. Sanctus vero, scilicet angelorum cantus dicitur, quia Domini resurrectionem non tacuerunt, sed aperta voce praedixerunt mulieribus. Diaconus Ite Missa est dicat, chorus Deo Gratias respondeat. (218) Hoc peracto quoddam responsorium ad hoc pertinens cum versu cantetur, et post incensum benedicatur. (219) Post prandium redeant ad completorium, quod per, Deus in adjutorium, incipiatur, [Col. 0053D] et tres psalmi: Cum invocarem, In te, Domine, Ecce nunc, cantatis absque capitulo et versu ut in vesperis, Nunc dimittis, cum antiphona alleluiatica cantetur, et oratione dicta finiatur.



65 ORDO PASCHAE.

(220) Decima hora noctis pauci clerici induti veniant, et crucifixum cum incenso et thymiamate levantes, antiphonamque Surrexit Dominus de sepulcro [f., cantantes], loco suo honorifice constituant. Post cunctis campanis sonantibus, januas ecclesiae aperiant, et matutinas incipiant. Matutinale officium duo cantores induti cappis regant. Invitatorium a quatuor clericis cappatis cantetur, quod tres psalmi cum antiphonis subsequantur. (221) Diaconus dalmaticatus evangelicam lectionem pronuntiet. [Col. 0054A] Alii duo in cappis alias duas lectiones legant. (222) Unumquodque responsorum a binis clericis indutis cantetur. (223) Post tertium responsorium officium sepulcri celebretur. Quo peracto, Te Deum laudamus, altari incensato, cantetur, et post unumquodque responsorium incensetur. Post matutinae laudes cum quinque psalmis, et suis antiphonis, et capitulo, et Benedictus, cum trina antiphonae repetitione celebrentur. (224) Finita oratione cantores benedicant Dominum cum gratiis. Prima, tertia, sexta, nona et completorium, cum psalmis, et graduali, et oratione dicantur. (225) Post capitulum 66 spargendo aquam benedictam antiphona Vidi aquam dicatur. (226) Tertia cantata processio per claustrum, et in circuitu ecclesiae fiat, et responsorium, [Col. 0054B] Maria Magdalene, aut aliqua processionalis antiphona diei cantetur, deinde Sedit angelus, ita ut ante crucifixum finiatur, ubi versus cantetur: quo finito, ad chorum, Christus resurgens, canentes redeant, et (227) officium diei celeberrime compleant. Vespertinale officium ita celebretur. Primum ministri Ecclesiae induantur, et post (228) cum processione, scilicet cum cruce et incenso, cereis et textu ante crucifixum veniant, et ibi absque Deus in adjutorium, (229) per Kyrie eleison, vesperas incipiant, et cantato ter Kyrie eleison, et Christe eleison, dum iterum Kyrie eleison incoeperint, ad chorum redeant, et tres ibi psalmos cum antiphona alleluiatica dicant. Post duo clerici graduale canant. Qui vero chorum rexerint Alleluia diei psallant. [Col. 0054C] Dicto versu, Magnificat, cum trina repetitione antiphonae celebretur, et dicta oratione, (230) Benedicamus Domino ab his qui Alleluia cantarunt dicatur. Post incoepta a cantore alleluiatica antiphona, (231) psalmum Laudate, pueri, Dominum, cantantes ad fontes pergant: ibi dicto graduali absque versu, pueri 67 Alleluia, Laudate, pueri, canant. Per baptismum enim quem in fonte suscipimus, ad bonum opus quod per responsorium exprimitur, pervenimus: per bonum opus ad gloriam, quae per Alleluia designatur. Versum responsi propter nullam significationem, sed pro vitando fastidio solum vitamus. Per Laudate, pueri, Dominum, quod in eundo ad fontes dicitur, baptismus recolitur. Per In exitu Israel canticum Israeliticae plebis, transitus [Col. 0054D] maris Rubri, quo liberata est de potestate Pharaonis, per quod iterum baptismus figuratur. Per Pharaonem enim diabolus exprimitur, per mare Rubrum baptismus: per baptismum enim de potestate diaboli liberamur.

Hi vero sex dies paschales, in quibus responsorium cum Alleluia canimus, tempus Christianorum designant, in quibus bona opera agimus quibus ad gloriam perveniamus. Per Sabbatum et tempus quod sequitur usque ad Pentecosten, in quo absque responsorio duo Alleluia canimus, regnum Dei, in quo absque ullo tempore duplici gloria, scilicet corporis et animae, glorificabimur; et iterum per sex dies in quibus responsorium cantatur, sex aetates in [Col. 0055A] quibus bona operantur; per septimum et octavum, requies animarum, et regnum 68 Dei, in quibus jam non operabimur, sed laude et gloria perfruemur. Quo finito, dicta oratione, In exitu Israel cum alleluiatica antiphona canentes, ad crucifixum redeant. Ibi iterum Alleluia, Redemptionem misit Dominus, vel Christus resurgens, a duobus clericis cantato, oratio dicatur. (232) Huic antiphonam Lux perpetua concinentes, et chorum intrantes, officium cum oratione de sanctis, et Benedicamus Domino finiant. Hic ordo per totam hebdomadam usque ad Sabbatum in albis servetur: et in matutinis cantetur Te Deum laudamus: et post Benedictus, ad crucifixum processio fiat, in qua Christus resurgens cantetur: versus ante crucifixum, Dicant nunc Judaei, [Col. 0055B] et oratio de cruce dicatur. Inde, ut in vesperis, antiphonam Lux perpetua canentes, chorum ingrediantur, et cum oratione et Benedicamus officium compleatur. Omnes isti (233) dies septem in cappis cum laudibus et sequentia, excepta processione missae, uno modo festive celebrentur. Sed in Sabbato in Albis loco gradalis alterum Alleluia cantetur; et in vesperis Deus in adjutorium, et quinque psalmi, capitulum, responsorium, Surrexit Dominus de sepulcro, et hymnus Chorus novae Jerusalem dicatur; et (234) ad crucifixum post vesperas, non ad 69 fontem fiat processio, in qua de resurrectione cantetur. Completorium ipsa die cum psalmis suis, et hymno, et Nunc dimittis, et (235) oratione Dominica et symbolo celebretur. (236) Dies octavus, ut [Col. 0055C] primus celebretur; sed omnes horae diei cum capitulis et versibus ibi pertinentibus, ut per totum annum, dicentur, et in vesperis Deus in adjutorium. Officium diei gradali carebit, sed duo Alleluia habebit. In ipsa die et in omnibus Sabbatis, in vesperis quinque psalmis cantatis, (237) responsorium, Surrexit Dominus de sepulcro, a duobus cantetur, hymnus Chorus novae sequatur, et sic cantato Magnificat, officium cum Benedicamus Domino compleatur. In aliis Dominicis absque responsorio hymnus Ad coenam dicatur. Eodem modo horae diei omnes ab hac usque ad Pentecosten celebrentur. Completorium cum suis psalmis et hymno Jesu redemptor saeculi, et antiphona alleluiatica ad Nunc dimittis, [Col. 0055D] cantetur. In omnibus Dominicis usque ad Pentecosten (238) unaquaeque nocturna cum una antiphona alleluiatica dicatur; (239) sex lectiones de Apocalypsi legantur, et tres de resurrectione. Si autem in his sanctorum Patrum statutis minime resisti aliquibus videtur, propter noctium brevitatem, ad evitandum fastidium, 70 in nocturnis novem tantum psalmos psallere concedimus. Quia octodecim existunt, novem una Dominica, et novem dicantur alia. (240) Nonum [deesse videtur, responsorium] ob honorem resurrectionis a duobus clericis cantetur. Quo finito, sacerdos altare incensando, Te Deum laudamus incipiat, et hoc dicto (241) matutinae laudes cum una antiphona Angelus autem Domini, et capitulo, et hymno Aurora lucis, et Benedictus, et [Col. 0056A] antiphona Et valde mane, et oratione finiantur. Post, ut in hebdomada paschae, processio ad crucifixum fiat. Christus resurgens, cum versu praefato cantetur. Et in vesperis Sabbatorum, et (242) in Dominicis matutinis, ab ipsa die usque ad Dominicam ante Nativitatem semper fiat processio, in qua ante Pentecosten cantetur de resurrectione, post Pentecosten de cruce. Officium diei (243) sine tropis, et laudibus, et gradali, (244) cum duobus Alleluia, et sequentia celebretur. Missa matutinalis sit resurrectionis: cui autem placuerit, Dominicalis; major vero semper resurrectionis. Cantus processionalis sit resurrectionis, et crucis. Post octavam Paschae, (245) quandiu responsorium Dignus es cantatur, Apocalypsis legatur. Quo finito canonicales [Col. 0056B] epistolae usque ad diem Ascensionis sequantur. (246) 71 Per dies feriales in nocturna sex psalmos (cum trino Gloria Patri, et una antiphona psallant et tres lectiones cum responsoriis ejusdem temporis legantur. Missam Dominicalem per totam hebdomadam canant, nisi festa sanctorum occurrerint. (247) Unum tantum Alleluia cantetur ob jucundam animarum requiem, qua tantum fruuntur ante universalem resurrectionem: in festis duo, ad memoriam, post judicium non tantum animarum, sed aeternae gloriae etiam corporum. Si autem evenerint, ut in alio tempore celebrentur, minora cum tribus, majora cum novem lectionibus. Si autem in Dominicis hujus temporis festivitas evenerit, in crastino celebranda reservetur. Officium generale [Col. 0056C] pro defunctis, ut praediximus, nisi in alicujus depositione aut anniversario non celebretur. Litania major si infra octo dies Paschae evenerit, nullum jejunium, nulla abstinentia, nec aliqua ejus mentio fiat, nisi festiva tantum processio. (248) Si autem alio tempore evenerit, omnes, exceptis parvulis et infirmis, jejunent; et missa cantata, post sextam cum processione (249) ad ecclesiam sancti Petri sancti Audoeni pergant, in qua sacerdos cum caeteris ministris sit absque casula indutus. Rogationales antiphonae cantentur: 72 quo dum pervenerint, responsorium aut antiphonam de sancto dicant, et oratione a sacerdote finita, idem Kyrie eleison incipiat, et oratione Dominica ab omnibus cum silentio dicta, [Col. 0056D] preces cum Miserere mei, Deus, subsequantur: qua finita ad ecclesiam, aliquam litaniam cantantes, redeant; et, (250) nona dicta, comestum pergant. (251) Simili modo dies Rogationum celebrentur. Si autem in diebus Rogationum sanctorum, quorum officium habetur, festivitas evenerit, post primam missa de eis cantetur.

Inventio sanctae Crucis ita celebretur. Invitatorium et tres ultimae lectiones de cruce dicantur, cum matutinis laudibus. (252) Sex primae lectiones cum totidem responsoriis de sanctis dicantur, quorum ipsa die festivitas celebratur. Tertia responsoria de istis, et tria de cruce [f., a] binis clericis cantentur. Officium cum laudibus et sequentia festive [Col. 0057A] celebretur. (253) Processio ad crucem in vesperis, et matutinis, et missa fiat.

Ascensio Domini ita veneretur. (254) In vesperis cantor chorum regat; duo clerici cappati responsorium canant, qui cantaverint chorum regant. Hymnus sequatur, Magnificat cum trina antiphonae repetitione 73 finiatur. Oratione dicta, vesperae cum Benedicamus finiantur. Processio ad missam tantum fiat. In matutinis omnes campanae ut in Pascha pulsentur, invitatorium a quatuor clericis cappatis cantetur; hymnus sequatur; novem psalmi cum totidem antiphonis, novem lectiones cum totidem responsoriis celebrentur. Unumquodque responsorium bini clerici canant. Secundo, quinto, octavo, et ad Te Deum laudamus altare incensetur. Matutinae [Col. 0057B] laudes cum hymno, et trina antiphonae repetitione ad Benedictus, cum Benedicamus finiantur. (255) Post tertiam processio fiat. Postea omnes pro posse ecclesiae ornati officium cum laudibus et sequentia celebrent. Vesperas ut in vigilia agant. Hujus solemnitatis octavus dies non celeberrime, ut Paschae, colitur, sed tantum . . . . . . [f. deest ut festum apostoli] celebrabitur: quae non solum octo, sed decem diebus recolitur, ad instar apostolorum, qui post ascensionem Domini semper in coelum mentibus intenti, adventum praestolabantur Spiritus sancti. Siquidem omnibus his octo diebus, Te Deum laudamus, et Gloria in excelsis Deo, et duo Alleluia cantabuntur. Ab Ascensionis die usque ad Dominicam in qua (256) historia, Deus omnium, [Col. 0057C] cantatur, (257) Actus apostolorum 74 legantur, deinde libri Regum sequantur.

In vigilia Pentecostes ut in Sabbato Paschae, absque cerei benedictione, et vesperis in missa celebretur. (258) Octava hora diei populus ad ecclesiam conveniat. Prima lectio Tentavit Deus major legat. Hanc ideo sequitur cantus, quia per fidem, quae [f. add. prae] caeteris [f. add. in] Abraham laudatur, sempiterna laetitia acquiritur. Tractus, Cantemus Domino, a duobus clericis cantetur; post sacerdos orationem, Deus, qui in Abrahae famuli, dicat: et secundam lectionem, Audi Israel, aliquis major legat. Tractus Attende coelum, ut primus, cantetur: quem oratio, Deus, qui nobis per prophetarum ora, [Col. 0057D] sequatur. Item legatur Apprehendent septem, tertia lectio: et post tractu, Vinea facta, cantato, dicatur Deus qui nos ad celebrandam praesentem. Finita oratione, quarta vero lectio Nuntiavit Moyses legatur. Tractus Sicut cervus, et oratio postea, Omnipotens sempiterne, Deus, qui hanc solemnitatem, sequatur. Post totum officium ut in Sabbato [f. sancto] peragatur; sed et Agnus Dei, et communio cantetur, et (259) pax accipiatur. In vesperis cantor indutus chorum regat, responsorium a duobus clericis cappatis, scilicet Apparuerunt 75 cantetur, et iidem succentores postea habeantur. Psalmi quinque cum una antiphona cantentur, dicto capitulo et hymno Magnificat cum trina antiphonae repetitione cantetur, et oratione sacerdotis, cum Benedicamus, a [Col. 0058A] succentoribus dicto finiantur. (260) Post vesperas et matutinas ipsa die memoriam resurrectionis peragant ad crucifixum.



DE PENTECOSTE, QUALITER CELEBRETUR.

In solemnitate Pentecostes totum officium noctis et diei ut in die Paschae, absque officio sepulcri, sine gradali et fontis processione, servetur. Missae autem cum hymnis et responsoriis dicantur. Celebratio hebdomadae fiat, ut paschalis septimanae. (261) Dies octavus, ut primus celeberrime agatur, et idem officium noctis et diei ex toto compleatur. Hi qui ab episcopo accipiunt manus impositionem, septem diebus debent observare chrismatis unctionem; est enim septiformis gratiae Spiritus sanctus, et ejus celebritas atque mysterium jure septem [Col. 0058B] diebus colitur. Hoc tantum distat inter Pascha et Pentecosten, quod in matutinis Paschae nullus hymnus, in hoc duo cantantur. Et 76 hora tertia sonantibus cunctis campanis. Post Deus in adjutorium, (262) hymnus a tribus clericis cappatis altare incensantibus inchoetur; ecclesia tota illuminetur, et clerici omnes pro posse ecclesiae induantur, et donec hymnus cantatur, (263) flores diversi coloris ad instar charismatum Spiritus sancti desursum immittantur, et sic tota hora festive celebretur. Processio ipso die fiat ut in die Paschae. In crastino et per totam hebdomadam [f., si] (264) alicujus sancti festivitas evenerit, de sancto cantetur. Sin autem, matutinae dicantur cum psalmis [f. lectionibus [Col. 0058C] et] responsoriis. (265) Missa in tertia feria de angelis, et in caeteris diebus missae institutae in libro officiali. Proxima Dominica cum novem psalmis et antiphonis, cum novem lectionibus et responsoriis celebretur in honore sanctae Trinitatis, eadem celsitudine qua dies ascensionis; sed (266) Epistola legatur Vidi ostium, et Erat homo ex Pharisaeis Evangelium. In crastino (267) incipiatur Regum cum suis responsoriis historia, et Paralipomenon, quae legatur usque ad Kalendas Augusti: et per totam hebdomadam cantetur missa Dominicalis. A Kalendis ipsis liber Ecclesiastes usque ad decimum octavum Kalendas Septembris. Ab ipso die liber 77 Job usque ad Kalendas: et a Kalendis Septembris usque ad medium mensem (268) liber Tobiae et [Col. 0058D] Esdrae. Ab ipsa die, usque ad Kalendas Octobris, Esther et Judith, et ab ipsis Kalendis liber Machabaeorum usque ad Kalendas Novembris: a quibus usque ad adventum Ezechiel, Daniel et duodecim prophetarum. Ab ipso tempore, quo celebratio santae Trinitatis, usque ad Adventum Domini, in Dominicis et ferialibus diebus ordo ecclesiasticus servetur ut supra inter octavum [scil. diem] Epiphaniae et Septuagesimam praenotavimus, excepto quod post vesperas cantetur vigilia mortuorum, et (269) post matutinas tantum laudes defunctorum. Ad processionem crucis de cruce cantetur (270) in vesperis Sabbati, et Dominicalibus matutinis: ubi finita ejusdem oratione, memoria, sicut placuerit, celebretur resurrectionis: et processio diei a crucifixo non [Col. 0059A] divertat; sed finita processionali antiphona, cantor antiphonam aut responsorium incipiat, quod ante crucem finiat. Inde revertentes ad chorum, sancti, cujus ecclesia fuerit, antiphona cantetur, et sic tertia dicatur, et officium diei compleatur.

Quatuor tempora ut tempus Quadragesimae celebrentur. In Sabbato autem quando 78 ordines dantur, cantor chorum regat. Ad unamquamque orationem, praeter ultimam, diaconus Flectamus genua dicat, scilicet lectionem trium puerorum, qui solum Deum adorantes, coram statua Nabuchodonosor genu flectere respuerunt. (271) Ultimam benedictio non sequitur (272) propter Dominicae noctis honorem, in qua ipsa die officium missae completur. Quia vero quatuor elementis, scilicet igne, aere, [Col. 0059B] terra et aqua subsistimus, dignum est ut Quatuor Temporum jejunii maceratione omnia corporis vitia temporum varietatis administratione in nobis pullulantia resecemus. Et tribus diebus unumquodque jejunium colimus; quia toto corde, tota anima, tota virtute, quibus sanctam Trinitatem, unum Deum, eo docente, diligere jubemur, nos his quatuor elementis subsistentes in beneplacito suo regere debemus. Quod quia non absque re fit quod primum prima Sabbati primi mensis, secundum secunda Sabbati quarti, tertium tertia Sabbati septimi celebratur; quartum vero non in quarta Sabbati decimi, in qua Nativitas Domini celebratur, sed ob ejus reverentiam in praecedenti colitur, ut in divinis [Col. 0059C] sanctorum Patrum paginis reperitur, ad evitandum fastidium nostro operi inserere 79 omisimus. In his itaque temporibus, in Sabbatis post nonam, (273) in missa vespertinali quidem hora, quae pars est Dominicae resurrectionis, a beato Leone summo pontifice, caeterisque sanctis Patribus, ordinum consecratio fieri constituitur, quae jejunis a jejunantibus conferatur. (274) Ante nonam vero fieri sacra auctoritate prohibetur. Et iterum unumquodque tempus tribus diebus jejunamus, quod tribus consistit mensibus. (275) In die vero Dominica episcoporum ordinatio celebretur. In ipsa enim creatus et redemptus est mundus; in ipsa super apostolos descendit Spiritus sanctus. Unumquodque gradale unus clericus ante altare canat. Responsorium, Benedicite, et tractus a binis clericis cantetur, et in fine missae, [Col. 0059D] Humiliate capita, non dicatur. Quatuor Temporum in quarta feria duae lectiones leguntur; quoniam hi qui ordinandi sunt, ut notitiam legis et prophetarum habeant, admoneri debent, et secundum apostolum fulgere doctrina et sermone (I Tim. V, 17).



DE FESTIVITATIBUS SANCTORUM.

Oportet nos festivitates sanctorum discernere qualiter celebrentur, ne sint nobis fastidiosae, si superflue agimus; aut si nimis reticemus, eorum juvamine careamus. 80 Quibus quamvis una in regno Dei sit gloria, tamen secundum ordinis primatum, aut corporum affinitatem, sunt nobis eorum festa celebranda. In primis festa beatae ac gloriosae virginis genitricis Dei Mariae celeberrimo studio decet venerari, [Col. 0060A] sed praecipue illud, quo Dominus noster Jesus Christus secum eam in suum clarissimum solium transvexit. In vigilia hora nona missa festive cum una cappa in choro celebretur. Omnis jejunet populus. In hac igitur festivitate (276) in vesperis binae et binae pulsentur campanae. In vespertinis psalmis quinque antiphonae cantentur. Capitulo dicto (277) responsorium duo cappati canant, et iidem ex utraque parte chorum regant cum cantore, donec Dominum benedicant. Hymnus dicatur; cum duobus thuribulis altare incensetur. Magnificat cum trina antiphonae repetitione dicatur. In matutinorum initio omnes campanae pulsentur. Quatuor clerici invitatorium cantent, bini unumquodque responsorium. (278) Diaconus cappa indutus cum processione pergat [Col. 0060B] ad pronuntiandum Evangelium: secundo, et quinto, et octavo [add. responsorio], et ad Te Deum laudamus altare incensetur. In noct. et mat. hymni dicantur. Ad Benedictus antiphona ter repetatur. Post tertiam 81 ad processionem in claustro, aut ubi defuerit, in circuitu ecclesiae pergant. Officium missae festive celebretur. (279) Omnes clerici pro posse ecclesiae induantur, et missa cum laude et sequentia festive celebretur. (280) Clerus, et cui ex populo placuerit, communicetur. Diei vesperae fiant ut vigiliae. Omnes ergo dies usque ad octavum more Dominicali celebrentur, excepto quod (281) in nocturnis quatuor lectiones legantur. Te Deum laudamus cantetur. Dies octavus ut apostolica festa celebretur. Eodem modo et nativitas ejusdem, et purificatio, et annuntiatio, [Col. 0060C] et sancti, cujus ecclesia fuerit, et (282) omnium sanctorum: sed et aliae ejus festivitates absque vigiliis et octavis, et sancti ejusdem vigilia, si confessor fuerit, omnium sanctorum, octavis. In crastino omnium sanctorum fiat festiva celebratio omnium mortuorum, in qua (283) non dicatur hymnus aut invitatorium. Bini clerici cantent unumquodque responsorium: (284) duo regant chorum, duo cappati gradale, quatuor cantent tractum. Matutinae, et (285) horae diei nullomodo praetermittantur, sed has ferialiter dictas agenda mortuorum festiva sequatur. Prima dicta, tres psalmi, scilicet Ad Dominum 82 cum tribularer, Levavi, Laetatus sum, in tono dicantur, et versu dicto, Kyrie eleison cantetur. Oratione Dominica finita cum primo tantum [Col. 0060D] cap. Requiem aeternam, oratio sequatur. Eodem modo in caeteris horis, exceptis [f. vesperis] et matutinis. In tertia, Ad te levavi, Nisi quia Dominus, Qui confidunt, versiculus erit: A porta inferi. In sexta, In convertendo, Nisi Dominus aedificaverit, Beati omnes, V\. Non intres in judicium. In nona, Saepe expugnaverunt, De profundis, Domine, non est, versiculus: In memoria aeterna. (286) In completorio, Deus misereatur, Deus in adjutorium, Domine, exaudi orationem meam, auribus, versiculus: Requiem aeternam.

(287) Festivitas nativitatis sancti Joannis Baptistae, et passiones apostolorum Petri et Pauli, et Andreae, et in monte Gargano memoria beati Michaelis, [Col. 0061A] et sancti Martini depositio, uno modo celebrentur. In his solemnitatibus campanae binae et binae pulsentur: quinque psalmi in vesperis cum una antiphona tantum cantentur. Responsorium duo cappati canant, qui postea chorum regant, donec Dominum benedicant. Cum uno thuribulo altare incensetur. (288) Invitatorium in matutinis a tribus clericis cantetur. Responsoria bini et bini cantent. in nocturnis et laudibus 83 hymnus cantetur. Processio non fiat. Unaquaque die usque ad octavum, nisi major festivitas interciderit, de illis cantetur, et tota matutina dicatur. (289) Dies octavus ut dies Dominica celebretur.

Solemnitates caeterorum apostolorum, et evangelistarum, et exaltationis sanctae crucis, et decollatio [Col. 0061B] sancti Joannis, et (290) dedicatio sancti Michaelis in Mari, et ad Vincula sancti Petri; et conversio sancti Pauli, et sanctorum martyrum Laurentii, Mauritii, Dionysii, Nicasii, sanctorumque confessorum; ordinatio Gregorii, Augustini, Hieronymi, Nicolai, Gildaldi; translatio sancti Benedicti, aequali ordine celebrentur. In horum festivitatibus (291) in vesperis et matutinis chorus non regatur. Responsorium a duobus clericis cappatis cantetur. Ad Te Deum laudamus, et ad Benedictus, altare incensetur. Invitatorium duo cappati canant: unumquodque tertium responsorium a binis cantetur: (292) officium cum laudibus et sequentia celebretur: et quotidie usque ad octavum eorum tantum memoria recitetur. In octavo die, nisi alicujus sancti festivitas evenerit, de [Col. 0061C] ipsis cantetur, et matutina dicatur. Hae sanctorum festivitates, quae more Dominicali 84 celebrantur, excepto quod (293) matutina non dicatur: Silvestri, Sebastiani, Vincentii, Agnetis, Caeciliae, Agathae, cathedra sancti Petri, Gervasii; translatio sancti Martini, Wandregisili, Germani; inventio sancti Stephani, Remigii, Georgii, Leodegarii, (294) Romani, Audoeni, Brictii, Luciae virginis, et aliae quae placuerint, et omnium sanctorum pontificum qui huic Ecclesiae praefuerunt.



DE DIE DOMINICO.

Dies Dominicus ita celebretur. In sabbato psalmis diei cum antiphonis suis cantatis, et dicto capitulo (295) responsorium a duobus clericis absque [Col. 0061D] cappis cantetur, quod hymnus sequatur. Et ad Magnificat, altare incensetur. In matutinis invitatorium a duobus absque cappis cantetur, quod hymnus sequatur. Novem lectiones et novem responsoria dicantur; Te Deum laudamus, excepto adventu et quadragesima, dicatur. Hymnus in nocturnis et laudibus dicatur. (296) In matutinis, exceptis praefatis temporibus, una tantum antiphona cantetur; post primam processio fiat, ut praedictum est. Officium duobus cantoribus celebretur. Ministri ita [Col. 0062A] induantur. Diaconus dalmatica, 85 subdiaconus tunica, duo in albis, qui candelabra, et unus, qui thuribulum deferat. Gradale duo in albis canant, et duo cum cappis Alleluia.

Quia vero de divinis mysteriis tractavimus, oportet discernere quibus sacris indumentis ministraturi induantur. Amictus igitur primum est indumentum quod ideo collo circumdamus, quatenus vox, quae per collum egreditur, ab omni prava locutione muniatur: ut juxta Prophetam cor nostrum custodiamus, ne in lingua nostra delinquamus. Secundum, camisia linea, quae alba, vel poderis, vel talaris nuncupatur . . . . . . nodum corporis arcta totum corpus absque . . . . . . quem nimio labore perducitur, mentis et corporis munditia designatur, quae multo jejunii, [Col. 0062B] et vigiliarum, et orationum, bonorumque operum exercitio acquiritur. Per stricturam . . . . . . cor, cunctaque membra corporis . . . . . . talarem vero longitudinem . . . . . . consummationem, per rugarum devitationem, quibus . . . . . . complexiones . . . . . . puritas fidei catholicae, per . . . . . . Per stolam, quae dicitur orarium, jugum Domini suave, et onus ejus leve, per quod designatur . . . . . . stolae puritas . . . . . . Per longitudinem usque ad pedes virtus 86 humilitatis. Per balteum quo lumbi restringuntur, castitas designatur . . . . . . Deinde sequitur tunica, de qua dixit Dominus ad Aaron: Facies tibi tunicam hyacinthinam (Exod. XXVIII, 31). Haec vero sub dalmatica induitur, et . . . . . . nominatur. Hyacinthus vero rarus est, nec densitate obtensus, nec rutilat aequaliter: sereno enim coelo [Col. 0062C] fit perspicuus, et pallidus est, varius, et quasi aetherei coloris. Per aethereum et varium colorem designat vitam sacerdotalem, quae supernis solum incessanter intenta desideriis, conversationem juxta Apostolum debet semper habere in coelis (Philipp. III, 20). Per coloris mutationem fraternam compassionem, ut Apostolus ait, Gaudere cum gaudentibus (Rom. XII, 15). Quod propria est pontifici, significat rationem sublimium non patere nisi perfectis. Per hoc quod est vestis interior, et non cingitur, virtutes animae soli Deo cognitas sine intermissione semper habendas. Per dalmaticam vero, quae candid . . . . . . [f., candida est, et] lineis coccineis ante et retro a summo usque deorsum decoratur . . . . . . munditia cum utriusque [Col. 0062D] Testamenti praedicatione, et Dei proximique dilectione, designatur, quibus fulgere debent sacerdotes atque diaconi. Per duodecim fimbrias, quas utraeque lineae 87 in se continent, duodecim rami virtutum, qui ex charitatis radice . . . . . . : quos etiam Apostolus enumerat, dicens: Charitas patiens, benigna est (I Cor. XIII, 4), et reliqua. Tertia vero linea, quae . . . . .


Reliqua desiderantur in codice Salicosano (Gall. de Saulceuse), unde haec excerpta sunt.




[Col. 0063]
OBSERVATIONES AD LIBRUM DE OFFICIIS ECCLESIASTICIS.

[Col. 0063A] 88 (1) Domino vere sancto, et meritis honorando, Maurilio. Operis aera statim ex inscriptione deprehenditur. Cum enim Joannes noster Abrincenses infulas ante annum Christi 1061 non inierit, ut superius observavimus, Maurilius autem in pontificatu annum 1067 haud excesserit, extra dubium est librum qui superstisti dicatus est, intra illius septennii tempus scriptum fuisse. De Maurilio notae sanctitatis antistite (qui primarium Deiparae templum perfecit et dicavit) praeter ea quae exstant apud vulgatos auctores, Guillelmum Pictavinum in gestis Guillelmi ducis, Willelmum Gemeticensem l. VII Hist. Norman., c. 24 et 38; Ordericum Vitalem eccles. Hist. l. IV et V, Willelmum Malmesburiensem De gestis regum Angl. lib. III, et alios, consulenda sunt gesta archiepiscoporum [Col. 0063B] Rotomagensium ex ms. codice eburneo ecclesiae metropolitanae; quibus, quod hac parte prolixiora sint, omissis, duo notatu digna huic loco inseruisse non pigeat. 1. In antiquo libro pontificali ejusdem ecclesiae formulam exstare professionis fidei de veritate carnis et sanguinis Christi in Eucharistia contra Berengarium ejusque successores in concilio provinciali, praesidente huic sanctae sedi (verba sunt formulae) venerabilis memoriae Maurilio, latam, quam integram hic describere supervacaneum duximus, quod religiosissimi D. archiepiscopi beneficio, una cum doctissimis ejus scriptis in lucem jam prodierit. 89 2. Locum illum, qui Maurilii primum, deinde Guillelmi cardinalis de Stotevilla, sepulcro quondam illustris, nunc mutata rerum facie vacuus [Col. 0063C] in navi basilicae visitur, clero Rotomagensi semper venerationi fuisse, hacque de causa solere statis diebus thurificari. Ejus autem rei ratio non modo ex antistitis sanctitate petenda est, cujus ille tantam posteris opinionem reliquit, ut locus in vulgo S. Maurilii tumba diceretur: verum etiam ex antiqua traditione, qua sibi persuasum habuere majores nostri altare maximum antiquitus ibidem fuisse constitutum, ut aperte indicant litterae canonicorum Rotomagensium ad eumdem cardinalem, quarum exemplar in ecclesiae scriniis asservatur. JOANNES PREVOST.

(2) Sanctae Rotomagensis ecclesiae. Familiaris religiosae antiquitati loquendi modus, cujus tot exempla passim occurrunt in sacrarum aedium monumentis, [Col. 0063D] maxime vero domesticis, ut caecutire videantur in meridie qui id improbent aut nesciant. Ne longius evagemur, hujus veritatis testes omni exceptione [Col. 0064A] majores proferri possunt, Carolus Calvus Francorum rex in diplomate pro rebus ejusdem ecclesiae: Riculfus venerabilis Rotomagensis archiepiscopus detulit serenitati nostrae praeceptum avi nostri divae memoriae domni imperatoris Karoli, in quo continebatur, quod ad petitionem sanctae recordationis domni archiepiscopi Remigii praedecessoris sui quasdam villas viris sanctae suae metropolis ecclesiae Rotomagensis canonicis in aula S. Mariae Domino deservientibus, etc., delegasset. Ricardus Normanniae dux in charta pro monasterio Fiscannensi: Accitis totius nostrae dioecesis episcopis, Roberto scilicet sanctae Rotomagensis ecclesiae archiepiscopo, necnon et Radulfo sanctae Bajocensis ecclesiae praesule, etc. Robertus Normanniae dux cognomento magnificus, et Robertus [Col. 0064B] Rotomagensis archiepiscopus in charta de rebus ejusdem ecclesiae: Placuit nobis res sanctae ecclesiae Rotomagensis, quae capitalis et metropolis est regni nostri, etc., confirmare. Philippus I Francorum rex in diplomate archivi archiepiscopalis dato anno Christi 1091: Concedo abbatiam S. Mellonis de Pontisara domno Willelmo Rotomagensi archiepiscopo, et omnibus successoribus suis, et dono in fearum, ut eam de me et successoribus meis perpetuo teneant ad honorem et exaltationem 90 sanctae Rotomagensis ecclesiae. Ludovicus XII rex in litteris concessionis duorum modiorum salis in gratiam canonicorum Rotomagensium datis Blasiis anno Christi 1506: His denique temporibus huic sanctae ecclesiae Rotomagensi praeest, volente Deo creatore, Georgius de [Col. 0064C] Ambasia noster consanguineus carissimus, sanctae sedis apostolicae et Romanae ecclesiae cardinalis, legatusque de latere nobis probatissimus, nostrique imperii patricius et consiliarius fidelissimus. PR.

(3) Joannes Abrincacensis. Sic Bajocacensis, et Parisiacensis, pro Bajocensi et Parisiensi passim ejus aevi scriptoribus. Rectius forte Abrincatensis, ut apud Ordericum ecclesiast. hist. lib. III, IV, VIII et XII. Porro de Joanne, praeter testimonia superius ad libri limen allata vide eumdem Ordericum lib. IV et V, et Matthaeum West monasteriensem ad annum Christi 1073 et 1079, quibus adderem anonymum S. Audoeni monachum, nisi Joanni parum aequus videretur. PR.

(4) Postquam de metropolitana sede stillare videbimus. Concilium Rotomagense celebratum sub [Col. 0064D] Waltero de Constantiis archiepiscopo A. C. juxta veterem Galliae calculum 1189, 3 idus Februarii can. 1: Antiquorum Patrum nostrorum vestigiis [Col. 0065A] adhaerentes in primis decernimus, ut omnes suffraganeae ecclesiae nostrae in legendo et psallendo usum hujus sacrosanctae ecclesiae metropolitanae imitentur. PR.

(5) Item concilium oletanum XI, can. 3.

Juxta Carthaginense concilium. Quartum scilicet, can. 44 et 45, quorum alter ad tonsuram, alter ad habitum pertinet. Prioris mentem ne quis suo arbitrio interpretaretur, placuit concilio IV Toletano tonsurae formam disertis verbis ita praescribere can. 41: Omnes clerici, vel lectores sicut levitae et sacerdotes, detonso superius toto capite, inferius solam circuli coronam relinquant: non sicut hucusque in Galliciae partibus facere lectores videntur, qui prolixis, ut laici, comis, in solo capitis apice modicum circulum tondent. Ritus enim [Col. 0065B] iste in Hispania hucusque haereticorum fuit. Unde oportet ut pro amputando ecclesiae scandalo, hoc signum dedecoris auferatur, et una sit tonsura, vel habitus, sicut totius Hispaniae est usus. Qui autem hoc non custodierit, fidei catholicae reus erit. Astipulatur huic instituto omnium fere locorum et temporum consensus, 91 ut mirum non sit, si tam severe in ejus contemptores ecclesiasticae leges animadverterint. Testantur id antiqua provinciae nostrae decreta, atque in primis concilium Rotomagense sub Waltero can. 5: Sacerdotes et clerici coronas habeant patulas et decentem crinium circumferentiam. Istius constitutionis transgressores ab ecclesiasticis beneficiis suspendantur. Qui vero beneficia non habuerint, et ita comam nutrierint, privilegio careant clericali. [Col. 0065C] Praecepta nova Petri de Colle-medio archiepiscopi, qui sedere coepit anno Christi 1237: Cum in tonsura et maxime habitu differre debeant a laicis sacerdotes, in quibus plures invenimus istis temporibus delinquentes, praecipimus quod omnes coronam magnam habeant, et tonsuram altam et bene rotundam. Et qui in his de caetero invenietur culpabilis, gravius punietur. Concilium apud Pontem-Audomari habitum anno Christi 1267. [sedente archiepiscopo Odone Rigaltio], clericos, etiam uxoratos, ad deferendum tonsuram et habitum clerico congruentem trinis monitionibus adigi praecipit, et addit: Denique si post praemissas monitiones aliqui clerici in apostasia tonsurae et habitus permanserint et contingat quod pro suis excessibus a secularibus judicibus capiantur, in criminibus [Col. 0065D] comprehensi; non praecipiemus eos per censuras ecclesiasticas liberari. Eadem fere sanxit concilium aliud ibidem anno Christi 1279 (Collect. conciliorum Rotomag., pag. 276) celebratum. Tepescente demum disciplina, canonici Rotomagenses in capitulo generali anno Christi 1311 haec de tonsura et habitu statuerunt: Ut quanto ecclesia nostra caeteras nobilitate praecellit, sic ejus ecclesiastici servitores majori honestate a caeteris distinguantur: statuimus ut universi canonici, capellani, et clerici chori nostri tonsuram amodo deferant congruentem, in quantitate fere similem tonsurae puerorum de altari, a quibus circa hoc antiquae consuetudinis servatur honestas. Nec quisquam praedictorum amodo consutitios deferat sotulares. [Col. 0066A] Item statuimus, quod quicunque ad missam, evangelium et epistolam, in tabula scriptus fuerit, tonsuram ac barbam se radi faciat: alioquin in officio suo nequeat ad altare, donec rasus fuerit, ministrare: decernentes ut hoc statutum, et omnia alia edita in hoc capitulo generali, inter illa statuta numerentur, quae quilibet canonicus in sua receptione jurat servare. Plura de tonsura Isidorus De ecclesiast. offic. 92 lib. II, cap. 4; Albinus Flaccus Alcuiuus, lib. De div. offic.; Amalarius item De ecclesiast. offic., lib. II, cap. 5; Rabanus Maurus De institut. clericorum lib. I, cap. 3; Rupertus abbas Tuitiensis De div. offic., lib. III, cap. 25; concilium Agathense can. 20; Stephanus II papa in responsis in Carisiaco villa ad annum Christi 754, can. 18; concilium Aquisgranense [Col. 0066B] A. C. 816, lib. I, qui est de institutione canonicorum, cap. 1; Coyacense anno Christi 1050; West-monasteriense anno Christi 1175; Eboracense anno Christi 1195; Oxoniense anno Christi 1222; Londinense anno Christi 1237; Ravenn. I, anno Christi 1286, rubr. 3; Ravenn. III, anno Christi 1314, rubr. 10; Ravenn, IV, anno Christi 1317, rubr. 4; ac demum Patrum aetate Rotomagense anno Christi 1581, tit. De episc. et capit., § 7, et tit. De curat, et aliorum offic., § 9, et Remense anno Christi 1385 tit. De clericis in gen., § 18. PR.

(6) Variis nec rubeis utantur indumentis. Plurimis conciliorum decretis idem fuit prohibitum. Unde autem heteromallon rubeum in cappis hiemalibus canonicorum sumpserit exordium non liquet, huic [Col. 0066C] enim instituto repugnat.

(7) Quod caput nostrum ex apostolica doctrina in superiori parte radimus. Primis temporibus radere caput minus usitatum fuisse videtur quam tondere, nam S. Hieronymus in caput XLIV Ezechielis ait: Perspicue demonstratur ne rasis capitibus sicut sacerdotes cultoresque Isidis et Serapis nos esse debere; hujusque usus moralem rationem affert S. Gregorius lib. II Pastoralis, cap. 7, et lib. I Regist., ep. 24. Ex apostolica autem doctrina dicitur descendere, sive quia tonsuram gestamus exemplo S. Petri, ut habet ordo Romanus; isque ita in memoriam Dominicae passionis attonsus est, ut legitur apud Bedam lib. V Hist., c. 22, sive quia eam Petrus instituit, ut tradunt Gregorius Turonensis lib. I De mirac., [Col. 0066D] cap. 28, concilium Triburiense can. 20, et Gemma animae lib. I, c. 195.

(8) Per coronam capillorum, quam in inferiori parte portamus. Hinc planum est clericos circulum crinium in modum coronae olim deferre solitos, sicut hodie gestant Franciscani. Idem quoque praecipitur in synodo Ebroicensi a. 1576, cap. 3, de vita et honestate curatorum et aliorum ecclesiasticorum, art. 3, et in Rituali seu Manuali Rotomagensi 93 1651 edito, part. I, pag. 383, in hunc modum: Clerici professionis suae memores Dominicae coronae signum in capite religiose deferant ac nunquam dimittant. Qui secus fecerint, tanquam ecclesiasticae desertores militiae, sacrorumque canonum contemptores districtae, [Col. 0067A] correctioni subjaceant, et ab ecclesiasticis conventibus cum dedecore ejiciantur; item ut capillorum pars inferior in coronae speciem praecidatur, ita ut oculi et aures pateant. Ibidem pag. 409.

(9) Barbam radimus. De rasura barbae vide Ordinem Romanum, et Rituale Rotomagense ibidem.

(10) Quater nocte et die. Alludit haud dubie ad id quod legimus lib. II Esdrae, c. 9, Legerunt in volumine legis Domini Dei sui quater in die, et quater confitebantur; sed quod psalleretur quater in nocte, neque exstat in Hebraica veritate, neque in editione LXX Interpretum, neque in Latina vulgata. Quapropter hanc additionem videtur Joannes noster mutuatus ab Amalario lib. IV De ecclesiast. officiis c. 3, eamque Amalarius desumpsisse ex Beda in Esdram, [Col. 0067B] quem ibi laudat.

(11) Quinque psalmos canimus, sed trina sanctae Trinitatis glorificatione connectimus. Per quinque psalmos cum trina glorificatione intellige psalmum: Deus in nomine, et quatuor octonaria seu divisiones psalmi: Beati immaculati, quas divisiones etiamnum sub duplici glorificatione canimus, cui consonat Gemma animae lib. II, c. 60 et 61. Quod etiam videtur in Psalterio Rotomagensi anno 1507, in alio item psalterio Parisiis anno 1540 apud Franciscum Regnault, in diurnali Lexoviensi anno 1542, in Breviario Parisiensi anno 1557, et in Breviario Abrincensi an. 1592 editis. Fortasse tum temporis in ecclesia Rotomagensi feriales psalmi non recitabantur ad horam primam, ut videtur in Breviariis Parisiensi et [Col. 0067C] Abrincensi supradictis: alioqui non quinque, sed sex essent numerandi.

(12) Quibus fidem catholicam a B. Athanasio expositam adjicimus. Symbolum S. Athanasii in Ecclesia Rotomagensi per totum annum, nullo excepto die, olim decantabatur, ut videtur in ordinario ms. ad usum Rotomagensis ecclesiae, ex bibliotheca clarissimi et eruditissimi viri D. Emerici Bigot; cui etiam consonat Gemma animae lib. II, c. 59, his verbis: Fidem, Quicunque vult, quotidie ad primam iterat (ecclesia), 94 quam Athanasius Alexandrinus episcopus rogatu Theodosii imperatoris edidit. Item in Breviario Rotomagensi anno 1491 edito per totum annum etiam in feriis dicitur. Habetur quoque in Psalterio Rotomagensi an. 1507 et 1586, in Diurnali [Col. 0067D] Lexoviensi anno 1542, in breviario Rotomagensi sub cardinali Carolo Borbonio Rotomagensi archiepiscopo anno 1578 editis, et ut Diurnali Carthusianorum legitur quotidie ad Primam; item in Breviariis Parisiensi et Abrincensi praefatis, quod symbolum D. Franciscus de Harlay I in Breviario Rotomagensi ad Dominicas de tempore redegit.

(13) Tertiam vero. Aliam praeterea rationem de Tertiae, Sextae Nonaeque officiis offert Isidorus De ecclesiast. offic. lib. I, cap. 19. Horam, inquit, tertiam, sextam, et nonam Daniel et tres pueri supplicationibus devoverunt, scilicet ut ab ortu diei in tempus precationis tres horae porrectae Trinitatis nobis reverentiam declararent. PR.

[Col. 0068A] (14) Bis tres psalmos. Idem hic accipe quod supra, id est, psalmi hujus per octo versus sex divisiones.

(15) Oratione Dominica, et precibus, et psalmo, MISERERE MEI DEUS, genuflectendo. Haec habentur in Breviario Rotomagensi edito anno 1491, in Psalteriis Rotomag. A. 1507 et 1586, in Breviario Rotomagensi anno 1578, in Diurnali Lexoviensi anno 1542, in Breviariis Parisiensi, Abrincensi, Fontebraldensis ordinis an. 1586, et in Diurnali Carthusianorum. Haec tamen in ecclesia Rotomagensi non servantur, exceptis feriis Adventus, Quadragesimae, quatuor Temporum et jejunii, in quibus non dicitur psalmus Miserere, nisi in Vesperis.

[Col. 0068B] (16) Nocturnalia succedunt, in quibus Vesperae. Apud antiquos Vesperas ad noctem pertinuisse, et ejus initio recitari solitas constat, imprimis ex S. Hieronymo ad Laetam: Assuescat, inquit, accensa lucerna reddere sacrificium vespertinum. Isidorus lib. VII Origin., c. De officiis: Vespertinum officium est in noctis initio. Concilium Emeritense can. 2: Vespertino tempore post lumen oblatum dicitur vespertinum; et innumeris aliis scriptoribus tum Graecis tum Latinis, apud eminentissimum cardinalem Bona De divina psalmodia c. 10, sect. 5. Unde officium vespertinum a concilio Toletano I, can. 9, dictum est lucernarium, a 95 sancto Basilio cap. 29 lib. De Spiritu sancto, lucernaria gratiarum actio; a Cassiano lib. III De institut. renuntiant. c. 3, lucernalis hora. Et licet ante noctem Vesperas agi voluerit [Col. 0068C] sanctus Benedictus c. 41 Regulae, idque jam suo tempore in usu positum fuisse testetur Amalarius De ordine antiphon. cap. 6, ut ante solis occubitum celebraretur vespertinale officium, illud tamen ad noctis initium quando ad dormitionem accedimus retulit Hugo Victorinus lib. II De offic. ecclesiast., c. 5, etiam Joanne nostro posterior.

(17) Hymnus sanctae Mariae. Per hymnum sanctae Mariae intellige canticum Magnificat: Ita enim apud Amalarium lib. 4, c. 7, de vespertinali synaxi pro eodem cantico usurpatur.

(18) Incensum super altare offertur. Sic quoque ibidem Amalarius: Intendat summus sacerdos qui vicem tenet Aaron in ecclesia, quia debeat incensum [Col. 0068D] offerre Domino super altare; post hoc sequitur hymnus sanctae Mariae. Et Guillelmus Durandus Ration. div. offic. l. V, c. 9, de vesperis. Item Rituale Rotomagense anno 1651, p. I, pag. 392. Altare juxta consuetudinem ecclesiae cathedralis turificatur extra missam a celebrante cappa induto, genuflexo, triplici ductu cum osculatione in omni quidem officio, excepto simplici et feriali ad Benedictus et Magnificat; (postea ab acolytho celebrans et chorus) in triplici vero, etiam ad hymnum: Te Deum, ab eodem celebrante, et ante primam lectionem homiliae a diacono, et in nocte nativitatis Domini ante octavam etiam et nonam lectionem ab eis qui lecturi sunt, similiter cappa indutis et genuflexis; qui ritus in ecclesia [Col. 0069A] cathedrali et quampluribus civitatis Rotomagensis parochialibus ecclesiis observatur.

(19) Cum oratione Dominica et precibus, exceptis festis. Ita apud Carthusianos, antiqua Breviaria et Psalteria Rotomagensis ecclesiae, necnon Lexoviensis, Parisiensis, et Abrincensis. Nunc autem, ut supra monuimus, non dicuntur preces nisi in feriis Adventus, Quadragesimae et diebus jejunii.

(20) Quia vero post vesperas. Ex hoc loco apparet Joannis saeculo Completorium separatim a vespertino officio persolvi consuevisse. Quem sincerae antiquitatis usum 96 optandum esset in collegiis canonicorum et per urbanos saltem titulos restitui. PR.

(21) Hymnum justi Simeonis. Scilicet canticum Nunc dimittis, hymnus enim pro cantico a sacrorum [Col. 0069B] rituum interpretibus aliquando usurpatur, ut supra declaravimus, quod etiam de hymno Zachariae intelligas.

(22) Oratione Dominica, et Symbolo et confessione nos munientes. Exceptis triplicibus, duplicibus, et intra octavas.

(23) Quam lectio praecedit de exemplis sanctorum Patrum. Idem habetur in Ordinario Rotomagensi ms. per totam quadragesimam. Ita quoque sanctus Benedictus in Regula cap. 42, quod a monachis sancti Benedicti religiose observatur; legitur enim sive de gestis ipsorum, sive de operibus.

(24) Media nocte ad confitendum Domino surgere debemus. Sic S. Hieronymus in epitaphio sanctae Paulae: Mane, hora tertia, sexta, nona: vespere, [Col. 0069C] noctis medio, per ordinem psalterium cantabant. Et sanctus Athanasius lib. De virginitate: Media nocte surgito, et laudato Dominum Deum tuum. Item sanctus Augustinus serm. 55 de tempore: Rogo vos, ad vigilias maturius surgite. S. Isidorus De ecclesiasticis officiis lib. I, c. 22 de vigiliis, Radulfus decanus Tungrensis De canonum observantia proposit. 14, aliique divinorum officiorum expositores.

(25) Adjutorem invocamus; postque hymno dicto. Significare videtur statim post versum: Deus in adjutorium, dici hymnum, et omitti solitum invitatorium in officio feriali, cujus usus, si ita tulit, ratio me fugit; scribit enim Durandus Ration. l. V, c. 3, et l. VI, c. 72, non omitti Invitatorium, nisi in officio [Col. 0069D] Epiphaniae, tridui ante Pascha, et officio defunctorum quando funus non est praesens, secutus antiquos de sacris officiis tractatores ordinem Romanum, Alcuinum De Coena Domini, Amalarium l. IV, c. 21, Honorium l. III, Gem. animae, c. 88.

(26) Duodecim psalmos canimus. Quod observat Ecclesia Rotomagensis in feriis extra tempus paschale. In Dominicis vero diebus duodecim psalmi canuntur in primo nocturno, quorum cuilibet versus: Gloria Patri subjungitur, licet apud Joannem nostrum quatuor psalmi una 97 glorificatione copulentur; cui consonat Guill. Durandus Ration. divin. offic. lib. V, c. 3.

(27) Per officium Matutinale. Intellige laudes, eo enim nomine ab officiorum divinorum expositoribus [Col. 0070A] saepe nuncupatur. Matutini officium appellant quod vocamus Laudes, ait Radulfus Tungrensis proposit. 14. Hujus tamen vocis apud auctorem nostrum ambigua est significatio, nam in ordine diei Paschae per officium matutinale nocturnum intelligit. Matutinale, inquit, officium duo cantores cappis induti regant. Invitatorium a quatuor, etc. Post matutinae Laudes, ubi Laudes ab officio matutinali distinguit; initio autem operis matutinale officium sumit pro Laudibus, illud enim perspicue sejungit a nocturno, et caeteris aliis omnibus horis quas ibi sigillatim recenset: quam acceptionem, quae omnium maxime propria est judicio eminentissimi cardinalis Bona c. 5 Divin. psalmod., sect. I, et ad antiquorum mentem accommodata, hoc loco retinet.

[Col. 0070B] (28) Cum oratione Dominica et precibus. Ita et in Ecclesia Rotomagensi ante sexaginta annos id observabatur, ut patet ex Breviariis an. 1491, 1578, et Psalteriis Rotomag. an. 1507 et 1586; item in Parisiensi, Lexoviensi et Abrincensi Ecclesiis olim recitabantur, ut constat ex Diurnali Lexoviensi an. 1542, et antiquis Breviariis Parisiensi et Abrincensi.

(29) Signo pulsante. Concilium Aquisgranense c. 31: Mox enim ut auditum fuerit signum, festinato omnes ad ecclesiam conveniant, quam non pompatice aut inhoneste, vel incomposite, sed cum reverentia et Dei timore ingrediantur. Vide epilogum ejusdem concilii c. 45. PR.

(30) Ubi religiose consistentes, non hac aut illac [Col. 0070C] se moventes nec aliqui confabulantes. Hic attendant clerici quanta modestia in ecclesia Dei consistere debeant, sic enim statuit concilium Aquisgranense anno 816, c. 131: Omnes igitur ab otiosis sermocinationibus auditum pariter castigent et linguam: in ecclesia cum timore et veneratione stantes, aut orent, aut cantent, aut audiant. Et Grodogangus Metensis episcopus in Regula canonicorum, c. 26: Mox audito signo omnes canonici festinent ad ecclesiam; et non pompatice, aut inhoneste, vel incomposite, sed cum Dei timore ingrediantur eam: nec cum baculis aut fustibus in choro, exceptis debilibus, 98 sed religiose illis standum et psallendum est. Postea ipse conqueritur quod clerici negotiis saecularibus se implicantes [Col. 0070D] ad divinum officium peragendum viderentur inepti. Mox, inquit, ut ecclesiam ad divinum officium peragendum intraverint, ita fatigati videntur, ut nec orationi vacare, nec ad psallendum stare valeant; sed potius sedentes, non divinis, sed vanis solent instare loquelis. Et statuta antiqua capituli cathedralis ecclesiae Parisiensis: Ibi simplices et erecti stent, caveant a confabulatione, cachinno et risu, psallant graviter et modeste coram Deo, memores eorum facta aliis minoribus ministris exemplum fore. Plura de psalmodia et cultu Dei statuit concilium Basileense sess. 21, § 3, 4 et 6. De confabulatione autem et divagatione in ecclesia vide concilium Rotomagense anno 1522 habitum, sedente Georgio II de Ambasia, tit. 1, cui consonat Rituale Rotomagense an. 1651 p. I, [Col. 0071A] pag. 387: Intra chorum nulla fiant colloquia, non sint qui risu, aliove incomposito, seu minus modesto actu, rem divinam turbent: non qui cum caeterorum scandalo dormiant, vel litteras, aut alias scripturas legant: non qui privatim officium vel alias orationes recitent, etc.

(31) Et ad Gloria Patri, ad altare se inclinando vertentes. Idem praecipit Rituale Rotomagense an. 1651, p. I, pag. 388. Ita tamen ut surgant ad V\. Gloria patri et Sicut erat, in principio horarum, et in fine invitatorii, psalmorum et canticorum, et ad eumdem versum Gloria Patri in fine responsoriorum. Quod ex parte servatur in ecclesia cathedrali, stant enim omnes, vel surgunt quotiescunque cantatur: [Col. 0071B] Gloria Patri, soli vero de minima sede vertunt se ad altare: at in plurimis urbis et dioecesis parochialibus ecclesiis vertunt se et inclinant omnes.

(32) Chorum non exeant, majores absque decani, minores absque licentia cantoris. Idem Rituale Rotomagense: Quandiu celebratur officium, nullus e choro discedere praesumat, nisi officii causa, vel urgente gravi necessitate. Nunc in cathedrali ecclesia quilibet canonicus injussu decani vel cantoris pro suo placito egredi potest post primi psalmi recitationem; veram (excepto pane quem sic percipit ad matutinum) omnes fere alias distributiones amittit, nisi regrediatur in chorum antequam officium absolvatur.

99 (33) Ante et retro inclinet. Sic etiam Rituale Rotomagense an. 1651, Profunde inclinant versus [Col. 0071C] altare, et faciunt reverentiam ante et retro. Item in veteri ordine ad recipiendum canonicum cathedralis ecclesiae Parisiensis: Factis versus orientem, deinde versus occidentem debitis inclinationibus. In ecclesia autem cathedrali Rotomagensi fit reverentia versus altare et chorum alterius partis. Id sic intelligendum puto. Ante altare et retro, scilicet ante crucifixum in navi constitutum, vel ante decanum qui prope januam consistebat, ut solet in festis triplicibus. Eo enim modo a monachis Grandimontensibus observatur haec inclinatio, quae etiam in antiquioribus consuetudinibus Cluniacensis monasterii saepissime legitur. Spicil. t. IV.

(34) Exceptis diebus Nativitatis Domini et Pentecostes. Quibus temporibus antiphona de tempore [Col. 0071D] paschali sumebatur, sicut habetur in breviariis Rotomag. an. 1491 et 1578, et psalteriis an. 1507 et 1586, in quibus legitur: Nota quod per totum annum dicitur ad Quicunque aliqua antiphona de suprascriptis excepto tempore paschali; et in Diurnali Lexoviensi an. 1542: In tempore paschali post psalmos et Quicunque antiphona, Alleluia: Non enim hic agitur de symbolo Quicunque, quod ex ordinario Rotomagensi MS. et istis Breviariis et Psalteriis per totum annum etiam in feriis habetur.

(35) Subsequente capitulo: Domine miserere, in ferialibus diebus. Nunc autem in feriis per annum dicitur capitulum: Pacem et veritatem.

(36) Confessione facta cum precibus. Preces non [Col. 0072A] dicuntur, nec fit confessio in festis triplicibus, duplicibus, nec infra octavas.

(37) Prima finita in capitulum fratres conveniant. Regula canonica S. Grodogangi episcopi Metensis de hora prima. Hoc expleto conveniunt ad capitulum quotidie, et ex ista institutione, quam propter illorum utilitatem Deo auxiliante fecimus, in unoquoque die aliquod capitulum relegant, praeter diem Dominicum, et quartam, et sextam feriam et solemnitates sanctorum, in quibus relegant tractatus, et alias homilias, vel quod aedificet audientes, etc. Et episcopus, vel archidiaconus, vel qui in loco illorum praeesse videtur, ibidem quod jubere habet, jubeat, et quod corrigere, corrigat, et quod 100 faciendum sit, ordinare studeat. Post lectionem recitantur aetas mensis et lunae, [Col. 0072B] et sanctorum, quorum festa crastinus excipiet dies, etc. Concilium Aquisgranense A. C. 816, l. I, cap. 123 De institutione canonicorum: Ut quotidie ad collationem veniant, ubi et hanc institutionem et aliarum Scripturarum sanctarum lectiones perlegant, et pro admissis veniam postulent, et sententiam pro qualitate admissi suscipiant; ubi etiam de communi profectu et utilitate Ecclesiae pertractent. Consuetudines Ecclesiae Rotomagensis scriptae tempore Ricardi de Constantiis decani ante annos 400 ex veteri codice ejusdem Ecclesiae: In capitulo finita lectione prout decet, debet legi tabula, quae debet ordinari et conscribi secundum exigentiam temporis, et prout convenit singulis dignitatibus et ordinibus [Col. 0072C] canonicorum et servientium in choro, quae postea non debet immutari. Postea solet fieri compotum, et tunc et ibi solent recipi excusationes canonicae, vel reprobari; ibi etiam faciendae sunt gratiae vel a decano, vel ab hebdomadario, si quae sint faciendae. Post haec solent recitari marantiae et offensae diei et horarum praecedentium, et ibi puniri. Item qualibet die Veneris debent convenire omnes canonici in capitulo hora capituli, et ibi finitis praemissis debent tractari negotia Ecclesiae: nec se debent absentare canonici, neque tractatum impedire, nisi finitis negotiis, vel licentia accepta a decano, vel hebdomadario, si decanum abesse contigerit. Et ibi debent observari honor, honestas, commodum Ecclesiae, sine simulatione et personarum acceptione, et absque fidelitatis [Col. 0072D] et conscientiarum laesione. Et qui non venerit, vel sine licentia recesserit, panem unius diei amittat. PR.

Item statuta antiqua Ecclesiae Parisiensis: Inde ad capitulum progrediuntur, ubi gestis sanctorum et diptychis defunctorum perlectis fiunt preces pro eorum requie. Postea, ter petito Dei adjutorio, subjungitur versus cum collecta, et lector, data benedictione, legit canonem seu caput regulae quod omnes cum summa reverentia auscultant sedentes; iterumque data ab hebdomadario benedictione secedunt . . . Omnibus sextis feriis audiat capitulum defectus chori in hebdomada, et delinquentes examinentur, et errata corrigantur. Ordinarium Rotomagense MS. ex bibliotheca Bigotiana, pag. 5. Dehinc in capitulo, et ibi [Col. 0073A] audiatur lectio de Martyrologio. V\ Pretiosa est in conspectu Domini. Mors sanctorum 101 ejus. Oratio: Sancta Maria, etc. Per Dominum. Amen. Deus in adjutorium ter dicatur: Gloria Patri, Sicut erat, Kyrie eleison. Christe eleison. Kyrie eleison. Pater noster. Et ne nos. Et veniat super. Et respice in servos. Et sit splendor. Oremus: Omnipotens sempiterne Deus dirige. Dominus vobiscum. Benedicamus. Dehinc legatur obitus si fuerit, et dicatur De profundis, et preces ibi pertinentes, ut in Obitario notantur. Quo peracto puer dicat: Jube, domne, benedicere. Benedictio: In viam mandatorum suorum dirigat nos omnipotens Deus. Amen. Sequatur lectio de sermonibus vitae clericorum.

(38) Ne aliqua sancti festivitas in crastino celebranda [Col. 0073B] omittatur. Sic Rituale Rotomagense an. 1651, p. I, pag. 402 et 439. Item Grodogangus in regula canonicorum, c. 18 de hora prima: Quotide ad capitulum omnes clericos venire constituimus, ut anima verbum Dei audiat; et episcopus, vel archidiaconus ibidem quod jubere habet, jubeat, et quod corrigere, corrigat, et quod faciendum sit ordinare studeat. Post lectionem recitantur aetas mensis et lunae, quorum festa crastinus excipiet dies. Et Petrus de Honestis in regula canonicorum: Cum fratres post Primam in capitulo mane conveniunt, lector petita benedictione, mensis terminum, aetatem lunae, feriam sequentis diei et festa more solito pronuntiet. Unde mirum videri potest quod in quibusdam Ecclesiis in [Col. 0073C] quibus Martyrologium legitur, ejusdem diei festum annuntietur; cum decantatis primis Vesperis, Nocturnis, Laudibus et Prima, jam majori ex parte officium fuerit celebratum.

(39) Lectio regulae canonicalis. Scilicet Grodogangi Metensis episcopi, vel concilii Aquisgranensis.

(40) Seu pastoralis. Videlicet S. Gregorii papae Libri pastoralis curae ad Joannem episcopum civitatis Ravennae.

(41) Vel alicujus regularis libri. De sententiis sanctorum Patrum, de Vita clericorum post Martyrologium Rotomagense editis, aut de sermonibus eorumdem hic agitur. In Ordinario enim ms. cathedralis ecclesiae legitur: Et sit lectio de sermonibus Vitae clericorum; aliquando: Legatur de residuo expositionis, [Col. 0073D] id est, homiliae.

(42) In festis omnes. In festis solemnioribus omnes campanae, in duplicibus et semiduplicibus tres tantum pulsantur.

102 (43) Duo acolythi, unus qui cantet graduale, et deferat candelabrum, alter qui alleluia, et ferat thuribulum. Sic quoque Rituale Rotomagense an. 1651, pag. 399. Qua vero de causa quidam ritum illum improbent ignoro, cum in nostris habeatur institutis. Hinc etiam patet per ferias olim in Ecclesia Rotomagensi tantum fuisse ceroferarium unum in celebratione missae; nunc autem duo toto anni tempore.

(44) Psalmo dicto. Id est, versu ex psalmis desumpto; [Col. 0074A] sic enim testatur Honorius, l. I, Gem. animae, c. 87: Coelestinus papa psalmos ad introitum missae cantari instituit, de quibus Gregorius papa antiphonas ad introitum missae modulando composuit. Unde adhuc primus versus ejusdem psalmi canitur, qui totus olim ad introitum decantabatur.

(45) Ceroferarius. Qui apud Graecos acolythus nuncupatur, sicut testantur Alcuinus, cap. De tonsura clericorum, et Amalarius Fortunatus De ecclesiasticis officiis, lib. I, cap. 10; Ivo quoque Carnotensis, serm. 2 De vita ordinandorum. Item Gemma animae lib. I, De antiq. ritu miss., cap. 178.

(46) Diaconum et subdiaconum osculetur sacerdos. Nunc autem in confessione inclinat se tantum ad illos, nec osculatur. Is tamen antiquus est ministros [Col. 0074B] osculandi ritus, cujus meminere ordo Romanus in quatuor ordinibus missae, Amalarius, lib. III De offic. ecclesiast., c. 5; Honorius lib. I; Gem. animae, c. 7; Hugo Victor, in Speculo eccles., c. 7, ideo (ut opinor) quod cum Tertulliano, l. De orat., cap. 10, nefas ducerent ad sacrificium pacis accedere sine pace; ad quod ut paratiores et idonei magis accederent signum reconcilationis praemittebant: quod indicat Missale Ecclesiae Sarisberiensis editum Parisiis anno 1555, in quo habetur: Deinde osculatur diaconum et subdiaconum, dicens: Habete osculum pacis et dilectionis, ut apti sitis sancto altari ad perficiendum officia divina.

(47) Sacerdos caeterique ministri retro coram altari orent, etc. Haec non sunt hodierni usus in Ecclesia [Col. 0074C] Rotomagensi.

(48) Diaconus post eum eamdem imitando viam consistat quousque ei sedere innuat. Hoc statuerat concilium Laodicenum can. 20, et Rituale Rotomagense an. 1651, p. I, pag. 398. Nec stante presbytero diaconus aut subdiaconus 103 contra sanctos canones sedere praesumat, sed presbyter sedens innuat eis ut sedeant.

(49) Ostendit eum esse vicarium Christi. Eadem ratione Amalarius, lib. III, De eccles. offic., cap. 5: Introitus episcopi ad missam, qui vicarius est Christi, ipsius adventum nobis ad memoriam reducit; et cap. 10 de sede episcopali: Episcopus, quia vicarius est Christi in omnibus memoratis superius, debet et hic ad memoriam nobis inthronizare Christi ascensionem [Col. 0074D] et sedem. Sic Christi vicarii sacerdotes apud Hormisdam papam, epist. 60. PR.

(50) Ab austro ad aquilonem candelabra teneant. Ita Alcuinus, De celebratione missae: Cantore incipiente Kyrie eleison collocantur cerei in ordine a parte australi ad septentrionem ab acolytho, ostendente hoc facto quod misertus sit Dominus omnipotens mundo in meridie et septentrione. Nunc vero ponuntur ad orientem in Ecclesia Rotomagensi, excepto Evangelii tempore.

(51) Incoepto Kyrie cerei deponuntur. Ita ordines passim, et Amalarius, libro III, cap. 7. PR.

Item rituale Rotomagense pag. 444.

(52) Septem candelabra. Septenarium hunc ceroferariorum [Col. 0075A] numerum ex Apocalypsi petitum (de quo videndus Ordo Romanus) miramur apud nos in missis pontificalibus exolevisse, ubi aequalis diaconorum et subdiaconorum numerus perseverat, in usu olim fuisse constat ex veteri Libro pontificali disertis hisce verbis: In die ordinationis episcopi, manissime pulsetur et cantetur Prima: post quam eatur ad capitulum ibique a decano, archidiacono, cantore et cancellario ordinentur qui debent procedere ministri, sicut in majoribus mos est festivitatibus: hoc est, duo acolythi cum thuribulis, duo subdiaconi cum crucibus, septem acolythi cum candelabris et cercis, septem subdiaconi cum Evangeliorum libris, septem diaconi cum sanctis reliquiis, duodecim presbyteri induti planetis, etc. PR.

[Col. 0075B] De septenario acolythorum numero in missis pontificalibus legendum Rituale Rotomagense anno 1651 editum, p. I, pag. 444. Et Gemma animae, lib. I, c. 4, sic habet: Postquam campanae sonaverint pontifex ornatus procedit, quem septem acolythi cum luminibus praeeunt. Hunc ritum restituendum censet Rituale Rotomagense an. 1651, p. I, pag. 502.

104 (53) Incipiente subdiacono epistolam, sacerdos juxta altare sedeat. Sicut et hodie fit apud Carthusianos, quo in loco celebrans audit Epistolam, Graduale, Alleluia et Evangelium. Ex quibus constat novissime omnino hunc morem introductum, ut sacerdos celebrans legere teneatur ea quae a diacono aut subdiacono leguntur, aut quae a choro succinuntur.

[Col. 0075C] (54) Subdiaconus excepto tempore ministrationis suae in choro maneat. Id apud Carthusienses monachos non tantum a subdiacono observatur, verum etiam a diacono, qui ubi primum in ministerio altaris non desideratur, ad locum suum in choro revertitur, et cum aliis missae decantat officium.

(55) Epistolam, responsorium, tractus, vel alleluia sequuntur. Per responsorium intelligas graduale, sic a Joanne et aliis divinorum officiorum expositoribus nuncupatum, quod Epistolae respondeat.

(56) Per tabulas osseas. De his tabulis vide Amalarium, De ecclesiast. offic. lib. III, cap. 16. PR.

(57) Oportet episcopos et abbates baculos de manibus deponere. Idem docet Amalarius, lib. III, De ecclesiast. offic., cap. 18: Usque ad istud officium [Col. 0075D] baculis sustentabamur; modo, ut aportet servos ante Dominum stare, humiliter stamus deponentes baculos e manibus. Illud a cantore cathedralis ecclesiae Rotomagensis observatur.

(58) Subdiaconus exuta casula Epistolam legat. De ista casula quam vocamus planetam plicatam sic habet Ordinarium Rotomagense ms. pag. 3: In Dominicis autem Adventus Domini et in Dominicis a Septuagesima usque ad Pascha, sint ad missam diaconus et subdiaconus in casulis, et ad Epistolam tollat subdiaconus casulam, lecta Epistola induat eam. Et diaconus ad Evangelium exuat casulam, et se more stolae in sinistro humero palliet, sicque maneat usque in fine missae. Et Amalarius, l. III, c. 15: [Col. 0076A] Ministri casula se exuunt, quando lectoris sive cantoris officium assumunt. Item Gemma animae l. I, c. 232. Et Hugo a S. Victore, De special. miss. observat., l. III, c. 9 sic loquitur: In diebus autem Adventus Domini et Quadragesimae ministri non utuntur hujusmodi vestibus (scilicet dalmatica et tunica) sed casulis. Tamen quando proprium officium assumunt casulis se exuunt, quia in 105 proprio officio, id est legendo Epistolam vel Evangelium, eos qui ad praedicandum a Domino missi sunt repraesentat. Casula autem talia significat opera quae in itinere observari non possunt; significat enim per latitudinem suam charitatis amplitudinem. Haec autem exigitur et in loquendo propter quod collo circumdatur, in operando quia super utrumque brachium replicatur, et in cogitando [Col. 0076B] quoniam pectus inde tegitur, et in portando aliorum onera eo quod humeri inde ambiuntur. Quae in cathedrali Rotomagensi in Dominicis Adventus et Quadragesimae observantur, praeterquam in Dominica Palmarum, in qua ministri utuntur dalmatica et tunica, ut in Rituali Rotomagensi, an. 1651, p. I, pag. 451 et 466, et in Missali Rotomag., an. 1668, De ritu celebrandi missam, praescribitur.

(59) Casula induitur diaconus. Casula non tantum diaconorum et subdiaconorum in ministerio altaris peculiare vestimentum, verum etiam omnium clericorum olim commune erat ornamentum, teste Amalario, l. II De ecclesiast. offic., cap. 19, De casula: Casula vero quae pertinet generaliter ad omnes clericos, debet significare opera quae pertinent ad omnes. Item [Col. 0076C] ordo Romanus in Coena Domini: Statim duo acolythi parati cum nigris casulis incipiant exspoliare altaria usquedum finitur Vespera, postea tollantur. Quibus consonat Ivo Carnotensis, lib. De rebus ecclesiasticis, serm. De significationibus indumentorum sacerdotalium.

(60) Incensato altari. Altare non incensatur immediate ante lectionem Evangelii, nec defertur pulvinar a subdiacono ante diaconum ad legendum Evangelium, licet idem habeatur apud Guill. Durandum Ration. div. offic., lib. IV, c. 24 De Evangelio.

(61) Super sinistrum armum imponat. Id est, supra sinistram pectoris partem. Idem legitur apud Amalarium, [Col. 0076D] l. III, c. 18: Diaconus portat Evangelium in sinistro brachio, etc.

(62) Praecedentibus cero ferario thuribulique latore, cum processione. Id est, in modum processionis. Unus autem (ut legimus supra) olim erat in missae celebratione per ferias ceroferarius in Ecclesia Rotomagensi, cujus vestigium videtur in nostro Rituali., p. I, pag. 444.

(63) Quo lecto candelabra exstinguantur. Idem docet Amalarius, lib. III. De ecclesiast. offic., c. 18: Evangelio reposito post lectionem in loco suo cerei exstinguuntur, quia, finita 106 praedicatione Evangelii, lex et prophetia cessabunt. Amalario astipulatur G. Durandus, Ration., l. IV, c. 24. et expositio missae [Col. 0077A] subsequens ex ms. codice Bigotiano deprompta. Nunc autem remanent accensi per totum missae officium, quo finito celebrans et ministri in sacristiam recedunt, praeeuntibus duobus ceroferariis cum cereis ardentibus.

(64) Incensum sacerdoti in thuribulo offeratur. Id est, incensetur: quod de thurificatione altaris non est intelligendum.

(65) Quam finitam versus sequatur. Ordinarium ecclesiae metropolitanae: Statutum est in Ecclesia Rotomagensi per totum annum versus offerendarum secundum suum ordinem cantare, et sub anathemate jussum ne dimittantur propter cleri negligentiam, nisi presbyter fuerit promptus ad: Per omnia.

(66) Cantor aquam linteo coopertam in festis diacono [Col. 0077B] deferat. Idem Alcuinus in libro De divin. officiis hisce verbis edocet: Cantores more levitarum, qui omnia necessaria tabernaculi providebant, quaerunt aquam ad fontem, et servant eam coopertam usque ad tempus sacrificii, et sic eam mundam offerunt. Gemma animae similiter de antiquo ritu missarum l. I, c. 38, De cantoribus: Unus cantor oblatam cum favone et vinum cum ampulla offert, alter aquam vino admiscendam praebet. Id non est hodierni usus.

(67) Aliis diebus ministret eam acolythus. In hac nostra dioecesi tam in feriis et Dominicis, quam festivis diebus ab acolytho offertur.

(68) Sacerdos oblationem ita componat. Micrologus, De eccles. observat., cap. 10. Oblata in corporali posita, calix ad dextrum latus oblata ponatur, quasi [Col. 0077C] sanguinem Domini suscepturus, quem de latere Dominico profluxisse credimus.

(69) Incensum desuper offerat. Juxta decretum concilii Rotomagensis sub Joanne I, archiep. Rotomag., c. 1: Ut tempore quo Evangelium legitur, finitoque offertorio super oblationem incensum in mortem videlicet Redemptoris nostri ponatur, decrevimus. In ecclesia cathedrali incensatis oblatis et altari, incensato etiam sacerdote, in circuitu altaris defert diaconus, qui incensatis regum tumulis et altari sanctae Mariae acolytho reddit thuribulum, qui nec clerum nec populum thurificat.

107 (70) Subdiaconus vero, si fuerit, acolytho. Eodem modo Ordo Romanus, de officio missae: Quando [Col. 0077D] inchoat canonem venit acolythus sub humero habens sindonem in collo ligatam, tenens patenam ante pectus suum in parte dextera usque ad medium canonem. Et Gemma animae de antiq. ritu miss, c. 48: Acolythus infra canonem patenam involutam tenet, quam hic subdiaconus defert. Hunc ritum observat Parisiensis Ecclesia; verum in Ecclesia Rotomagensi, non acolythus, sed patenam tenet subdiaconus.

(71) Dominici corporis et sanguinis consecrationem. Consecrationis nomen duobus modis apud liturgicos accipitur, vel pro conversione panis et vini in Christi corpus et sanguinem, vel pro ipsa, ut mystice loquamur, corporis et sanguinis commistione. Priori sensu intelligendus est sanctus Ambrosius, lib. IV, De sacramentis, cap. 4, cum ait: Quomodo [Col. 0078A] potest, qui panis est, corpus esse Christi? consecratione. Consecratio igitur quibus verbis est, et cujus sermonibus? Domini Jesu. Et paulo post: Non erat corpus Christi ante consecrationem; sed post consecrationem dico tibi quod jam corpus est Christi. Ad posteriorem de quo hic sermo, referenda sunt verba illa S. Laurentii ex libro. I Officiorum ejusdem Ambrosii, cap. 41: Cui commisisti Dominici sanguinis consecrationem, cui consummandorum consortium sacramentorum. Sic enim constanter legendum est hoc loco, et in actis ejusdem S. Laurentii, ex antiquis codicibus, non sanguinis dispensationem, ut perperam habent recentiores. Nam Dominici sanguinis consecratio, id est, cum parte oblatae in calice commistio, diaconi custodiae et ministerio committebatur. [Col. 0078B] Quod munus consummandorum consortium sacramentorum aptissime ibidem appellatur. PR.

Et concilium Aquisgranense habitum A. D. 816, p. 335, edit. Sirmondi, cap. 7: Sine ipsis sacerdos nomen habet, officium non habet, nam sicut in sacerdote consecratio, ita et in ministro dispensatio sacramenti est, etc. Eadem Isidorus, lib. II De offic. ecclesiast., cap. 8.

(72) Oblata quatuor partes calicis tangat. Idem habetur apud Ivonem Carnotensem, epist. 233, et in Ordine Romano, in antiquo ordine missae: Pontifex e latere tangit calicem duas faciens cruces. Tres nunc formantur cruces; monent autem rubricarum Missalis commentatores cavendum, 108 ne oblata labium [Col. 0078C] calicis tangat hostia, ne fragmenta inde fiant, et inter alios Bartholomaeus Gavantus ibi.

(73) Oratione finita uterque calicem levent, et simul ponant et cooperiant. Hodie diaconus non levat calicem, sed tantum discooperit, et post elevationem cooperit. Olim calix levabatur a sacerdote et diacono, simul et deponebatur; verum non solus calix, sed etiam hostia in patena calici superposita, ut planum est ex Ivone Carnotensi, epist. 233. Adverte autem apud auctorem nostrum nihil legi de elevatione corporis et sanguinis Christi seorsim, ut hodie fit simul atque panis et vinum consecrata sunt, ut a populo circumastante adorentur: quem ritum non puto adeo esse antiquum, cum nec in Sacramentario S. Gregorii, nec in Sacramentariis excusis, nec apud Pamelium [Col. 0078D] reperiatur, quemadmodum nec in veteribus Ordinibus Romanis, neque apud Alcuinum, Amalarium Walafridum, Rabanum, neque in expositione missae inferius edita, nec apud Micrologum, qui elevationis corporis, quae fit simul cum calice antequam oratio Dominica recitetur, mentionem facit.

(74) Altare diaconus osculetur, deinde dexteram sacerdotis scapulam. Haec non observantur in Rotomagensi Ecclesia.

(75) Subdiaconus diacono. Hunc ritum retinet Ecclesia Rotomagensis, sed Gemma animae, lib. I, cap. 48 sic habet: Acolythus infra canonem patenam involutam tenet, quam hic subdiaconus defert: subdiaconus praebet archidiacono, quam ipse osculatam uni de diaconibus [Col. 0079A] ad tenendam, et corpus Domini in ea confringendum porrigit.

(76) Alia se diaconum subdiaconumque communicet. Eadem enim hostia diaconus, subdiaconus et populus communicabantur, ut inferius demonstratur.

(77) Si autem opus non fuerit, tertiam sacerdos, aut unus ministrorum accipiat. Qui enim sacris altaribus olim ministrabant sacramenti hujus participatione digni judicabantur. Quod autem ad laudationem Toletani concilii spectat, Joannes noster videtur hic memoria lapsus, non enim in Toletano, sed in Braccharensi concilio III exstat haec prohibitio.

(78) Summa necessitate timoris sanguinis Christi effusionis. Digna Mauriliani saeculi religione cautio: [Col. 0079B] sed minus probata 109 intinctionis consuetudo, quam vitandam monet Micrologus, cap. 19, ac paulo post abrogavit concilium Arvernense A. C. 1095, dum sanxit ut corpus Dominicum et sanguis Dominicus singulatim acciperetur. Diutius viguit abusus ille apud Anglos, nam in concilio Westmonasteriensi A. C. 1175 inhibetur, ne quis quasi pro complemento communionis intinctam alicui eucharistiam tradat. PR.

(79) Unumquemque primitus osculetur, etc. Ordo Romanus De officio missae et vetus ms. Benedictionale bibliothecae cathedralis Rotomagensis huic loco concordant: Presbyteri ergo et diaconi osculando episcopum corpus Christi ab eo manibus accipiant, subdiaconi autem osculando manum episcopi ore accipiant corpus Christi ab eo.

[Col. 0079C] (80) Partem sibi accipiat, et partem subdiacono tribuat. Sic Ordo Romanus et vetus ms. Benedictionale ibidem: Ipse autem diaconus tenens calicem et fistulam stet ante episcopum, usquedum ex sanguine et corpore Christi quantum voluerit sumat, et calicem et fistulam subdiacono commendet; et eidem diacono nimis caute procurandum est, ne quid in calice aut patena sanguinis vel corporis Christi remaneat. Haec et sequentia non usitantur in Rotomagensi Ecclesia.

(81) A quo unus canonicorum pacem accipiat, quam in utroque choro majoribus distribuat, etc. Osculum pacis olim in fine sacrificii dabatur, ut appareret populum ad omnia quae in sacris mysteriis aguntur et in Ecclesia celebrantur praebuisse consensum. In Ordine [Col. 0079D] enim Romano De officio missae haec leguntur: Expleta benedictione (scilicet episcopali post Da propitius pacem) veniens presbyter accipiat pacem ab episcopo eamdem caeteris oblaturus. Item Alcuinus, De divinis officiis, tit. De celebratione missae: Imprecata igitur pace incipiens a sacerdote dat sibi mutuo omnis Ecclesia osculum pacis, ut omnibus vera pace unitis fiat in eis locus Dei; et libro De significatione vestimentorum: Ab his personis dantur oscula mutuo in ecclesia, quae nullius titillationem libidinosae suggestionis cogunt excitare. Idem docet Amalarius, lib. III De ecclesiast. offic., cap. 32 De osculo pacis; Carolus Magnus, lib. I Capitular. apud Ansegisum, cap. 53. In Decretalibus Innocentii papae: Ut pax detur ab omnibus confectis Christi sacramentis. Item Walafridus [Col. 0080A] Strabo, De rebus ecclesiasticis, c. 22: Pacem ante communionem dari Innocentius 110 papa decretis suis instituit. Micrologus De eccles. observat., c. 18, Radulfus Tungrensis, De canonum observ., proposit. ult.; Gemma animae, lib. I, De antiquo ritu miss., c. 90 De canone, et c. 62 De pace Domini; Joannes Belethus in sua divinorum officiorum explicatione, c. 48; G. Durandus Mimatensis episcopus, lib. IV, Ration. div. offic., c. 53 De pacis osculo. Item Joannes Stephanus Durantus, De ritibus Ecclesiae catholicae, lib. II, c. 54 De osculo pati, expositio missae ex vetusto codice; et Odo Cameracensis episcopus in Expositione canonis: Finis et consummatio sacrificii fit de pace, ut maneamus in pace; unde et in consummatione sacrificii osculum pacis sumimus, quo [Col. 0080B] et nostrum in sacrificio assensum participatione offerimus, et quod debeamus in pace manere, significamus. Quibus consonant Ordinarium Rotomagense ms. pluribus in locis, Missale Parisiense ms. 300 circiter annorum, in cujus canone, post Agnus Dei, sic legitur: Pax tibi, frater, et omnibus Christi fidelibus. Missalia Rotomagensis Ecclesiae A. C. 1516, 1527, 1576 et 1604, et Rituale Rotomagense sub Carolo Borbonio an. 1586 in canone missae: Hic capiat pacem si capi debeat, dicendo: Pax tibi, frater, et Ecclesiae sanctae Dei. Missale autem Ecclesiae Sarisberiensis in Anglia anno 1555 editum in canone sic habet: Hic deosculatur sacerdos corporalia in dextera parte et summitatem calicis, et postea diacono dicat: Pax tibi et Ecclesiae Dei. Responsio: Et cum spiritu tuo. [Col. 0080C] Diaconus a dextris sacerdotis ab eo pacem recipiat, et subdiacono porrigat: deinde ad gradum chori ipse diaconus pacem portet rectoribus chori, et ipsi pacem choro portent uterque suae parti, incipiens a majoribus. In festis vero et feriis quando chorus non regitur, pax a diacono choro apportatur per duos extremos de secunda forma. Rituale vero Rotomagense an. 1651, p. I, pag. 400: Praeterea eadem auctoritate archiepiscopali cautum est, ut in omnibus missis (praeterquam pro defunctis) post orationem: Domine Jesu Christe qui dixisti, etc., pax detur. In ea vero danda in missis solemnibus servetur ordo a memorato Joanne II in Libro rituali (quem ante annos 570 ipse tum Abrincensis episcopus venerabili Maurilio archiepiscopo et [Col. 0080D] decessori suo obtulit) ita praescriptus: Sacerdos, etc. Item Missale Rotomagense anno 1668, De ritu celebrandi missam. Hujus quoque mystici pacis osculi meminerunt prisci Patres: 111 Auctor libri De Ecclesiastica hierarchia cap. De communione; Justinus martyr, Apolog. 2, circa finem; Tertulianus, lib. De Orat.; S. Gregorius Nazianzenus. orat. 3 De pace; S. Chrysostomus, lib. I De compunctione cordis, homil. 3; De proditione Judae ad finem, et homil. 51 ad populum Antiochenum; S. Hieronymus ad Theoph. Alexandrinum; S. Augustinus in serm. De vigilia Paschae; S. Paulinus Nolanus episcopus, Carm. ad Cyther. et Isidorus Hispalensis De divinis officiis, cap. 15. Suprascriptis testimoniis videtur osculum vel instrumentum pacis in missae sacrificio [Col. 0081A] dandum, ut in pluribus ecclesiis parochialibus dioecesis Rotomagensis observatur: quem ritum in ecclesia cathedrali Rotomagensi inusitatum utpote antiquum et laudabilem multi de capitulo revocari in votis habuerunt, sed nondum restitutus est.

(82) Chorus psallat Agnus Dei, quod Sergius papa tempore confractionis corporis Domini cantare praecepit. Sic Alcuinus, lib. De divin. offic. et Amalarius, l. III, De ecclesiast. officiis, c. 33 hisce verbis: Sergius papa constituit ut Agnus Dei cantaretur, sicut scriptum est in Gestis pontificalibus. Hic statuit ut tempore confractionis Dominici corporis Agnus Dei a clero et populo decantetur. Item Walafridus Strabo De rebus ecclesiast. c. 23, Micrologus De eccles. observat., c. 18, et Gemma animae, l. I, c. 90.

[Col. 0081B] (83) Diaconus si casula utitur, iterum induat. Idem Gemma animae, l. I, c. 231 De diaconi casula: Peracto ministerio diaconus casula induitur. Idem Rituale Rotomagense anno 1651 editum indicat, p. I, pag. 466.

(84) Clero respondente Deo gratias officium finiat. Hinc notandum in fine missae nec benedictionem super populum dari, nec Evangelium Joannis olim legi consuevisse, sicut nec hodie apud Carthusianos: quod etiam sequentia indicant. Gemma animae, l. I, c. 3. Ite missa est, licentia; Deo gratias, interjectio gratulandi. His quippe peractis populus grates Deo reddit, et ad popria redit. In Missalibus vero Rotomagensis Ecclesiae an. 1516, 1527 et 1576, habetur benedictio, sed non Evangelium Joannis, et in Missali [Col. 0081C] Rotomag., an. 1604, sub Carolo a Borbonio habetur: Vertit se ad populum, et ei benedicit manu, interim exuitur casula dicendo: Dominus vobiscum, et Evangelium secundum Joannem. In 112 Missali autem Parisiensi ms. 300 circiter annorum, in veteri Romano 200 et in Missali Ecclesiae Sarisberiensis an. 1555, nec benedictio nec Evangelium habentur, sed tantum, Placeat tibi, sancta Trinitas. Missale Sarisberiense praescribit: Placeat tibi sancta Trinitas, qua finita erigat se sacerdos signans se in facie sua, dicens: In nomine Patris, etc. Et sic inclinatione facta, eo ordine quo prius accesserunt ad altare in principio missae, sic induti cum ceroferariis et caeteris ministris redeant; et statim post Deo gratias incipiatur [Col. 0081D] in choro hora nona, quando post missam dicitur; sacerdos vero in redeundo dicat Evangelium: In principio.

(85) Diebus Pentecostes. Id est, tempore paschalis Quinquagesimae. Sic Amalarius, lib. IV, cap. 29 et 46, et alii. PR.

(86) Diaconus et subdiaconus induantur casulis. Joannis tempore casulae diaconi et subdiaconi videntur in usu fuisse per ferias Adventus et Quadragesimae, nunc autem in Dominicis tantum ejusdem temporis; et in feriis agendis mortuorum, et Sabbatis Quatuor Temporum utuntur alba, manipulo et stola, ut etiam legitur in Ordinario Rotomagensi ms., pag. 3: In feriis praedicti temporis sint in albis ad missam, et in vigiliis sanctorum, et jejuniis Quatuor [Col. 0082A] Temporum, Septembris, Adventus et Quadragesimae.

(87) Gloria in excelsis in festis, excepto Adventu et Quadragesimae tempore. Olim in festis tempore Adventus et Quadragesimae Gloria in excelsis non decantabatur, ut hinc patet, et ex Alcuino, lib. De divin. offic., tit. De Purificatione S. Mariae: Ipsa die non cantatur Gloria in excelsis Deo, si infra Septuagesimam evenerit; et ex Missalibus ad usum Rotomagensis Ecclesiae an. 1513, 1516, 1527, 1576 et 1604, in quibus legitur in festo Purificationis: Gloria in excelsis, nisi Septuagesima fuerit.

(88) Et sic altare incensando. Haec thurificatio nostra adhuc aetate fiebat a diacono genuflexo. PR.

In nostra dioecesi incensatur altare dum a choro [Col. 0082B] cantatur Kyrie eleison, quod notat Guill. Durandus, Ration. div. offic., l. IV, c. 10. Post datum osculum episcopus seu sacerdos accipiens de manu diaconi thuribulum sacrum incensat altare. Item Rituale Rotomagense, p. I, pag. 393. In omnibus festis (exceptis simplicibus) in Ecclesia Rotomagensi, dum cantatur Gloria in excelsis, ab acolytho thurificatur chorus.

113 (89) Credo in unum cantabitur, scilicet omnibus diebus Dominicis, etc. Sic fere Ordinarium Rotomagense a 200 circiter annis conscriptum, ex bibliotheca Bigotiana.

(90) Nona hora sua dicatur. Scilicet tertia post meridiem hora, quod observat ecclesia metropolitana Rotomagensis, exceptis jejunii diebus, in quibus [Col. 0082C] haec hora ut in monasteriis ante meridiem anticipatur.

(91) Quos capitulum, dehinc hymnus sequatur. Hic non fit mentio responsorii: Tu exsurgens, Domine, quod canitur per totum Adventum in Dominicis et feriis, et assignatur in Ordinario Rotomagensi ms., p. 5, in Breviariis ad usum Rotomagensis Ecclesiae, an. 1491 et 1578 editis, et in novissimis. Fortasse tempore Joannis in nostra provincia nondum fuerat decantatum; nec ubique (ut testatur Amalarius libro De ordine antiphon., c. 80) decantabatur, sed tantum in quibusdam peculiaribus ecclesiis.

(92) Feriales hymni semper cantentur. Nunc cantatur per ferias Adventus ad Vesperas hymnus: Conditor, ut notatur in antiquo Diurnali Lexoviensi, et [Col. 0082D] in Breviariis Rotomag., an. 1491, 1578 et in novissimis.

(93) Kyrie eleison et oratione Dominica, flexis genibus, precibus finiant. Idem habetur in Breviariis Rotomag., an. 1491, 1578, et in psalteriis an. 1507 et 1586, et in Breviariis Parisiensi a. 1557, et Abrincensi 1592, in quibus dicuntur preces in singulis horis per ferias, sed et in Ordinario Rotomagensi ms., pag. 6 legitur: Feria secunda (Adventus scilicet) ad Primam hymnus: Jam lucis: Ant. Veni. Psal. Deus in nomine, etc., Ant. Gloria tibi, Trinitas. Quicunque. Capitulum: Domine miserere. Responsorium: Jesu Christe, non dicatur, sed dicto capitulo sequatur versus: Exsurge, Domine; ad Kyrie eleison [Col. 0083A] sint prostrati. Pater noster, et dicantur preces, etc. In capitulo sicut praenotatur.

(94) Hymnus de sancto cantetur, etc. Nunc de eo fit tantum commemoratio in primis Vesperis, Laudibus et missa.

(95) Memoria S. Mariae, angelorum, Joannis Baptistae, etc. Hae memoriae non fiunt in Ecclesia Rotomagensi, sed tantum de cruce, de sancta Maria, de patrono, de sancto Romano et de pace.

(96) In missa vero, etc. Non quinque ut hic, sed tres ut plurimum orationes nunc praecipiuntur in missa de feria, 114 totidemque in missa pro defunctis, non quatuor, ut hic notatur.

(97) Quinta pro principe. Hoc apostoli praeceptum de obsecrationibus et orationibus pro regibus faciendis [Col. 0083B] constantissime prae caeteris semper tenuit Ecclesia Rotomagensis, regum lactata uberibus, et regum mater. Hinc illud Hugonis III archiepiscopi ad Ludovicum VII Franciae regem, epist. 202, De rebus Franc., tom. IV script. Hist. Franc.: Novit Deus, quod in omnibus synodis, ecclesiarum consecrationibus, conventibus, missis, memoriam vestri facimus in orationibus nostris quoniam vos plurimum diligimus. Hinc Rotrodus, Hugonis successor, apud Petrum Blesensem canonicum Rotomagensem, epist. 28 De eodem Ludovico. Recordetur (inquit) dominus rex Francorum Rotomagensem Ecclesiam suam esse, quae pro illo assidue, tanquam pro rege suo unico, specialiter interpellat. Hinc etiam in Ordinario ejusdem Ecclesiae identidem praescribitur, ut si D. archiepiscopus celebret, [Col. 0083C] fiat memoria papae et regis. Hinc denique in eadem missa archiepiscopali solemnis illa canonicorum ad cantum, Christus vincit, acclamatio. N. regi Francorum pax, salus et victoria. PR.

(98) Si in Dominicis festivitas 9 lectionum alicujus sancti evenerit, etc. Haec in nostra dioecesi non observantur, nisi sit festum duplex aut triplex.

(99) A capite jejunii usque ad Kal. Nov. Vesperae et Vigiliae mortuorum post Vesperas diei, etc. In ecclesia cathedrali per Quadragesimam Vigiliae mortuorum immediate ante Completorium una cum Laudibus persolvuntur tertia post meridiem hora.

(100) Cum novem lectionibus festive celebretur. In metropolitana ecclesia officium defunctorum sub [Col. 0083D] una tantum nocturna celebratur, praeterquam in die depositionis defuncti, ut in Rituali Rotomagensi notatur.

(101) Quod altero praecedente Sabbato cantabitur Responsorium Ecce dies Dominica praecedente Adventum in statione processionis ante crucifixum canitur, non autem Sabbato praecedenti ad Vesperas, ut hic describetur, sed in Ordinario Rotomagensi ms. nulla fit mentio.

(102) Processio ad crucifixum nulla fiat. Scilicet in Sabbatis; nunc tamen in cathedrali ecclesia fit processio post Vesperas 115 Sabbati per totum annum, in qua canitur responsorium: Sancta et immaculata virginitas, cui prosa: Inviolata, subjungitur, et psalmus: De profundis, musice, ex fundatione [Col. 0084A] domini de Grigneuseville, (licet musica in luctu importuna sit narratio) quae fundatio facta est pro Sabbatis Adventus et Quadragesimae, aliis vero temporibus pro primis Sabbatis cujusque mensis.

(103) A duobus cantoribus cappatis chorus regatur. Cappa enim cantorum proprium est ornamentum, quod olim habebat caputium quo caput tegeretur, sicut apud Honorium, l. I Gem. animae, c. 227, de cappa legitur: Cappa propria vestis est cantorum. Per hanc vestem sanctam conversatio praemonstratur, ideo a singulis ordinibus portatur: haec in supremo habet caputium quod designat supernum gaudium. Hodie istud caputium in humeros descendit, nec in capite defertur.

(104) A quibus responsorium O Juda decantetur. [Col. 0084B] Olim a duobus hoc responsorium decantabatur, postea ad tres numerus excrevit, ut constat ex Ordinario Rotomagensi ms., pag. 16: Tres de majoribus in cappis. R\. O Juda et Jerusalem. Antiphona cum trina repetitione. Antiph. Ecce jam venit. Psal. Magnificat psalmodizetur de sexto (nunc de 6 tantum) et quinto tono: interim altaria incensentur a duobus presbyteris in cappis, et postea a duobus pueris chorus. Numerus cappatorum qui responsorium in festis triplicibus canunt a ternario ad quaternarium numerum hodie extenditur.

(105) Omnes campanae prima noctis vigilia pulsentur. Olim tres in nocte vigiliae, ut testatur Honorius Augustodunensis in libro Gem. animae, De antiquo ritu miss., lib. II, c. 1, 2, 7 et 11. Prima enim vigilia [Col. 0084C] decima circiter hora serotina agebatur, secunda media nocte, tertia una circiter hora ante diluculum. Tres vigilias sic indicat S. Hieronymus in epistola ad Eustochium, de custodia virginitatis: Noctibus bis terque surgendum; et G. Durandus, Ration. div. offic. lib. V, c. 3, De Nocturnis, perspicue omnino eas demonstrat disertis hisce verbis: Sciendum est quod in primitiva Ecclesia ministri Ecclesiae ter de nocte interpellatim surgebant ad divinum officium celebrandum. Surgebant enim primo circa primum somnum, quando vulgus solet ire dormitum; secundo circa mediam noctem; tertio paululum ante diem: sic ordinantes officium, ut nocturnae finitae et lectiones cum suis 116 responsoriis perlectae essent [Col. 0084D] priusquam lucesceret; apparente vero aurora pulsatis campanis cantabant: Te Deum laudamus, et matutinas Laudes. Ad primum nocturnum pontifex et ministri Ecclesiae surgebant, quae sine invitatorio cantabatur, pro eo quia nullus ad hanc invitabatur. Et vocabatur vigilia, quia habuit initium a pastoribus vigilias noctis super greges suos servantibus. In praecipuis tamen solemnitatibus populus tota nocte in Dei laudibus persistebat; sed illud sublatum est, et jejunium loco illius vigiliae ordinatum. Ad secundum nocturnum surgebant ministri simul et conjugati, tam mulieres quam viri: quae cum invitatorio dicebatur, ad significandum angelos invitantes pastores ad videndum regem natum. Ad tertium surgebant omnes communiter; sed postea algescente charitate, cum omnes [Col. 0085A] tam ministri Ecclesiae quam populus surgere ad nocturnum officium pigritarent, statutum est ut omnes media nocte surgerent, et totum noctis officium continue cantaretur, et plures adhuc illa hora surgunt (ut fit in ecclesia cathedrali Parisiensi, et in plurimis monasteriis). Quia vero quidem nocturnis deliciis plus quam Dei servitiis vacantes institutionem hujusmodi non servabant, consequenter statutum est ut saltem tempore ultimi nocturni omnes surgant. Rursus in memoriam dictae devotionis antiquorum ter in nocte surgentium tres nocturnos dicimus, qui et inde nomen et originem habuerunt. In ecclesia vero cathedrali Rotomagensi in festis solemnioribus officium nocturnum cum Laudibus hora quarta matutina cum dimidia, in aliis triplicibus quinta, in duplicibus et [Col. 0085B] semiduplicibus quinta cum dimidia, in simplicibus autem et feriis sexta persolvitur.

(106) Invitatorium a quatuor clericis cantetur. Invitatorium a quatuor clericis, scilicet cappis indutis, canitur, ut habet Ordinarium Rotomagense ms., p. 17: Ad matutinum invitatorium quatuor de majoribus in cappis: Christus natus est. Psal. Venite.

(107) Tertium, sextum, nonum cappis induti. Tertium et sextum respons. a tribus cappatis canuntur, nonum autem a quatuor qui cantaverint invitatorium.

(108) In secundo, quinto et octavo. Ordinarium Ecclesiae in rubrica de Matutinis festorum triplicium: Altaria incensentur et chorus ad secundam, et quintam, et octavam lectiones, et altare ad Evangelium. [Col. 0085C] PR.

117 In ecclesia cathedrali et in aliis parochialibus ecclesiis dioecesis Rotomagensis, ad responsoria nunquam thurificatur chorus in nocturnis.

(109) Lectiones primi nocturni de prophetis erunt. Scilicet de prophetia Isaiae, ut habetur in antiquis Breviariis ad usum Rotomagensis Ecclesiae, quae etiamnum leguntur hac in nocte sine titulo. Notandum autem quod in ecclesia cathedrali Rotomagensi toto anni tempore, etiam aestivali, defertur lucerna ardens a puero praecedente acolythum qui defert lectionarium: quod nocturnas vigilias de nocte dicendas demonstrat.

(110) Tria Evangelia in cappis, incenso et candelabris praecedentibus pronuntientur. Quae omnia observantur [Col. 0085D] in Rotomagensi Ecclesia, et incensatur altare antequam quisque legat Evangelium, ut praescribit Ordinarium Rotomagense ms., pag. 17: Septima lectio, octava et nona cum candelabris et thuribulo, et incensetur majus altare.

(111) Major ecclesiae sacerdos dalmatica indutus et casula. Eo die sicut in Epiphania, non dalmatica, sed casula tantum induitur sacerdos, comitante subdiacono, ut notat Ordinarium Rotomag. ms., p. 17: Finita prosa quidam sacerdos revestitus omnibus indumentis sacerdotalibus, cum ipso subdiaconus tunica revestitus, cantet ante altare Evangelium: Liber generationis. Finito Evangelio dominus archiepiscopus, aut decanus, vel alius de majoribus de dextro choro, incipiat [Col. 0086A] ante altare cum candelabris et thuribulo: Te Deum.

(112) Clerus et populus lavatum exeat. De ista lotione nihil reperio in Ordinario et in libris officialibus ms. ad usum Rotomagensis Ecclesiae, nec apud officiorum divinorum interpretes. Hic forte irrepsit librarii error, qui lavatum exeat, pro salutatum eat, scripserit; hujus enim salutationis ad praesepe mentio fit in officialibus libris et in Ordinario Rotomagensi ms. in hunc modum: Finito Te Deum, peragatur officium pastorum hoc modo secundum Rotomagensem usum. Praesepe sit paratum retro altare, et imago sanctae Mariae sit in eo posita. In primis quidam puer ante chorum in excelso in similitudine angeli Nativitatem Domini nuntians ad quinque canonicos quindecim marcarum et librarum, vel ad [Col. 0086B] eorum vicarios de secunda sede; pastores intrantes per magnum ostium chori, per medium chori transeuntes, ad locum in quo paratum est 118 praesepe accedant cantantes hunc versum: Pax in terris, etc. Salutent pastores Virginem . . . Tunc viso puero pastores adorent eum. Finita missa, sacerdos qui missam cantaverit vertat se versus pastores, et dicat: Quem vidistis, pastores? dicite, annuntiate nobis in terris quis apparuit. Pastores respondeant: Natum vidimus, etc.

(113) Missam celebrent, quam secretarius ecclesiae celebret, secundam cantor, tertiam praesul aut decanus. Sic quoque Ordinarium Rotomagense ms. tribus diversis presbyteris tres missas assignat, non eidem (ut vulgo fit in ecclesiis parochialibus). Dominus archiepiscopus si praesens fuerit cantet missam, [Col. 0086C] aut decanus. Sequatur missa de luce quam cantet unus de sinistro choro . . . (Post processionem) archiepiscopus cum septem diaconis et totidem subdiaconis et aliis ministris cantet missam. Similiter a tribus diversis presbyteris tres missae debent decantari apud Carthusianos, ex cap. 5 Statut. antiq.

(114) Secretarius ecclesiae. Qui et custos apud Rotomagenses et sacrista, nunc autem usitatiori et ab Isidori tempore in sacra jam adscito nomine thesaurarius dicitur. PR.

(115) Cantor antiphonam: Ecce completa sunt, incipiat. Ordinarium Rotomagense ms. Benedicamus cantetur a pastoribus, Verbum Patris hodie; quo finito pastores cantent hanc antiphonam in pulpito: Ecce completa; archiepiscopus vel sacerdos dicat [Col. 0086D] versum: Post partum. Oratio: Deus qui salutis. Benedicamus, tres pueri. Haec sublata sunt in Ecclesia Rotomagensi.

(116) Incipiente diluculo altera missa eodem modo celebretur. Nunc vero more duplici celebratur in ecclesia cathedrali, quae, Laudibus peractis, ibi statim decantatur, in parochialibus vero ecclesiis oriente sole.

(117) In Vesperis hymnus: A solis ortus. Hodie canitur in primis Vesperis hymnus: Veni, Redemptor, ut habetur in Ordinario Rotom. ms. et in vetustis Breviariis et Psalteriis.

(118) Diaconi diaconalibus vestibus induti. Hunc diaconorum et sequentes presbyterorum et puerorum [Col. 0087A] ritus fusius explicat Ordinarium ecclesiae metropolitanae, ubi inter caetera in festo S. Stephani praescribitur, ut in processione (si festum in Dominica evenerit) diaconi in cappis sericis sint in superiori parte processionis versus portam S. Romani, et omnes 119 alii sint cappis suis nigris versus pulpitum: et ita fiat a sacerdotibus et pueris in die S. Joannis et SS. Innocentium. Item ut ad missam omnes diaconi in cappis in medio chori chorum regant; ut diaconus legat epistolam: Stephanus plenus, et in loco ubi dicitur: Clamavit voce magna dicens, duo diaconi cantent prosam: Stat ut agnus inter lupos. Tres diaconi: Sederunt principes. V\ Adjuva me. Ut omnes diaconi cantent: Alleluia. V\ Ecce video coelos, in medio chori in modum coronae, etc.; denique ut lecto [Col. 0087B] Evangelio pronuntiet quidam diaconus in cantu: Credo in unum Deum. PR.

Diaconi procedant cum cereis. Scilicet ad altare S. Stephani, ut habetur in Ordinario Rotomagensi ms., p. 20: Finitis Vesperis, omnes diaconi ecclesiae in superliciis, tenentes cereos ardentes in manibus veniant per chorum cum processione bini et bini usque ad altare S. Stephani, cantando responsorium: Sancte Dei pretiose. Tres diaconi cantent versum: Ut tuo. Quo finito incipiatur antiphona: Beatus Stephanus, levita. Tres diaconi V\ Gloria, etc. Oratio: Omnipotens sempiterne Deus. In reditu, ant. Nesciens mater, vel responsorium de S. Maria ad placitum et finiatur in choro. Duo diaconi cantent V\ Post partum, vel Speciosa. Oremus. Deus qui salutis. Benedicamus [Col. 0087C] ad placitum. Hujus processionis usus sublatus est in Rotomagensi Ecclesia; eam tamen sic describit Processionale Bajocense anno 1624 editum: Finitis ultimis Vesperis deii istius (scilicet Nativitatis Domini) petit processio fontes per superiorem exitum chori; sabdiaconus autem festive indutus brachium sancti Stephani cum sindone sericea, et ea rubea, defert cantaturque responsorium sequens: Lapides torrentis, etc. Haec tantum in ecclesia cathedrali observantur. Prosa: Coelos vidit, etc. Deinde incipit archichorista antiphonam sequentem: Infunde, etc.; postmodum progreditur processio in navim ecclesiae, cantando responsorium: Felix namque, cum versu et Gloria Patri, et prosa: Inviolata. In reditu R\ Descendit sine versu. In eodem Processionali Bajocensi habentur [Col. 0087D] processiones tribus sequentibus diebus post Vesperas et Tertiam. In veteri vero Ordinario, seu Ceremoniali ms. canonicorum regularium S. Laudi Rotomagensis ordinis S. Augustini, post Vesperas et Laudes.

(119) In matutinis ut praecedenti nocte pulsentur campanae. 120 Festum S. Stephani nunc more duplici celebratur; invitatorium a duobus cappatis canitur qui chorum regunt in nocturnis et Laudibus. Sequentes ceremoniae scilicet in festis S. Stephani, S. Joannis evangelistae, et sanctorum Innocentium penitus obsolevere. Non incongruum tamen nobis videtur referre quae in Ordinario ms. habentur in hac festivitate. Dum nona lectio legetur omnes diaconi [Col. 0088A] pergant ad vestiarium, qua finita exeant de vestiario cum cereis ardentibus cantando R\ O martyrum gemma, et ante altare ad modum coronae cum versu et prosa a tribus diaconibus finiatur: quo finito incipiatur Te Deum, etc., ut supra. In festo S. Joannis evangelistae eosdem ritus processionales describit Ordinarium Rotomagense ms.

(120) Cum antiphona et Gloria Patri, memoria Nativitatis. In Ecclesia Rotomagensi fit memoria Nativitatis cum antiphona, versu et oratione, sublato versu Gloria Patri.

(121) Deinceps procedentibus sacerdotibus. Magna S. Joannis antiquitus apud nostrates presbyteros veneratio: cujus variae rationes peti possunt ex variis ejus praerogativis, quae sacerdotali ordini [Col. 0088B] admodum conveniunt. Sed haec potissimum arridet, quod solus inter apostolos senioris nomen epistolis suis praefixerit. De missa matutinali in nativitate S. Joannis Baptistae vide Amalarium De officiis ecclesiasticis, lib. III, cap. 38. PR.

Haec autem missa peculiaris erat et omnino diversa ab ea quae post Tertiam celebratur, ut ex Missali Parisiensi ms. 300 circiter annorum planum est, et ex veteri Ordinario ms. canonicorum regularium S. Laudi Rotomagensis.

(122) Sacerdotes utantur casulis. Quantum istae casulae a nostris differrent colligi potest ex Rabano l. I De institut. cleric., c. 21, De casula. Septimum (inquit) sacerdotale indumentum est, quod casulam vocant: dicta est autem per diminutionem a casa, eo [Col. 0088C] quod totum hominem tegat: Graeci planetam nominant. Cui consonat Gemma animae, De antiq. ritu miss., l. I, c. 207, De casula. Casulae antiquitus erant rotundae, et limbus earum super brachia errabundus totum corpus circumibat. Hujusmodi duae in sacristia ecclesiae cathedralis Rotomagensis asservantur casulae, de materia quidem plicabili (ut indicat Rituale Rotomagense) quarum altera 121 quae est violacei coloris utitur celebrans in Sabbato sancto Paschae, et vigilia Pentescotes, dum leguntur prophetiae; alteram vero coloris albi induit sacerdos cantaturus genealogiam in festis Natalis Domini et Epiphaniae, ut venerandae hujus antiquitatis usus omnino non depereat. Eapropter Rituale Rotomagense praecipit ut sacrarum vestium ea forma servetur, quam Patrum [Col. 0088D] institutio, et cathedralis ecclesiae veneranda praescribit antiquitas, videlicet ut casulae seu planetae in tantam hinc inde amplitudinem extendantur, ut brachia tota saltem obtegant; ideoque ex commoda et plicabili materia fiant, ut facile per fimbrias levari possint, nec celebrantem impediant. p. I, pag. 386. Haec retulisse sufficiat, ut inde discant qui ecclesiasticis ornamentis provident hodiernum usum non tenere, sed potius ecclesiasticis legibus obtemperare, et ad veterem formam ea reducere.

(123) Incipiente officio infantum. Id est puerorum. Sic Carthaginenses lectores infantuli apud Victorem Vitensem lib. II, et in Martyrologio ad III Idus Julii. De officio infantum, quod diutius in Ecclesia viguit, [Col. 0089A] plura Ordinarium hac die, (PR.) quod post observationes ex eodem Ordinario Rotomagensi ms. describimus.

(124) In festo S. Silvestri 6 primae lectiones de sancto, tres ultimae de Nativitate. Idem habetur in Breviariis Rotomag. a. 1491 et 1578, quibus Ordinarium Rotomagense ms. concordat de lectionibus pariter et missis, et Ordinarium ms. canonicorum regularium S. Laudi Rotomagensis. Nunc tres primae lectiones de Epistola ad Romanos, tres secundi nocturni de Vita sancti Silvestri, et tres tertii nocturni de expositione in Evangelium: Sint lumbi; et vice versa missa matutinalis de Nativitate, major de S. Silvestro celebratur.

(125) Lectiones tres cum tribus responsoriis. Hodie [Col. 0089B] novem in Breviario Rotomagensi lectiones cum totidem responsoriis leguntur.

(126) Cum Laudibus et sequentia. Sequentia et Laudes ex hac missa sunt ablatae.

(127) Sancti Joannis octavae ut festum apostoli, Nunc ut festum Dominicale recolitur, sicut et octavae sancti Stephani et sanctorum Innocentium.

(128) Dies circumcisionis celebretur ut festum S. Joannis. More 122 triplicis 2 classis celebratur in Ecclesia Rotomagensi. Ad Vesperas duo cappis induti chorum regunt, responsorium a quatuor in cappis decantatur, et duo de majoribus thurificant altare. Similiter ad Matutinum quatuor in cappis invitatorium canunt et nonum responsorium, et per Nocturnas et Laudes chorum regunt. Ad missam [Col. 0089C] cantor in cappa intonat introitum, duo cappati de secunda sede graduale, quatuor de majori sede cappis induti Alleluia cum versu succinunt. In secundis Vesperis omnia ut in primis, sed ab uno tantum celebrante altare thurificatur.

(129) Dies Epiphaniae ut dies Nativitatis celebretur. Excepto quod in septima tantum lectione altare thurificatur.

(130) Absque invitatorio. Idem docet Alcuinus, lib. De div. offic., tit. De Epiphania: In hac die (inquit) unum omittimus ex his quae in Nativitate Domini celebramus, hoc est invitatorium. Idem cum Alcuino Amalarius lib. IV De Eccles. observat., c. 33, et libro De ordine antiphon., c. 21. Item Micrologus, c. 40: In Epiphania ad Nocturnas juxta Romanum [Col. 0089D] Ordinem invitatorium reticemus, ut a dolosa invitatione Herodis discrepemus. Eo die invitatorium non legitur apud Honorium Gem. animae, nec apud Belethum, lib. De div. offic. c. 37, nec apud Durandum; libro enim sexto, c. 16, De festo Epiphaniae ait: Invitatorium etiam non dicitur propter quatuor rationes. Et in Breviario Dominicanorum: In Epiphania ad Matutinum non dicatur invitatorium neque hymnus. Item in Ordinario ms canonicorum reg. S. Laudi Rotomagensis: Ad Matutinum invitatorium et hymnus non dicuntur. Nunc vero invitatorium dicitur, quod a 200 circiter annis in Ecclesia Rotomagensi institutum legitur ex Ordinario ms. Bigotiano, p. 33.

[Col. 0090A] (131) Non omnino omittitur, quin in ordine psalmorum recitetur. Consonat quod legere est apud Durandum loco supra citato: Licet ergo hac die non dicatur invitatorium, tamen psalmus invitatorius, scilicet: Venite exsultemus, in tertio nocturno ad septimam antiphonam dicitur. In Breviario Dominicanorum: In tertio nocturno antiphona: Venite adoremus, etc. Psalmus ipse. Et in Ordinario ms. canonicorum S. Laudi Rotomagensis: In tertio nocturno antiphona: Venite, psalmus ipse, stando psallatur totus.

(132) Sacerdos dalmaticatus et casulatus procedat. Sic legitur 123 in ordinario Rotomagensi ms. p. 33: Finito nono responsorio sacerdos revestitus sacerdotalibus vestibus cantet hoc Evangelium ante altare, et [Col. 0090B] subdiaconus cum eo, sicut notatur in Nativitate Domini: Factum est cum baptizaretur. Finito Evangelio incipiat archiepiscopus, vel sacerdos hebdomadarius ante altare cum candelabris et thuribulo psal. Te Deum.

(133) Stellae officium incipiat. Per officium intellige spectaculum, seu (ut vocabant) mysterium, quo apparitionis stellae et adorationis magorum historia populo exhibebatur. Eodem sensu accipiendum est officium sepulcri, de quo inferius in ordine Paschae. Haec et alia sequiorum temporum inventa, quae diutius apud majores nostros perseverasse docet Ordinarium, castigatior aetas jure postea abrogavit, ne sacri ritus in ludos scenicos et ineptias defluerent. [Col. 0090C] PR.

In Ordinario Rotomagensi ms. vocatur officium trium regum; post Tertiam olim fieri solitum; illud subjungimus officio infantum.

(134) Absque Te Deum laudamus et Gloria in excelsis. Hodie dicuntur in dioecesi Rotomagensis, sicut fieri solet intra octavas.

(135) Introeuntibus chorum cantor ant. aut R\ incipiat de sancto cujus est ecclesia. His Dominicis vacantibus ad introitum chori dicitur R\ Te laudant, vel Confirmatum est, aut Nesciens mater, ut notatur in Ordinario ms., vel etiam de sancto patrono, ut habetur in Processionali Rotomagensi, aut aliqua antiphona de beata virgine Maria.

(136) Vigilia vero Epiphaniae. Hanc de vigiliae illius [Col. 0090D] jejunio Joannis sententiam olim apud nos tenuisse, processu vero temporis religiosum morem abusu, an indulgentia, exolevisse, vel inde constat, quod eadem fere legere sit in Ordinario, cum quodam tamen temperamento: [In crastino, vigilia Epiphaniae quam plebes diverse colunt, alteri prandent, alteri jejunant, nobis autem jejunando colore congruum videtur. Quia enim tanta solemnitas nobis eminet in qua se tota Trinitas mundo praemanifestavit, oportet nos ante purificari:] sed Ecclesia Rotomagensis non jejunat propter solemnitatem Nativitatis Domini. PR.

(137) In quibus per aliquot dies jejunamus. Hinc apparet in Ecclesia Rotomagensi olim jejunium per aliquot dies ante 124 purificationem in usu fuisse positum; [Col. 0091A] cujus etsi vestigium nullibi apud expositores divinorum officiorum deprehenderimus, nec in Ordinariis nostris et officialibus libris mss., legitur tamen in Missali Parisiensi ms. 300 annorum, et in veteri Breviario ordinis Fontebraldensis: Vigilia Purificationis; quod ad jejunium proxime accedit.

(138) Ad eam clerus et populus pergant. Hodie ad aliam ecclesiam non pergit clerus, sed in motu processionis canitur haec antiphona: Ave, gratia plena.

(139) Versus sequatur a duobus clericis cantatus. Nunc a quatuor in pulpito canitur; quod in omnibus festis triplicibus observatur.

(140) Praecedente Sabbato ad Vesperas vice hymni cantetur sequentia: Cantemus cuncti melodum. Ejus loco in Sabbatis dicitur hymnus: O lux, beata Trinitas, [Col. 0091B] in Vesperis, usque ad Sabbatum ante Dominicam primam Quadragesimae, quod etiam praescribit Ordinarium Rotomag. ms., p. 46.

(141) Invitatorium alleluiaticum. Invitatorium sine Alleluia canitur, cessat enim in Vesperis Sabbati praecedentis.

(142) In primo nocturno heptaticum incipiatur. Ordinarium ms. Ecclesiae Rotomagensis: In Septuagesima incipiatur liber Genesis, et legatur tam ipse quam caeteri libri legales usque ad passionem Domini; scilicet liber Exodi, liber Levitici, liber Numeri, liber Deuteronomii, liber Josue, liber Judicum, liber Ruth, per hebdomadam tres lectiones: in secundo nocturno tres lectiones de sermone; in tertio nocturno tres lectiones de expositionibus. Breviarium Rotomagense [Col. 0091C] an. 1491, p. I: A principio Septuagesimae usque ad passionem Domini legitur de libris Moysi, Josue, Judicum, et Ruth, per ferias tres lectiones. In Rotomagensi dioecesi nunc legitur de libro Genesis usque ad Cineres; per totam Quadragesimam leguntur expositiones Patrum in Evangelia: in Dominicis vero legitur in primo nocturno de libro Genesis et de libro Exodi.

(143) Matutinae laudes cum alleluiaticis antiphonis. Hodie a Vesperis Sabbati ante Septuagesimam cantato ultimo Benedicamus Domino, et Deo gratias cum duplici Alleluia, in quocunque officio usque ad Pascha Alleluia dimittitur; Te Deum, Gloria in excelsis, et Ite missa est non dicuntur, nisi in festis per Quadragesimam. Idem praescribit Ordinarium [Col. 0091D] ms.

125 (144) In Matutinis. Scilicet Laudibus: Laudes enim Matutinum vocabantur, ut liquet ex sacrorum rituum expositoribus; nos vero Nocturnas et Laudes quia conjunctae fuerunt uno nomine Matutinum vocamus.

(145) Post, Benedicamus cum Alleluia. Id ipsa Joannis aetate correctum fuit ab Alexandro II papa, qui Alleluia in Sabbato ad Vesperam jussit dimitti ante Septuagesimam, ut docet Micrologus De eccles. observat., cap. 47. PR.

(146) Septuaginta enim dies. De mystica hac dierum significatione vide Alcuinum, libro De divinis officiis, ejusque et Caroli Magni epistolas; Amalarium, [Col. 0092A] lib. I, cap. 1, 2, 3 et 4; Rabanum Maurum, De institut. cler., lib. II, cap. 34; Hugonem de S. Victore, De special. miss. observat., lib. III, cap. 16. PR.

(147) Ipsa die in processione, Ecce charissimi. Hoc responsorium in pluribus Ecclesiis ob longitudinem respuitur, licet in Processionali Rotomagensi notetur, et in Ordinario ms., p. 47, in hunc modum: Sequitur processio R\ Ubi est Abel, cum versu et regressu. In statione. Ecce, charissimi, dies. Versus in pulpito: Ecce mater nostra. Ut videatis. Ad introitum chori R\ Igitur perfecti sunt, cum versu et regressu (in cathedrali finitur in navi ecclesiae, nec intrat in chorum clerus). Quibus finitis dominus archiepiscopus faciat sermonem ad populum, et post [Col. 0092B] cantetur Tertia

(148) Quatuor dies a sanctis Patribus sunt additi. Ut testantur Amalarius, l. I De ecclesiast. officiis, c. 7, De jejunio, et Guill. Durandus Ration. divin. offic., l. VI, c. 28.

(149) Legantur sermones Patrum. Seu homiliae, vel expositiones Patrum in Evangelia quae leguntur per ferias Quadragesimae.

(150) Laudes mortuorum tantum celebrentur. Idem legere est apud Radulfum Tungrensem libro De canonum observantia, proposit. 20: Generalis (inquit) plurium usu est, ut Vesperae et vigiliae dicantur die praecedenti, et Laudes die sequenti post Matutinas. Sed post nocturnum pro defunctis, dicuntur pro iisdem Laudes in ecclesia cathedrali ante Completorium.

[Col. 0092C] (151) Septem psalmi cum litania. Non dicuntur hac die post Laudes septem psalmi poenitentiales, sed post Nonam sine litania. In Quadragesima vero qualibet feria quarta dicuntur 126 quindecim psalmi graduales Laudibus peractis, feria sexta psalmi poenitentiales septem cum litania et precibus, dummodo officium sit de feria.

(152) Prima post solis ortum cantetur. Horam indicat hymnus: Jam lucis orto sidere, etc., sed in ecclesia cathedrali hora octava Matutina cum dimidia canitur.

(153) Sexta dicta parvum intervallum fiat. Diebus jejunii et Quadragesimae nullum fit intervallum, sed statim dicitur Nona, quae sua hora dicenda est (ut [Col. 0092D] notat Joannes Abrincensis). Quae autem sit hora qua Nona dicenda sit, vix ullus antiquarius ignorat: est enim tertia pomeridiana: ipsa hora dicitur Nona in ecclesia cathedrali, sed diebus jejunii quatuor horis anticipatur, scilicet una antemeridiana. In Quadragesima expleta Nona quae tertia post meridiem hora cantabatur, postea missa, et Vesperae psallebantur, quibus expletis clerus et populus ad refectionem, eamque unicam, pergebant, ut testantur S. Basilius, orat. 1, De jejunio; S. Joannes Chrysostomus, homil. 10 in Genesim; S. Augustinus, serm. 56 de temp.; S. Ambrosius, serm. 33; S. Bernardus, serm. 3 in Quadragesima; Micrologus De rebus ecclesiasticis, c. 49, et concilium Rotomagense A. [Col. 0093A] C. 1072, praesidente Joanne II, canone 20 idem praecipit: Statum est ut nullus in Quadragesima prandeat antequam hora nona peracta vespertina incipiat, non enim jejunat qui ante manducat. Hoc de jejunio decretum religiosissime servant monachi Benedictini abbatiae S. Cyranni, unica refectione contenti ab Exaltatione S. Crucis usque ad Quadragesimam hora nona, scilicet tertia post meridiem; in Quadragesima vero post Vesperas, scilicet sexta vespertina.

(154) Qua finita Vesperae mortuorum dicantur, etc. Sic quoque Ordinarium Rotomagense ms. In agendis mortuorum ita fiat singulis diebus: Ante Vesperas dicatur: Placebo, exceptis Sabbatis et festis triplicibus. Hanc consuetudinem semper retinuerat [Col. 0093B] ecclesia cathedralis Rotomagensis usque ad annum praeteritum, quo Vesperas diei anteposuit Vesperis defunctorum, quae immutatio facta est pro quadragesimali tantum tempore propter nimietatem officiorum.

(155) Vigilia mortuorum agatur. Hic concordat Ordinarium ms., in quo sic legitur p. 53: Post prandium sequitur vigilia mortuorum.

127 (156) Lectio collationis recitetur. Collatio ista per totam Quadragesimam recitabatur ante Completorium, ut legitur in Ordinario ms., pag. 53 et 56. In his quatuor diebus (scilicet a capite jejunii usque ad Dominicam 1 Quadragesimae) lectio legatur ante Completorium De dialogo Gregorii, etc. Sic teneas usque ad Coenam Domini. Item feria 2 Quadragesimae, [Col. 0093C] ante Completorium usque ad Ramos palmarum legantur expositiones per ferias; et in Dominicis Quadragesimae: legatur lectio de residuo expositionis ejusdem diei. Haec spiritualis collatio in clero et populo postea in corporalem collationem sive coenulam transmutata est, de qua vide Francolinum, De tempore horarum canonicarum, c. 38, n. 10.

(157) In omnibus horarum precibus semper Miserere mei Deus. Idem exstat in Breviariis A. 1491 et 1578, in Psalteriis A. 1507 et 1586; quibus astipulatur Durandus, Ration. divin. offic., l. VI, c. 32 De Dominica 1 Quadragesimae: Hoc tempore dicitur regulariter octies in canonicis horis psalmus ille poenitentialis, Miserere mei, Deus. In Ecclesia autem Rotomagensi ille psalmus dicitur tantum in Vesperis [Col. 0093D] feriarum Adventus, Quadragesimae, et IV Temporum, nec dicuntur psalmi illic assignati per horas, sed dicto capitulo dicuntur preces ut in Breviario Rotomagensi, quibus oratio diei cum versu Benedicamus Domino in fine subjungitur.

(158) Unum psalterium psalmorum subjungatur. Hic quemdam psalmorum numerum intellige, non integrum psalterium, quod indicat Radulfus Tungrensis libro De canonum observ., propos. 21, in hunc modum: Et quia in sancta Quadragesima sancti Patres voluerunt officium Ecclesiae cum aliis bonis operibus omnimode augmentari, ideo in augmentum divini cultus ejusdem temporis, diebus ferialibus Quadragesimae et novem lectionibus vacantibus, dicta [Col. 0094A] prima legitur psalterium hoc modo. Recepta cum prostratione venia, incipit sacerdos: Deus in adjutorium; Gloria; Laus tibi; deinde quotidie leguntur decem psalmi de psalterio bini, et bini sub uno Gloria; post ultimum, Laus tibi; versus, Intret; deinde litania tota: qua dicta omnibus prostratis dicuntur preces majores cum septem psalmis et orationibus supradictis, et ad Per Dominum surgant omnes.

(159) Dicatur pro peccatis in Matutinis: Vivo ego, etc. Haec 128 sublata sunt in Ecclesia Rotomagensi, tam in Laudibus matutinis quam in Vesperis.

(160) In Vesperis Sabbati, etc., sanctorum agenda est memoria. Nulla olim tempore quadragesimali festivitas, sed in Vesperis Sabbati et Dominica die [Col. 0094B] sanctorum agebatur memoria quorum festa evenirent in hebdomada, sicut statuerat concilium Laodicenum, c. 49: Non oportet in Quadragesima natalitia martyrum celebrare, sed eorum in Sabbato et Dominica tantum memoriam fieri.

(161) Incipiente episcopo antiphonam: Immutemur. Eam cantor hodie inchoat quam chorus prosequitur.

(162) Cinerem cum aqua benedicta tribuat. Idem praescribit vetus Ordinarium ms. canonicorum regularium sancti Laudi Rotomagensis, in feria quarta Cinerum. Non aspergitur hodie aqua benedicta in cinerum impositione. Cineres benedicti in signum poenitentiae imponuntur, quia olim in cinere et cilicio poenitentia agebatur (de quibus instruendus [Col. 0094C] est a pastoribus populus) in cujus testimonium Ecclesia hac die canit antiphonam: Immutemur habitu in cinere et cilicio; et in cathedrali, Rotomagensi ecclesia in ejectione publice poenitentium a diacono hastili appensum portatur cilicium, juxta illud Durandi Ration., lib. VII, cap. 35: Cinis et cilicium arma sunt poenitentium. De expulsione poenitentium videndus sermo egregius Ivonis Carnotensis episcopi, De capite jejunii, inter ipsius opera jam editus.

(163) Ante processionem. Quae expulsis poenitentibus fit ad altare S. Stephani in eadem ecclesia, cantando responsorium; cum autem processio pervenerit ad capellam S. Stephani, omnibus genuflexis (olim etiam prostratis, ut ex veteri Ceremoniali [Col. 0094D] ms. constat), dicuntur preces et orationes, ut in feria secunda Rogationum: quibus finitis litaniae breves integre a duobus de secunda sede cantantur choro respondente, qui ordo 4 et 6 feriis usque ad feriam sextam in parasceve exclusive servatur, quarta feria ad altare S. Stephani, sexta ad altare S. Joannis.

(164) Poenitentes ejiciantur. Haec Durandus, Ration., lib. VI, c. 28: Poenitentes namque tunc ab Ecclesia cum processione et cruce ejiciuntur, et in die Coenae in eadem recipiuntur. De ejectione autem publice poenitentium et convocatione in 129 Ecclesia Rotomagensi, vide quid praescribat Ordinarium ms. post nostras observationes.

[Col. 0095A] (165) Hymni in Vesperis: Ex more docti mystico, etc. Iidem hymni habentur in Breviariis Rotomag., an. 1491, 1578, et in Psalteriis an. 1507 et 1586; sed quotidie in Vesperis usque ad primas Vesperas Dominicae Passionis, exceptis festis, dicitur hymnus: Audi, benigne conditor, et ad Matutinum hymnus: Ex more docti; ad Laudes vero: Jam Christe sol justitiae.

(166) Per adjectionem unius lectionis et unius responsorii. Per responsorium intelligas graduale, ut jam diximus. Idem legit Amalarius, l. I, De eccles. offic., c. 8, De secunda varietate 4 hebdomadae quadragesimae: In quarta feria quartae septimanae varietas est per adjectionem unius lectionis et unius responsorii. Eadem die agitur scrutinium tertium [Col. 0095B] quod maximum est inter septem scrutinia . . . . . Eadem die instruuntur de auctoribus et initiis quatuor Evangeliorum.

(167) Traditur eis oratio Dominica et symbolum, quod, etc. Amalarius ibidem: Eadem die percipiunt orationem Dominicam et symbolum ad reddendum in Sabbato sancto Paschae. Idem docet, Guill. Durandus, Ration. divin. offic., l. VI, c. 46, De quarta feria quartae hebdomadae.

(168) In Sabbato quod palmas praecedit pedes pauperum lavare ecclesiasticus Ordo praecepit. Hinc in Sacramentario et Antiphonario vetus diei inscriptio: Sabbato vacat, dominus papa eleemosynam dat. Qua de re consule Amalarium, l. I, c. 9, et Rupertum abbatem Tuitiensem, De div. offic., l. V, [Col. 0095C] c. 6. PR.

His subscribit Durandus, Ration. divin. offic., l. VI, c. 66, De Sabbato ante Palmas: In hoc enim Sabbato intendere consuevit dominus papa pauperibus Christi dando eleemosynam, et mandatum celebrando. Item Gemma animae, l. III, c. 71.

(169) Post Tertiam, clerici cum ramis palmarum ad processionem pergant. Hic altum silentium de processione ad S. Gildardum, in qua defertur a duobus presbyteris corpus Christi in feretro reconditum: cujus institutionis licet fixum tempus statui non possit, saltem legitur idem ritus in Decretis B. Lanfranci Ordinar., c. 1, sect. 4, et in veteri Ordinario ms. canonicorum S. Laudi Rotomagensis. Hujus processionis ritum post observationes [Col. 0095D] ex Ordinario Rotomagensi ms. describimus.

130 (170) Dominus vobiscum dicatur. Ita ordinaria mss., libri officiales mss. et Missalia quaedam; jam vero nulla die ad passionem dicitur Dominus vobiscum.

(171) Cortina ante altare deponatur. Idem praescribit Ordinarium ms. canonicorum S. Laudi Rotomag. Ita quoque Ordinarium ms., p. 74: Ad passionem Domini cortina pendens inter chorum et altare non moveatur usque ad: Et velum templi scissum est, et tunc trahatur ab utraque parte et scindatur per medium, et amplius non reponatur. Haec in ecclesia cathedrali Rotomagensi observantur.

[Col. 0096A] (172) Omnes pulsentur campanae. In ecclesia cathedrali more semiduplici, ut in Sabbatis Vesperae celebrantur, nec omnes campanae sonant, sed tres tantum, ut in Dominicis; et duo cappati chorum regunt, sicut in duplicibus; in quibus concordat Ordinarium ms., p. 74: Ad Vesperas non dicatur: Placebo, sed festive pulsetur sicut in Dominica ob reverentians Dominicae Coenae, et festive cantetur et antiphonae super psalmos cum neuma finiantur. Ant. Beatus vir. Psal. Nisi Dominus aedificaverit, etc., secundum ordinem, et duo de secunda sede in cappis nigris de serico regant chorum; (nunc autem in cappis violacei coloris) duo de majori sede in cappis. R\ Circumdederunt, et ad Magnificat altare et chorus thurificantur. Benedicamus ab uno ut in [Col. 0096B] semiduplicibus canitur. Item in veteri libro officiali ms. ad usum Ecclesiae Rotomagensis legitur: In Vesperis omnes campanae ut in novem lectionibus pulsentur ob reverentiam Dominicae Coenae. Idem praescribit Ordinarium ms. canonicorum S. Laudi Rotomagensis.

(173) Omnes simul pulsentur. Liber officialis Rotomagensis ms. ex bibliotheca Bigotiana: In quinta feria, in nocturno primitus campanae sigillatim, post omnes simul pulsentur. Idem quod supra.

(174) In tertio Evangelii expositio. Non legitur de expositione Evangelii, sed de Epistola I B. Pauli ad Corinth., c. XI.

(175) Quae sola remansit candela exstinguatur. Ita Ordinarium ms., p. 75. Psalmus, Benedictus [Col. 0096C] festive cantetur, et candela quae sola remanserat exstinguatur. Idem Liber officialis Rotomagensis ms. et addit: Ex quo vero ultima candela ad Benedictus exstinguitur, lumen in ecclesia usque post ignis benedictionem non accendatur. His tamen diebus in Ecclesia Rotomagensi in arca reservatur ut postea reveletur, quemadmodum 131 apud Durandum legitur Ration. div. offic. l. VI, c. 72. Candela autem quae in medio est non exstinguitur, sed in fenestra vel arca accensa servatur occulte, ut postea reveletur, et ecclesiam illuminet. In breviariis vero Rotomag., an. 1491 et 1378. Et candela quae remanserat abscondatur.

(176) Alta voce cantentur. Nunc Vesperae voce mediocri recitari solent, ex ordine divini officii, [Col. 0096D] sicut horae canonicae, exceptis Nocturnis et Laudibus.

(177) Dicto versu ab aliquo puero. Versus subjungitur a choro, nec dicitur a puero nisi post Laudes in fine troporum. Responsorium autem post psalmos, de quo apud Joannem fit mentio, legitur in Ordinario ms. canonicorum regularium S. Laudi Rotomagensis.

(178) Convocatio poenitentium. Veterem hanc et salutarem observationem Ecclesia Rotomagensis haetenus constantissime tenuit. Caeterum notare libet ex Ordinario, duplicem olim hac die absolutionem dari consuevisse, alteram populo post matutinas Laudes, alteram finita Nona poenitentibus, quae reconciliationi [Col. 0097A] et sermoni subjungebatur. De convocatione et absolutione poenitentium vide Ordinem Romanum, Alcuinum, lib. De div. offic., De Coena Domini, Amalarium, lib. I, c. 12 et Rupertum, lib. V, c. 19. PR.

(179) Tam clerus quam populus prostrati absolutionem accipiant. Duplex hac die absolutio ex Ordinario ms. habetur: prima cleri et populi post Laudes, altera publice poenitentium post Nonam, sic enim legitur, p. 76: Puer unus alta voce dicat: Mortem autem crucis. Tunc chorus cum silentio dicat: Pater noster. Sed libera. Amen. Psalmus Miserere mei, Deus. Oratio: Respice, quaesumus, Domine, quilibet per se Amen tantum. Tunc aperiatur lucerna. Hoc finito septem psalmi poenitentiales dicantur. [Col. 0097B] Antiphona: Ne reminiscaris. Psalmus: Domine, ne in furore, et caeteri psalmi. Kyrie eleison, Christe eleison. Kyrie eleison. Pater noster. Et ne nos. V\ Mitte eis, Domine. V\ Convertere, Domine. V\ Fiat misericordia. V\ Domine Deus virtutum. V\ Domine, exaudi. V\ Dominus vobiscum. Oratio: Adesto, Domine, supplicationibus. Oratio: Deus qui humani. Alia oratio: Domine, sancte Pater. Postea dominus archiepiscopus, vel ejus vicarius populum absolvat: Absolvimus vos vice beati Petri. Postea eos benedicat. Secundam absolutionem quae est poenitentium 132 ex eodem Ordinario ms. exhibemus post observationes nostras una cum sermone archidiaconi ad archiepiscopum Rotomagensem, pro reconciliatione publice poenitentium nondum edito, ex veteri [Col. 0097C] ms. codice bibliothecae cathedralis ecclesiae Rotomagensis 700 annorum.

(180) Quod in his tribus diebus novus ignis accenditur. De triduano ignis accendendi ritu legendus Ordo Romanus, et Rupertus, lib. V, cap. 28. PR.

Ignis ille benedictus in ecclesia cathedrali, et in quibusdam parochiis Sabbato sancto populo distribuitur, ut ex eo ignis in Christianorum domibus accendatur. De quo vide Ordinarium ms. canonicorum S. Laudi Rotomagensis.

(181) Si episcopus fuerit, Gloria in excelsis cantetur; sin autem non. Idem docet Durandus, Ration. div. offic., l. VI, c. 75, De officio missae ipsius quintae feriae. Item Ordinarium Rotomagense ms. [Col. 0097D] Ista die in parochiali ecclesia. Gloria in excelsis non dicatur. Hodie tamen dicitur in omnibus ecclesiis parochialibus dioecesis Rotomagensis. In ecclesia cathedrali fit in missa consecratio chrismatis, cujus ritum et caeremonias describimus ex Ordinariis mss. ecclesiae cathedralis Rotomag. et Bigot. post processiones solemnes.

(182) Usque missam noctis Dominicae. Haec enim missa quae Sabbato sancto dicitur, juxta sacrorum canonum et Patrum decreta in nocte dicenda foret, cum ad noctem Dominicae, resurrectionis pertineat.

(183) Sacerdos manibus tenens calicem, ant. Calicem incipiat. Sic constanter legitur in Libro officiali [Col. 0098A] ms. et in Missalibus ad usum Ecclesiae Rotomagensis an. 1513, 1516, 1527, 1538, 1576 et 1604. Deinde dicantur Vesperae demissa voce, presbyter tenens calicem in manibus incipiat hanc antiphonam: Calicem, etc. Hodie ab uno e majoribus chori inchoatur.

(184) Loco earum percutiantur tabulae. Ita Alcuinus in libro De div. offic., tit. De Coena Domini: Reticetur sonus signorum atque campanarum, pro hoc enim humilior sonus lignorum ad congregandum populum assumitur. Item Amalarius De Coena Domini: Nec non etiam altitudo signorum quae fiebat etiam per vasa aerea deponitur, et lignorum usus usquequaque humilior aeris sono necessario pulsatur ut conveniat populus ad ecclesiam. Item Rupertus, Div. [Col. 0098B] offic., l. V, c. 29: Ligneo malleolo in tabula suspenso et personante, populumque ad ecclesiam invitante 133 significamus. Item Joannes Belethus, De divinis officiis, c. 100: Ad officium Tenebrarum non campanis pulsandum est, sed ligneis tabulis; et Guill. Durandus, Ration. div. offic., l. VI, c. 71: Et non ulterius pulsant campanis, fit tamen signum cum tabula, . . . . . . ligni quidem usus humilior aeris sono hoc ostendit, et inde Ecclesia Orientalis usum adhuc tenet lignorum, et ut populus humilior reddatur. Quibus concordat Missale Romanum 200 circiter annorum, et 1658 in die Coenae: Facto signo cum tabula conveniunt.

(185) Sex psalmi. Hodie canuntur tantum quinque, et praetermittitur Benedictus; sed Vesperae altera [Col. 0098C] oratione a communione diversa concluduntur. In ecclesia cathedrali chorus regitur a duobus cantoribus de secunda sede in cappis violacei coloris, et ad Magnificat altare thurificatur triplici ductu a celebrante cappa induto, qui et Vesperas oratione complet.

(186) Ipsa die clerus et populus communicetur. Idem in Ordinario ms. et in Rituali Rotomagensi, an. 1651, p. I, pag. 400, praecipitur ut feria quinta in Coena Domini omnis clerus, etiam presbyteri de manu praesidentis seu praepositi in missa solemni communionem accipiant, memores institutionis sacrae mensae, in qua Dominus discipulos manu propria sui corporis compotes fecit; et in Missali Romano 200 annorum: Deinde fratres immediate communicant, [Col. 0098D] et postea completur missa.

(187) Medietas hostiarum absque vino in crastino reservetur. Ordo Romanus: Missa expleta, communicent ordine constituto, et servent de sancta usque in crastinum. Alcuinus, De Coena Domini. De eodem vero die legitur in Ordinibus, quod reservandum sit de corpore Domini ad communicandum in crastinum. Consonant quae legere est apud utrumque, ad feriam 6 Parasceves, omnes scilicet ea die communicare cum silentio. Amalarius tamen, lib. I, cap. 13 ex responsione Romani archidiaconi, observat contrariam fuisse Romanae Ecclesiae praxim. In ea (inquit) statione, ubi apostolicus salutat crucem, nemo ibi communicat. PR.

[Col. 0099A] (188) Iterum communicentur. Obtinuerat is usus ante Joannem, nam et Theodulfus Aurelianensis episcopus: In Coena Domini (inquit) et in Parasceve, in vigilia Paschae, et in die resurrectionis Domini, penitus ab omnibus communicandum. Capitul., c. 41; viguitque post cum, nam Joannes 134 Belethus libro De div. offic., c. 99, dicit ab omnibus religiosis, quibus necessitas est, communicari. Ordinarium autem ms. canonicorum regul. S. Laudi Rotomagensis: His quatuor diebus nullus se, nisi rationabili causa, a communione debet subtrahere.

(189) Nudantes altaria. De nudatione altarium usque ad Sabbatum sanctum legendus Ordo Romanus De Coena Domini; Amalarius, l. I, De ecclesiast. offic., c. De Coena Domini; Gemma animae [Col. 0099B] De antiq. ritu miss., l. III, c. 86, etc. Quapropter qui his diebus privatas missas celebrant presbyteri, videant quam parum veteri instituto et ecclesiasticae hoc congruat disciplinae.

(190) Sola aqua parietes et pavimenta. Quod parietes et pavimentum aqua lavari debeant docet Alcuinus, lib. De div. offic., in Coena Domini: Eodem die altaria templi et parietes sive pavimenta ecclesiae lavantur. Alcuino astipulantur Joannes Belethus De div. offic., c. 103, et G. Durandus, l. VI, c. 76. In Ecclesia vero Rotomagensi altaria tantum vino et aqua lavantur.

(191) In quadam domo conveniant, et Dominico exemplo mandatum faciant. In navi ecclesiae mandatum fit pauperum, nec hodie clericorum. De mandato [Col. 0099C] pauperum sic praecipit synodus autumnalis an. 1641, art. 4: Ut feria quinta in Coena Domini mandatum Dominicum in singulis (si fieri potest) ecclesiis, maxime vero in congregationibus clericorum et monachorum, religiose peragatur, pauperum pedes lavando, tergendo, deosculando, eisque ministrando cum omni humilitate, sicut in hac sancta metropolitana ecclesia, omnium nostrae provinciae ecclesiarum matre ac magistra, laudabiliter observatur. Advertant autem sacerdotes hanc pedum lotionem non posse omitti cum mandatum sit Dominicum, et a Domino institutum, ideoque ab omnibus, praecipue pastoribus, exemplo Dominico fideliter est peragendum.

[Col. 0099D] (192) In refectorium pergant. Idem legitur in Ordinario ms. canonicorum S. Laudi. Verum cum hodie in ecclesia cathedrali commune non habeatur refectorium, in capitulum pergunt, ut praescribit Ordinarium ms. et Processionale Rotomagense, et ibi legitur Evangelium Joannis a principio cap. XIII usque ad finem XIV.

(193) Unicuique fratrum episcopus phialam vini exhibeat. Vide 135 post observationes ea quae de mandato praescribunt Ordinaria mss. Ecclesiae Rotomag. et canonicorum S. Laudi.

(194) Mandatum pauperum mandatum fratrum praecedat. Duplex enim in Ecclesia Rotomagensi olim mandatum, ut legitur in Ordinario et in Libro officiali Rotomag. mss.; et apud Rupertum, De div. [Col. 0100A] offic., l. V, c. 22. De mandato pauperum, et in Missali Romano 200 annorum: Post nudationem altarium, hora competenti facto signo cum tabula conveniunt fratres ad faciendum mandatum, majores abluunt pedes minoribus, tergunt et osculantur. De mandato pauperum et clericorum fit mentio in Processionali Rotomagensi anni 1588 in hunc modum: Post prandium mandatum pauperum fiat, et mandatum clericorum ita celebretur. Sacerdos indutus alba cum diacono et subdiacono Dominico exemplo mandatum servat, et quantum placuerit de majoribus in albis pedes caeterorum lavent. Perspicue omnino et fuse de duplici mandato disserit Ordinarium canonicorum sancti Laudi Rotomagensis, feria quinta in Coena Domini.

[Col. 0100B] (195) Omnes horae, exceptis matutinis. Ordinarium ecclesiae metropolitanae: Horae hujus diei cum silentio in quatuor angulis chori dicantur more Judaeorum, de morte Domini consilium capientium. PR.

Sic Liber officialis Rotomagensis ms.

(196) Psalterium cum litania communiter dicant. Per psalterium hic intelligi possunt septem psalmi poenitentiales cum litania, qui qualibet sexta feria per Quadragesimam post Laudes recitari solent, vel forsan psalterium psalmorum, de quo supra egimus. Forte satius dixerimus integrum psalterium, sic enim praescribit Ordinarium canonicorum S. Laudi Rotomagensis: Ipsa die singuli simul totum ex ordine psalterium in claustro dicant.

[Col. 0100C] (197) A lectione libri Exodi inchoetur. Nunc incipit a lectione Osee.

(198) Duo diaconi nudent altare sindonibus. Ordinarium Rotomagense et Liber officialis mss.: Duo clerici nudent altare sindonibus, et Ordinarium mss. S. Laudi Rotomag. Ordo Romanus: Duo acolythi. Missalia Ecclesiae Rotomagensis an. 1516, 1527, 1538 et 1576. Hic subtrahantur duae mappae a duabus partibus altaris desuper positae. Hodie non extrahuntur in dioesesi Rotomagensi.

136 (199) Excepta voce Domini quae * in aliis dicatur. Restituendus hic locus ex Ordinario et duobus libris officialibus mss. ad usum Ecclesiae Rotomagensis, in quibus legitur: Diaconus in alba ante altare legat Passionem more lectionis, excepta [Col. 0100D] voce Domini quae more Evangelii legatur.

(200) Duo sacerdotes casulis induti, etc. Haec et sequentia eodem tenore continentur in Ordinario Rotomagensi post observationes nostras.

(201) Uniuscujusque venter in terra haereat. Sic Alcuinus lib. De divin. offic., tit. De feria sexta quae et Parasceve: Quando hanc crucem adoramus omne corpus nostrum haereat terrae, . . . . . prosternimur corpore ante crucem mente ante Dominum. Item Amalarius, De ecclesiast. officiis, l. I, c. 14. De adoratione sanctae crucis, et Guill. Durandus, Ration. div. offic. l. VI, c. 77. De die Parasceves. Idem quoque habetur in Ordinario et libris officialibus Rotomag. mss. in officio diei Parasceves. Vide Ordinarium [Col. 0101A] ms. canonicorum regularium S. Laudi Rotomagensis in eadem feria sexta.

(202) Vino et aqua lavetur. Hujus lotionis mentio fit in Ordinario et in libro officiali Rotomag. mss. bibliothecae Bigotianae, in quibus sic legitur: Chorus finiat antiphonam, qua cantata crux parvula in commemoratione sanguinis et aquae fluentis de latere Redemptoris aqua et vino lavetur, de quo post communionem sacram clerus bibat et populus, et ad opus infirmorum reservetur, et in Processionali Rotomagensi an. 1588: Cruce adorata a clero et populo, lavetur vino et aqua, et tollatur in altum, et cantetur haec antiphona sequens: Super omnia, etc.

(203) De quo post sacram communionem clerus bibat et populus. Secus apud alios teste Micrologo, [Col. 0101B] qui notat ex Ordinis Romani praescripto in Parasceve vinum non consecratum cum Dominica oratione et Dominici corporis immissione consecrari (rectius dixisset sanctificari) ut populus plene possit communicare. PR.

(204) Ministri crucis casulis induti, etc. Haec et sequentia in Libro officiali Rotomag. ms. habentur isdem plane verbis. Vide post observationes Ordinarium de Officio hujus diei.

(205) A majore ad minorem omnes communicentur. In Ordinario ms. et in Missalibus Rotomag. 1513, 1516, 1527, 1538, 1576 et 1604 haec leguntur: Communicetur qui voluerit 137 sicut hesterna die. In Ordine Romano: Communicent omnes cum silentio. in Libro officiali Rotomag. ms.: Communicet [Col. 0101C] et omnes fratres sine osculo pacis. In Ordinario canonicorum S. Laudi Rotomagensis: Se et caeteros cum silentio communicet.

(206) Ad refectionem panis et aquae pergant. Haec jejunii severa observatio, quae in Ordinario et Libro officiali Rotomag. mss. habetur, non tantum apud nostrates viguit, verum etiam in aliis regionibus, ut ex Ordine Romano, et Alcuino constat; sic enim lib. De div. offic., tit. De Coena Domini scribit: Ab hac nocte usque Ad Sabbatum nonnulli servi Dei imitantes apostolos jejuni permanent; aliqui vero contenti sunt pane tantum et herbis; atque leguminibus, seu sicera. Idem confirmat Durandus, Ration. div. offic., lib VI., cap. 77. De Parasceve, ubi ait: In Parasceve uno solo cibo vescimur. Ordinarium vero [Col. 0101D] ms. canonicorum regularium S. Laudi Rotomagensis: In mensa nonnisi panis et aqua, et herbae crudae apponantur. Post prandium autem non sigillatim Completorium, sed in communi mediocri voce cantatur, sicut et in die Coenae Domini.

(207) Nona hora diei. Concilium Rotomagense sub Joanne nostro celebratum A. C. (juxta Orderici calculum) 1072. can. 21: Item statutum est ut Sabbato Paschae officium ante Nonam non incipiatur. Ad noctem enim Dominicae resurrectionis respicit, ob cujus reverentiam Gloria in excelsis Deo, et Alleluia cantatur, quod etiam in officii initio, cerei scilicet benedictione, monstratur, Idem paulo post inculcatum est in concilio Arvernensi. PR.

[Col. 0102A] Idem docet Durandus, Ration. divin. offic. lib. VI, c. 78. Verum Hugo a S. Victore, De speciali miss. observat., l. III, c. 21, hodiernum morem improbat. Vere (inquit) antiqui jam fere transacto die Sabbati officium hoc celebrabant, sed modernorum debilitas ad epulas festinans tempus praevenit constitutum.

(208) Percussis tabulis. Quibus utuntur in plerisque parochialibus ecclesiis, sed in cathedrali portae ecclesiae malleo ligneo percutiuntur.

(209) Cantante clero: Dominus. Qui sequitur hiatus suppleri potest ex ordinario ecclesiae metropolitanae, in quo hac die multa notatu digna praescribuntur. In his, ut benedictus ignis non exstinguatur, donec benedictus cereus eo 138 accendatur: sit vero [Col. 0102B] juxta Romanum Ordinem alius cereus, qui a benedicto cereo illuminatus, ad fontes per septem dies deferatur, et loco instituto in fontes mittatur. Addit Ordinarium: Per cereum Christi designatur humanitas: lumen in cera, divinitas virginea carne obumbrata: ignis in cereo novus ardens, nova doctrina a Christo in apostolos, ab apostolis in mundun resplendens. Item ut dum lectiones et litania cantabuntur, presbyteri catechizent infantes. Item ut si nullus infans fuerit ad baptizandum, non mittatur de chrismate et oleo in fontes; si autem fuerit, tunc mittatur. PR.

Eadem omnino leguntur in Libro officiali ms. ad usum Ecclesiae Rotomagensis ex bibliotheca Bigotiana.

Hic notandum occurrit quod annus ab Incarnatione [Col. 0102C] Domini in cereo paschali inscribi debet, cujus inscriptionis meminere, Rupertus Tuitiensis, lib. VI De divin. offic., cap. 29; Honorius, Gem. animae, De antiq. tit. miss., lib. III, cap 102; B. Lanfrancus in Decretis pag. 266; Guillelmus Durandus, Ration., l. VI, c. 80, et Joannes Belethus, libro De div. offic., c. 108, in eum, qui sequitur, modum: Annotatur quidem in cereo paschali annus ab Incarnatione Domini, inscribuntur quoque cereo paschali indictio, vel aera, atque epacta. Haec in ecclesia cathedrali tantummodo serventur, in qua tabula paschali a cancellario inscribitur, et cereo paschali affigitur, quam suo loco dabimus pro anno praesenti 1678 ex eodem cereo cathedralis ecclesiae depromptam.

[Col. 0102D] (210) Alba licet baptizatis uti. Sic Alcuinus, in epistola ad Oduinum presbyterum, et Rabanus Maurus, lib. I De institut. cleric; cap. 29. Item Gemma animae, lib. I, c, 243: Baptizati autem ideo vestes albas portant, quia amissam innocentiam se recepisse insinuant.

(211) Quod per septem dies albae vestes portantur. Alcuinus, libro De divin. offic., tit. De Sabbato sancti Paschae: Omni autem die usque in octavas ad missam veniant et communicent. Item Rabanus, l. II, De institut. cleric., c. 39: Septem dies albas vocitamus propter eos qui in sancta nocte baptizati albis per totam hebdomadam utuntur vestibus, et per septem dies in angelico castitatis habitu, et luminibus coelestis [Col. 0103A] claritatis, sanctis assistere sacrificiis solent. Idem praecipit concilium Rotomagense sub Malgerto anno 1050 celebratum, 139 can. 19: Ut baptizati in eadem ecclesia in qua regenerationis gratiam acceperunt, et in qua parochiani existunt per octavos dies in Albis represententur cum cereis ardentibus.

(212) Per octavam qua vestes deponuntur. Sic Alcuinus, De Sabbato in Albis: Hodie albati qui in Sabbato sancto baptizati fuerunt, vestibus albis exuuntur. Amalarius, De Sabbato in Albis, cap. 51: Qui in Christo baptizati sunt et sunt agni novelli, et hodie revertuntur ad fontes ut exuant se albis.

(213) Duobus aliis tertiam litaniam incipientibus. Hodie haec litania a tribus cappatis de majori sede canitur in choro finienda, ut ex Ordinario et libris [Col. 0103B] officialibus Rotomag. mss. colligitur: prima vero a septem pueris, secunda a quinque clericis de secunda sede in superpelliceis; quae tres litaniae describuntur in Ordine Romano et a sacrorum rituum expositoribus.

(214) Post Gloria in excelsis, altare incensetur. Ordinarium: Interim archiepiscopus, vel sacerdos cum diacono et subdiacono, candelabris et thuribulis veniat, et confessione humiliter dicta alte incipiat: Gloria in excelsis Deo, absque tropis; et prosternat se omnis chorus.

Et addit: Et interim omnes campanae pulsentur, et dehinc per omnes abbatias et parochias totius civitatis. Secus apud nos, nam (ut supra diximus) altare thurificatur dum Kyrie eleison a choro cantatur; [Col. 0103C] et chorus, dum Gloria in excelsis dicitur, ab acolytho incensatur.

(215) Duo cappati in pulpito Alleluia, Confitemini celebre cantent. Joanni consonat Liber officialis ms. ad usum Ecclesiae Rotomagensis. Sed in ecclesia cathedrali Alleluia cum versu a duobus canonicis cantoribus qui cantaverint litaniam in cappis canitur in pulpito, alii duo canonici de majori quoque sede cappis induti tractum ante altare succinunt, et lecto Evangelio in sacristiam recedunt.

(216) Communicato clero et populo. Ordinarium: Communicatis presbyteris et aliis quibus placuerit, Vesperae sic incipiantur; et Liber officialis Rotomagensis ms.: Communicato clero et populo, etc. Miramur [Col. 0103D] nonnullos recentiores a Patrum institutis adeo abhorrere, ut sacram communionem in hac missa, quod nocturna sit, populo dari non probent. Certe religiosa illa consuetudo, si alio unquam tempore, hac potissimum nocte observanda videtur, qua mysticum Christianorum Pascha colitur. PR.

140 Quod Rabanus, De institut. clericorum, l. II, c. 38, non solum omnibus licitum, sed etiam quasi necessarium ostendit: Post baptismum vero et litanias sequitur sancta missarum celebratio, et communicatio corporis et sanguinis Domini, cujus participatione quicunque fidelium se hac nocte abstinuerit, nescio quomodo dicam illum Christianum, exceptis his qui pro capitalibus criminibus excommunicati poenitentiam gerunt. Item Missalia Rotomagensis [Col. 0104A] Ecclesiae an. 1516, 1527, 1538 et 1576. Communicatis quibus placuerit, Vesperae sic incipiantur, etc.

(217) Magnificat cantato et altari incensato. Idem habetur in Libro officiali Rotomagensi ms. sed hodie nec altare nec chorus thurificatur, ut etiam praescribit Missale Ecclesiae Sarisberiensis in Anglia, an. 1555. Non thurificetur altare neque chorus.

(218) Hoc peracto quoddam responsorium cantetur. Nullum responsorium canitur, sed dicto Deo gratias, quisque domum revertitur, ut notat Ordinarium Rotomagense ms. Ite missa est festive dicatur, et benedictione accepta recedant; et Ordinarium ms. canonicorum S. Laudi Rotomagensis: Dicto Ite missa est a diacono, missa et Vesperae pariter finiantur.

[Col. 0104B] (219) Post prandium. Prandium appellat non meridianam comestionem, sed unicam. Primis Ecclesiae temporibus huic celebritati tota nox impendebatur. Decrescente postea baptizandorum multitudine, officium et noctis initium contrahi coepit, quod Vesperae, prandium, et Completorium subsequebantur. Romae serior fuit Vesperarum quam prandii introductio. Nam anonymus Romani Ordinis scriptor (quisquis ille fuit) observat sua aetate, in hac nocte de vespertinali synaxi apud Romanos nihil actum, neque ante missam, neque post missam; et paulo post subdit, eodem die domnum papam et caeteros Romanos ova manducare, et formaticum, id est caseum. PR.

(220) Decima hora noctis, etc. Illud sublatum est [Col. 0104C] in Ecclesia Rotomagensi.

(221) Diaconus dalmaticatus evangelicam lectionem pronuntiet. Nunc cappatus, incensato altari, candelabris et thuribulo praecedentibus, pronuntiat Evangelium.

(222) Unumquodque responsorium a binis clericis indutis cantetur. 141 In Ecclesia Rotomagensi hodie primum et secundum respons. a tribus in cappis canuntur, tertium vero a quatuor qui cantaverint invitatorium, quod in festis triplicibus temporis paschalis observatur.

(223) Post tertium responsorium officium sepulcri celebretur. De officio sepulcri fuse disserit Joannes Belethus, lib. De div. offic, c. 113, et Guill. Durandus, lib. VI, c. 87; et concordant cum nostro sepulcri [Col. 0104D] officio, quod videas in fine post nostras observationes.

(224) Finita oratione. Hic inserenda videtur processio ad crucifixum, quam mirum hac die vel tunc in usu non fuisse, vel certe a Joanne, qui similium ad sequentes dies meminit, praetermissam. Eam describit Ordinarium, docetque solemni benedictione terminari consuevisse. Hoc finito (inquit) benedicantur ab archiepiscopo, si praesens fuerit; et osculetur omnes fratres, dicens ad singulos: Resurrexit Dominus. PR.

Hunc ritum in Graecia tam clerus quam populus religiose tenet, quisque enim in die sancto Paschae sic salutem dicit: .

[Col. 0105A] (225) Post capitulum. Sic quoque Ordinarium Rotomagense ms. Dehinc in capitulo, et ibi legatur lectio de Martyrologio ab uno puero, et sequatur V\ Pretiosa est in conspectu Domini. Oratio Sancta Maria, isti sancti, et omnes alii, etc. Per omnia saecula saeculorum. Amen. Tum postea legatur ab uno canonico diacono de expositione Evangelii

(226) Tertia cantata processio per claustrum. Processionem sic disponit Ordinarium Rotomagense ms. Sequitur processio per atrium in cappis, sacerdos et diaconus in Albis, et subdiaconus tunicam habeat cum cruce, candelabris et signis. Cantor incipiat: Maria Magdalene, cum versu et regressu; quo finito tres de majori sede cantent: Salve, festa dies, usque ad stationem. In statione cantor incipiat R\ Sedit angelus. [Col. 0105B] Tres de majoribus (nunc quatuor) in pulpito V\ Crucifixum in cruce [al., carne]. Nolite. Ad introitum chori dominus archiepiscopus, si praesens fuerit, si non, cantor, incipiat: Christus resurgens, cum V\ Dicant nunc Judaei; quo finito dominus archiepiscopus, si praesens fuerit, benedicat populum, et statim incipiatur missa. Et dominus archiepiscopus, si praesens fuerit, habeat secum septem diaconos et totidem subdiaconos revestitos, 142 de quibus duodecim sint de secunda sede, etc. Ad processionem omnes de choro sunt in cappis cum celebrante, diaconus dalmatica indutus, et subdiaconus tunica, cujus vice acolythus crucem defert tunica indutus.

(227) Officium diei celeberrime compleant. Ordinarium [Col. 0105C] saepe laudatum: Archiepiscopus, si praesens fuerit, faciat benedictionem super populum ante Agnus Dei. Finito Agnus Dei, omnes qui voluerint, communicent. PR.

Tres benedictiones episcopales olim in missa fieri solitas describimus ex ms. Pontificali bibliothecae cathedralis Rotomagensis, quas in missis pontificalibus revocari optat rituale Rotomagense, p. I, p. 503.

(228) Cum processione, etc. In his omnibus concordat Ordinarium Rotomagense ms.; sic autem habet in die Paschae, pag. 88. Ad Vesperas tres de majori sede in cappis cantent ad processionem: Salve, festa dies, cum diacono et subdiacono revestitis, cruce, candelabris, thuribulis et signis; descendat processio per dextram alam ecclesiae, usque ad occidentalem [Col. 0105D] portam ecclesiae, et processione ordinata in navi ecclesiae unus de cantoribus incipiat: Kyrie eleison, et processio ad chorum redeat cantando: Christe eleison; et finito Kyrie eleison, incipiatur ab uno de majori sede ant. Alleluia. Illi qui cantaverint ad processionem: Salve, festa dies, regant chorum, et unus ex illis incipiat in dextro choro psal. Dixit Dominus, psal. Confitebor, psal. Beatus vir. Ant. Alleluia quatuor. Eadem legere est in libro officiali Rotomagensi ms; et apud Durandum Ration., lib. VI, c. 89. De ista processione ante Vesperas, et de Kyrie eleison, nihil hodie fit in Ecclesia Rotomagensi, licet habeantur in Breviariis ad usum Rotomagensis Ecclesiae an. 1491 et 1578 editis; et in Breviario Dominicanorum: Ad Vesperas non dicatur: Deus [Col. 0106A] in adjutorium, sed dicto Pater noster, sic incipiantur: Kyrie eleison, etc.

(229) Per Kyrie eleison Vesperas incipiant. Pius ille ritus, quem germanae antiquitatis ignorantia nostro demum saeculo abolevit, e Romanis fontibus ad nos emanaverat. Ordo Romanus: Die sancto Paschae conveniente schola temporius cum episcopis et diaconibus ad sanctum Joannem in ecclesia majore ad locum crucifixi, incipiunt, Kyrie eleison, et veniunt usque ad altare: ascendentibus diaconibus in pogium, 143 episcopi et presbyteri statuuntur in locis suis, et scholae ante altare. Finito Kyrie eleison, innuit archidiaconus primo scholae: et ille inclinans se illi, incipiat Alleluia cum psalmo: Dixit Dominus Domino meo, etc. Alcuinus lib. De divin. offic. Eadem die [Col. 0106B] ad Vesperas ad sanctum Joannem congregatur maturius universus gradus ecclesiasticus in ecclesia majore, in loco qui vocatur crucifixio: ibique inchoat schola: Kyrie eleison, et eo concentu perveniunt usque ad altare, etc. PR.

(230) Benedicamus Domino ab his qui Alleluia cantarunt dicatur. Nunc a tribus de secunda sede in superpelliceis.

(231) Psalmum: Laudate, pueri, Dominum, cantantes ad fontes pergant. Iste processionis ritus laudabiliter observatur in cathedrali et plurimis parochialibus ecclesiis hujus civitatis, qui in ordinario ms., p. 88, describitur disertis hisce verbis: Unus de majoribus incipiat: Alleluia, et unus de regentibus chorum incipiat: Laudate, pueri, Dominum, [Col. 0106C] laudate nomen Domini, Alleluia. Sit nomen Domini benedictum, etc. Alleluia: et sic cantando psalmum eat processio ad fontes cum diacono et subdiacono, et ampullae a duobus presbyteris albatis, et cereo benedicto, quem ferat unus diaconus (dalmaticatus) de secunda sede, et chorus psalmum finiat, et dicat Alleluia quatuor, et Haec dies sine Alleluia, et versu. Et post cantetur ante altare S. Joannis: Alleluia, V\ Laudate, pueri et reiteretur Alleluia; quo finito sacerdos dicat: Oremus. Deus, qui ecclesiam tuam. Per Christum Dominum. Festive unus de majori sede incipiat: Alleluia, et unus de regentibus chorum psal. In exitu Israel de Aegypto, Alleluia, V\ Facta est Judaea sanctificatio ejus, etc. Alleluia, alleluia; [Col. 0106D] V\ Mare vidit et fugit, etc. alleluia, alleluia, alleluia. Et sic ad finem perducatur, et in fine psalmi dicatur: Gloria Patri, Alleluia. Sicut erat, Alleluia, alleluia. Surrexit Dominus de sepulcro, Alleluia, alleluia, alleluia. Et cantando psalmum descendat processio per aliam alam ecclesiae ad occidentalem portam ecclesiae; et processione in navi ecclesiae statuta, et ultimo versu psalmi finito, tres (nunc, duo) de majori sede in pulpito cantent Alleluia, V\ Redemptionem, non reiteretur Alleluia in fine; quo finito sacerdos dicat versum: Dicite in nationibus. Oremus. Deus, qui pro nobis Filium. Sequatur memoria ibidem beatae Mariae, antiphona: Paradisi porta. V\ Post partum. Oremus. Gratiam tuam 144 quaesumus, Domine Ad introitum chori memoria omnium santorum, [Col. 0107A] antiphona: Lux perpetua. Si diligeretis. V\ Vox laetitiae. Oremus. Vide, Domine, infirmitates. Tres pueri: Benedicamus Domino, Alleluia. Idem quoque habetur in Brevariis Rotomag. an. 1491 et 1578, et in Processionali Rotomagensi pag. 168 et seq. Hujus antiquissimi ritus mentio fit in Ordine Romano, apud Alcuinum, G. Durandum, in ordinario ms. canonicorum S. Laudi Rotomagensis, etc.; eumque improbare non possunt, qui baptismi memoriam in hominum animis indeletam servari cupiunt.

(232) Huic antiphonam: Lux perpetua, concinentes. Tempore paschali in processione ad crucifixum nulla apud Joannem nostrum habetur sanctae Mariae memoria, neque in Ordinario ms. canonicorum [Col. 0107B] S. Laudi: reperitur tamen in Ordinario et officialibus libris mss. et Processionalibus, nec non Breviariis ad usum Ecclesiae Rotomagensis.

(233) Dies septem in cappis, etc. In ecclesia cathedrali Sabbato in Albis ad missam quinque pueri albis induti, sive cappis, non ita pridem regebant chorum. Idem legitur in Ordinario ms. p. 93. Ad missam nulla cappa in choro, sed quinque pueri in albis regant chorum. Officium: Eduxit populum suum. Psalmus: Confitemini Domino et invocate. Quinque pueri praedicti cantent: Kyrie eleison, Rex genitor et Gloria in excelsis, prosam: Omnipotens genitor; quinque pueri cantent prosam, et chorus respondeat residuum. Oratio: Concede, quaesumus, omnipotens Deus. Nulla memoria, nisi ut praenotatur. Epistola: Deponentes [Col. 0107C] omnem. Alleluia. V\ Haec dies. Quinque pueri in pulpito Alleluia. V\ Laudate, pueri; sequitur alius versus: Sit nomen Domini. Hoc finito quinque pueri incipiant in pulpito: Jubilans concrepa, et chorus respondeat neuma. In ecclesia cathedrali hodie omnia fiunt ut in duplicibus.

(234) Ad crucifixum post Vesperas fiat processio. Idem processionis ritus describitur in Ordinario ms. sancti Laudi. Fit hodie in dioecesi Rotomagensi post Vesperas processio, in qua non portatur crux, sed candelabra et thuribulum, juxta Ordinarium Rotomagense ms. et dum cantatur R\ Dignus es, Domine, crucifixus a celebrante cappa induto et genuflexo triplici ductu thurificatur. Duo in pulpito canunt V\ O quam. Dicitur versus et oratio de cruce, et post [Col. 0107D] memoriam 145 B. Mariae, ad introitum chori dicitur antiphona de sanctis cum versu et oratione.

(235) Oratione Dominica et symbolo. In Completorio per octavam non dicitur oratio Dominica nec symbolum; sed post Nunc dimittis decantata antiphona oratio dicitur, et dicto Benedicamus, Completorium finitur.

(236) Dies octavus ut primus celebretur. Non eodem modo, sed more duplici colitur.

(237) Responsorium Surrexit, a duobus cantetur Scilicet in cappis, qui chorum regant.

(238) Unaquaeque nocturna cum una antiphona. Ex his et sequentibus patet, apud majores nostros tempore [Col. 0108A] paschali Dominicarum et festorum officium tribus nocturnis constitisse. Ut secus postea fieret, pervicit brevitatis ratio, non disciplinae: quod valde improbatur a Guillelmo Durando, l. VI, Ration. div. offic., cap. 89, et Radulfo decano Tungrensi, libro De canonum observantia, propositione 10. PR.

(239) Sex lectiones de Apocalypsi legantur, et tres de resurrectione. Hinc apparet olim in Rotomagensi Ecclesia tres nocturnas dici solitas, quae reperiuntur in Ordinario ms. canonicorum S. Laudi Rotomagensis; eas adhuc retinet Romana Ecclesia, multae quoque cathedrales ecclesiae. De lectione Apocalypsis concordat Ordinarium Rotomagense ms. Nos vero legimus de Actibus apostolorum (exceptis Dominicis) usque ad hebdomadam tertiam, in qua legitur liber [Col. 0108B] Apocalypsis, postea canonicae epistolae usque ad vigiliam Ascensionis.

(240) Nonum a duobus clericis cantetur. Scilicet de majori sede in superpelliceis tantum, quod in Ecclesia Rotomagensi servatur in tertio responsorio per Dominicas temporis paschalis.

(241) Matutinae Laudes cum una antiphona: Angelus. Ad Laudes in Dominicis usque ad Ascensionem psalmi dicuntur sub una antiphona: Alleluia.

(242) In Dominicis matutinis semper fiat processio. In Dominicis usque ad Ascensionem tantum fit processio in Laudibus, caeteris Dominicis nulla in Laudibus, sed immediate ante Tertiam post aspersionem aquae.

[Col. 0108C] (243) Sine tropis et Laudibus. Quid sint tropi docet Durandus 146 lib. IV, Ration., c. V, et post eum Pamelius in fine tomi II Liturgicon Eccl. Lat. Ad hanc cantus speciem referendae sunt litaniae (ut vocant) prosatae, ut Kyrie, fons bonitatis. Quod ad Laudes attinet, varia est ejus nominis apud liturgicos acceptio. Plerumque enim sumitur pro Alleluia, ut apud Isidorum, lib. I De eccl. offic., cap. 13, qui sensus huic loco non convenit, ubi agitur de officio quod celebratur cum Alleluia, sed sine Laudibus. Itaque cum hic troporum, Laudumque simul occurrat mentio, rectius per Laudes hujusmodi intelligemus cantum aliquem ecclesiasticum tropis affinem. Nam et Durandus loco praedicto tropos appellat Laudes ad introitum convertibiles. Conjecturae facem [Col. 0108D] praefert anonymus S. Audoeni monachus in Historia Joannis nostri ad calcem gestorum archiepiscoporum Rotomag. his verbis: Finitis itaque Kyrie eleison cum duobus rhythmis, id est, nostro judicio tropis, exacto Gloria in excelsis Deo, quod incoeptum ab abbate Ricardo Sigiensi (Sagiensi) chorus celeberrime fuerat exsecutus cum Laudibus, id vero totum expendebatur in praestolatione archipraesulis. Quo ex loco colligitur Laudes illas in missis solemnibus hymno Gloria in excelsis interseri, vel certe subjungi consuevisse: quem quidem hymnum in missa Sabbati sancti absque tropis decantatum, paulo ante observavimus ex Ordinario. Ejus generis erat prosa Quem cives coelici, quae juxta idem Ordinarium, in nocte [Col. 0109A] Natalis Domini a clericis pastores agentibus, post hymnum praedictum cantabatur: itemque O gloria sanctorum, ibidem in festo sancti Stephani. Denique Laudum nomine forte censeri posset insignis ille cantus, Christus vincit, de quo supra. PR.

(244) Cum duobus Alleluia et sequentia. Sequentia non dicitur, sed quatuor Alleluia canuntur.

(245) Quandiu R\ Dignus es cantatur, Apocalypsis legatur. In Breviariis Rotomag. an. 1491 et 1578 post octavam Paschae legitur Apocalypsis, quibus concinit Ordinarium ms., p. 2: Post octavam Paschae incipiatur liber Apocalypsis, et legantur de eo tres lectiones per hebdomadam usque ad Dominicam in qua cantatur: Jubilate Deo. In crastino incipiantur Epistolae canonicae, et legantur de ipsis quotidie tres [Col. 0109B] lectiones per ferias usque ad vigiliam Ascensionis Domini. Et Micrologus, De ecclesiast. observat., cap. 54: In octava Paschae historiam: 147 Dignus es, Domine, et Apocalypsin juxta ordinem incipimus.

(246) Per dies feriales in nocturna sex psalmos. Tempore paschali tres tantum dicuntur psalmi per ferias.

(247) Unum tantum Alleluia cantetur. Ita quoque Micrologus, De eccles. observat., c. 55, et G. Durandus, Ration. divin. offic., l. VI, c. 89. Sed in Ecclesia Rotomagensi in officio tam de Tempore quam de Sanctis a Pascha usque ad Pentecosten canuntur quatuor Alleluia, exceptis Rogationibus et vigilia Pentecostes.

(248) Si alio tempore evenerit, omnes exceptis parvulis [Col. 0109C] jejunent. Hoc indicat Ordinarium ms. bibliothecae Bigotianae: Item si evenerit in die octava, memoria ad utrasque Vesperas, Matutinum et missam, et in crastino reservetur cum jejunio. Item si evenerit in Sabbatis aut Dominicis resurrectionis, processio et jejunium in crastinum reserventur; in Ordinario autem ms. cathedralis ecclesiae: Missa de jejunio cantabitur, et omnes jejunabunt. Hinc duo notanda occurrunt: primum quod olim Ecclesia Rotomagensis jejunium observaret in festo S. Marci, quando non concurrebat cum octava Paschae, aut Dominicis tempore paschali. Secundum quod omnes exceptis pueris et infirmis jejunarent. Simile reperitur mandatum praefixum initio Breviarii Rotomag., an. [Col. 0109D] 1578, et Abrincensis, an. 1592, De observatione jejunii: Sacerdotes ecclesiarum praecipiant omnibus aetatem adultam habentibus instituta jejunia observari, ut jejunium Quadragesimae, etc. Et omnia praedicta prohibeant expresse, et sub poena peccati mortalis. Illud vero jejunium postea in abstinentiam a carnibus fuit mutatum, similiter in diebus Rogationum.

(249) Ad ecclesiam S. Petri, S. Audoeni. Hunc morem etiamnum servat ecclesia metropolitana. De antiquitate et dignitate ecclesiae S. Audoeni vide Surium in Vita ejusdem sancti ad 24 Augusti; Dudonem, De moribus et actis Norman., lib. II; Willelmum Gemetic., lib. II, cap. 18; Ordericum, initio libri III et lib. VIII, pag. 710. PR.

[Col. 0110A] Item in Charta Riculfi Rotomagensis archiepiscopi legitur: Coenobium D. Petri, almique Audoeni; processu vero temporis unicum nomen S. Audoeni, cujus corpus hac in ecclesia fuit tumulatum, sortita est. Hujus processionis ritum vide post notas.

(250) 148 Nona dicta comestum pergant. Excepto enim-Quadragesimae tempore, aliis jejunii diebus frangebatur hora nona jejunium, ut constat ex Micrologo, c. 49, De capite jejunii, et pluribus aliis.

(251) Simili modo dies Rogationum celebrentur. De jejunio Rogationum sic loquitur Rabanus, lib. II, De institut. cleric., cap. 4: Ante hanc ergo diem Ascensionis Domini mos est ecclesiarum Occidentis per tres dies proximos jejunium exercere et litanias agere, et hoc congrue. Vide Amalarium, lib. I, cap. [Col. 0110B] 37, De litania majori.

(252) Sex primae lectiones de sanctis dicantur. Eadem plane habentur in libro officiali Rotomagensi ms.; nunc autem una nocturna dicitur, in qua prima lectio de expositione Evangelii, secunda et tertia de cruce; fit memoria martyrum in primis Vesperis, Laudibus et missa.

(253) Processio ad crucem in Vesperis et Matutinis, et missa fiat. Processio nulla fit, nisi sit Dominica, scilicet ante Tertiam, nec Laudes neque sequentia in aliquo officio canuntur.

(254) In Vesperis cantor chorum regat. Hujus diei officium in omnibus pene est immutatum; nunc enim duo cantores cappati chorum regunt, quatuor alii de majori sede item cappis induti, istis recedentibus [Col. 0110C] in vestiarium, responsorium canunt. Olim tres nocturnae vigiliae, hodie una tantum dicitur, scilicet tres psalmi cum tribus antiphonis, et in cappis tres lectiones de expositione Evangelii leguntur, cum totidem responsoriis, quorum primum et secundum a tribus in cappis, tertium a quatuor regentibus chorum decantatur.

(255) Post Tertiam processio fiat. Ordinarium Rotomagense ms. post Tertiam processionem immediate constituit, p. 109. Ad Primam Jam lucis, etc. Dehinc eatur in capitulum [ms., capitulo], et ibi legatur ab uno diacono de majori sede de residuo expositionis Evangelii. Pulsetur processio festive. Sequitur ad Tertiam hymnus: Nunc sancte. Sequitur processio, [Col. 0110D] etc. Tanta est eo die in cathedrali ecclesia rerum confusio, propter populi affluentiam, ut Tertia, Sexta, Nona et postea missa solemnis usque ad quartam aut quintam horam pomeridianam differantur, qua circiter hora reus e carcere educitur. Unus cantor in cappa missae officium inchoat quod musici prosequuntur, pauci enim canonici et pauci capellani 149 intersunt, quia viri et feminae illorum sedes occupant; sic quisque per ecclesiam vagatur, et ecclesia strepitu et tumultu resonat, ac gladiis evaginatis et armis more castrorum resplendet. Finita missa statim dicuntur Vesperae, ut quadragesimali tempore.

(256) Historia: Deus omnium. Haec vox in scritoribus de rebus sacris aliquando psalmum significat, [Col. 0111A] ut l. III, De Gemma animae, c. 19. Historiam: Domine, ne in furore tuo, pro poenitentia canimus; aliquando lectionem, ut Gemma animae, l. IV, c. 118, De adventu Domini. Historia, Clama in fortitudine, non ad Quatuor Tempora, sed ad proximam septimanam Natalis Domini pertinet; aliquando vero responsoria et antiphonas, sic enim habet Radulfus de Rivo proposit. 12. Praenotetur (inquit) quod antiphonae et responsoria ad unum diem vel observationem pertinentia vocantur historia. Sed saepissime pro responsoriis accipitur: apud Micrologum, De ecclesiast. observat, c. 54. In octava Paschae historiam: Dignus es, Domine, incipimus; apud Radulfum, De Rivo, lib. De can. observ., proposit. 16. Simili modo servatur Historia: Dignus es, et historia: Si oblitus. [Col. 0111B] In Ordinario vero Rotomagensi historia frequenter pro responsoriis usurpatur, in quo etiam legitur: Et responsorium de historia, Deus omnium. Idem saepe videtur in Ordinario canonicorum S. Laudi Rotomagensis.

(257) Actus apostolorum legantur. Ita quoque Ordinarium Rotomagense ms., p. 2: In crastino Ascensionis Domini incipiantur Actus apostolorum, et legantur de ipsis per hebdomadam tres lectiones usque ad vigiliam Pentecostes. Item in Breviariis 1491 et 1578 legantur usque ad vigiliam Pentecostes quotidie tres lectiones de Actibus apostolorum, excepta Dominica et die octava. Nunc per octavas Ascensionis et Pentecostes leguntur Patrum expositiones in Evangelia.

[Col. 0111C] (258) Octava hora diei populus ad ecclesiam conveniat. Scilicet secunda post meridiem, hodie vero quarta hora diei scilicet decima matutina. Ordo lectionum et tractuum in quibusdam immutatus est, caetera ut in Sabbato sancto Paschae, excepta benedictione ignis et cerei.

(259) Pax accipiatur. Ordinarium Rotomagense ms., p. 113: Sanctus et Agnus festive, et pax datur. Vide quae diximus de osculo pacis in observationibus de officio missae.

(260) 150 Post Vesperas et Matutinas ipsa die memoriam resurrectionis peragant ad crucifixum. Nulla post Vesperas et Matutinas hodie processio ad crucifixum, in qua fiat memoria resurrectionis, et [Col. 0111D] in Ordinario Rotomagensi ms. legitur: Nulla memoria. Reperitur tamen haec processio in Breviario Fiscannensi an. 1627 in primis Vesperis.

(261) Dies octavus ut primus celeberrime agatur. Nunc autem ritu triplici 2 classis in honore SS. Trinitatis colitur.

(262) Hymnus a tribus clericis cappatis altare incensantibus inchoetur. Aliter ecclesiae metropolitanae Ordinarium et praxis, nam ternarius numerus ad septenarium jam excrevit non cappatorum, sed casulatorum. PR.

Hodie in Ecclesia Rotomagensi a septem casulatis et altare incensantibus inchoatur hymnus, qui ab ipsis et a choro alternatim perficitur, ut in Ordinario ms., p. 114, habetur: Septem presbyteri de majori [Col. 0112A] sede cum septem thuribulis casula induti ante altare veniant cum diacono et subdiacono revestitis (dalmatica et tunica) et medius presbyterorum incipiat. Deus in adjutorium, et simul incipiant hymnum: Veni, creator Spiritus, et tunc pulsentur omnes campanae, et dicant totum versum flexis genibus incensando altare. Chorus: V\ Qui paracletus diceris. Septem presbyteri: V\ Tu septiformis. Chorus: Accende lumen. Presbyteri: V\ Hostem repellas. Chorus: V\ Per te sciamus. Presbyteri: Sit laus Patri. Finito hymno presbyteri versis vultibus ad chorum (incensando) incipiant antiphonam: Accipite Spiritum sanctum, et totam finiant, et cantor festive incipiat psalmum: Legem pone, et presbyteri interim inter se privatim Tertiam dicant, qua finita recedant. [Col. 0112B] Et feria secunda et per hebdomadam: Ad Tertiam sacerdos missam cantaturus cum diacono et subdiacono revestitis (amictu, alba et stola) incipiat in choro ante formam: Deus, in adjutorium, cum duobus thuribulis et candelabris, et simul incipiant: Veni, Creator, incensando quandiu versus a parte dicta cantabitur, et sinister chorus finiat dictum versum, dexter chorus alium versum cantet, et sic finiatur hymnus, et sic fiat per hebdomadam alternatim. Ant. Repleti sunt. Cantor incipiat psalmum: Legem pone, et sacerdos cum diacono et subdiacono sedeant super formam chori. Finita antiphona dicat sacerdos capitulum: Dum complerentur. R\ Spiritus Domini, etc. Sacerdos dicat: Dominus vobiscum. Oremus. 151 Deus, qui hodierna die, etc. Finita Tertia [Col. 0112C] recedant, et cantor incipiat officium missae. Iisdem fere verbis haec leguntur in libro officiali Rotomagensi ms. bibliothecae Bigotianae.

(263) Flores diversi coloris immittantur. Liber officialis praefatus: Dum hymnus cantatur altare incensetur, luminaria accendantur, signa pulsentur, et flores de diversis coloribus ad instar charismatum sancti Spiritus desuper chorum sparsim mittantur. A decem aut circiter annis mos iste tam in cathedrali quam in parochialibus ecclesiis non immerito obsolevit, qui in Ordinario ms., p. 114, sic describitur: Sequitur Tertia, et dum incipitur. Veni, Creator, projicientur per familiares thesaurarii existentes in deambulatoriis inferioribus turribus ante crucifixum, scilicet inferius, [Col. 0112D] et quantum poterunt infra chorum folia quercuum, nebulae et stuppae ardentes in magna quantitate, et ad Gloria in excelsis missae emittent volare versus chorum aves parvas et mediocres, et non magnas, cum nebulis ligatis ad tibiam in competenti numero, et continuabuntur praemissa usque ad Evangelium: et haec omnia fient ad expensam thesaurarii et capituli aequis portionibus.

(264) Si alicujus sancti festivitas evenerit, de sancto cantetur. Per octavam Pentecostes, si sanctorum festivitas evenerit, post octavam transfertur.

(265) Missa in tertia feria de angelis. Hodie non dicitur de angelis, sed propria quae in Missalibus Rotomagensis dioecesis assignatur.

(266) Epistola legatur: Vidi ostium, et Erat homo [Col. 0113A] ex Pharisaeis Evangelium. Idem habetur in libro officiali Rotomagensi ms. bibliothecae Bigotianae, et in Missalibus Rotomagensis Ecclesiae an. 1516, 1527, 1538 et 1576. Hodie legitur Epistola beati Pauli ad Romanos, c. XI: O altitudo, etc., et Evangelium secundum Matthaeum, c. 28: Dixit Jesus discipulis suis: Data est mihi omnis potestas.

(267) Incipiatur Regum historia et Paralipomenon. Libri Paralipomenon non leguntur in Ecclesia Rotomagensi, sed tantum quatuor libri Regum usque ad Dominicam proximiorem Kalend. Augusti.

(268) Liber Tobiae et Esdrae. Esdras non legitur, sed solummodo liber Tobiae in tertia Septembris hebdomada, in quarta vero et quinta Judith et Esther.

[Col. 0113B] (269) Post matutinas tantum Laudes defunctorum. In ecclesia 152 cathedrali post nocturnum dicuntur ante Completorium.

(270) In Vesperis Abbati et Dominicalibus matutinis de cruce cantetur. In Ordinario ms. canonicorum S. Laudi: Ab octavo Pentecostes usque ad Adventum Domini in omnibus Vesperis et Matutinis fiat memoria de sancta cruce, nisi in duplicibus festis. Ad processionem post Vesperas Sabbati nihil de cruce canitur, sed de beata Virgine Maria, licet in Ordinario Rotomag. ms. legatur: Sequatur processio, antiphona: O crux splendidior. V\ Omnis terra. Oratio: Deus, qui unigen. In Matutinis autem Dominicalibus nulla fit processio extra tempus paschale, nisi intelligas [Col. 0113C] eam quae post aspersionem aquae fit immediate ante Tertiam.

(271) Ultimam benedictio non sequitur. Id est, oratio super populum, quae ulterior ultima benedictio dicitur Amalario, lib. III, cap. 37. PR.

(272) Propter Dominicae noctis honorem. Hinc constat missam in Sabbatis Quatuor Temporum sub Vespera fuisse celebratam: ob officii enim prolixitatem et sacram ordinationem missa saepe usque ad noctem Dominicae protendebatur; quapropter officio vacabant isti dies, et officium Dominicae in missa desumebatur, ut notant divinorum officiorum expositores.

(273) In missa vespertinali quidem hora. Videlicet circa quintam aut sextam horam post meridiem.

[Col. 0113D] (274) Ante nonam fieri sacra auctoritate prohibetur. In hodiernis ordinationibus non fit ordinum collatio antequam Nona dicatur, sed sex aut septem horis Nonae officium anticipatur. Admonitionem in ordinationibus clericorum fieri solitam post notas ex ms. codice exhibemus.

(275) In die vero Dominica episcoporum ordinatio celebretur. Hujus ordinationis ritum post observationes e ms. codice cathedralis ecclesiae 700 annorum eruimus.

(276) In Vesperis binae et binae pulsentur campanae. Hac die ad Vesperas omnes sicut in Matutinis campanae pulsantur.

(277) Responsorium duo cappati canant. Responsorium a quatuor in cappis, sicut invitatorium et [Col. 0114A] nonum responsorium in Matutinis, canitur; nec cantor in Vesperis, sed duo cantores in cappis ad psalmos regunt chorum. In Matutinis tertium et sextum respons. a tribus in cappis canuntur.

(278) Diaconus cappa indutus cum processione pergat ad pronuntiandum 153 Evangelium. Cum processione, id est, cum thuriferario et duobus ceroferariis, pergat ad modum processionis, incensato altari. Primus thuriferarius incedit, post duo ceroferarii, quos sequitur diaconus cappa indutus qui lecturus est Evangelium in pulpito; quod in omnibus festis triplicibus, tam primae quam secundae classis, observatur. In secundo autem, quinto, et octavo responsoriis non incensatur altare, neque chorus.

[Col. 0114B] (279) Omnes clerici pro posse ecclesiae induantur. Ad processionem hodie et in festis solemnioribus omnes cappis induuntur pro posse ecclesiae; immerito vero nonnulli in ea colorum varietatem improbant, cum ecclesia, licet ditissima, tot ejusdem coloris ornamenta suppeditare non possit quot sunt clerici. Attendant illi quod sponsa Christi circumdata sit varietate, et, sicut David propheta regius testatur (Psal. XLIV), in fimbriis aureis circumamicta varietatibus.

(280) Clerus, et cui ex populo placuerit, communicetur. Antiqua Ecclesiae regula et praxis est ut post communionem cleri populus communicetur; quae jam in plurimis parochialibus ecclesiis abrogata est. Qua tandem ratione, mihi non compertum est.

[Col. 0114C] (281) In Nocturnis quatuor lectiones legantur. Tres solummodo in ecclesia Rotomagensi per octavas leguntur lectiones: ordinarium quoque ms. tres tantum numerat, item breviaria an. 1491 et 1578, etc. Prima lectio dicitur de expositione in Evangelium, secunda et tertia de Sermonibus Patrum.

(282) Omnium sanctorum. Haec festivitas eodem modo quo assumptio celebratur, excepto eo quod sequitur ex Ordinario Rotomagensi ms., p.254: In isto festo dicuntur benedictiones propriae. Prima lectio, secunda, tertia, septima, octava, et nona legantur in cappis, caeterae in superpelliciis. Omnes lectiones de majori sede. Primum responsorium, secundum, tertium, sextum, et nonum in cappis cantetur. Dominus [Col. 0114D] archiepiscopus legat primam lectionem. Primum responsorium tres de majoribus in cappis. Secundum responsorium dominus archiepiscopus, cum eo decanus et cantor in cappis. Tertium responsorium tres de majoribus in cappis. In secundo nocturno, tres de majoribus in cappis (rubeis) R\ O constantia martyrum.

(283) 154 Non dicatur hymnus aut invitatorium. Ordinarium Rotomagense ms. Matutinae ita incipiantur. Duo de majori sede regant chorum ut in Vesperis. Ant. Dirige. Psal. Verba mea, etc. et in Breviariis Rotomag. an. 1491 et 1578 haec leguntur: Ad Matutinas, antiphona. Dirige. Non legitur invitatorium apud Joannem Belethum, c. 161 de Celebratione officii mortuorum, nec apud G. Durandum, nec apud [Col. 0115A] Honorium Augustodun.; libro enim IV Gem. animae, c. 116, sic lego: In officio mortuorum imitamur officia mortis vel sepulturae Domini, ideoque invitatorium non cantatur, et benedictiones ad lectiones non dantur. Item nec in rituali Lexoviensi an. 1661 habetur invitatorium in die commemorationis omnium defunctorum et in depositione defuncti, nec in Breviario Parisiensi an. 1557, et Manuali item Parisiensi 1581, nec in Ordinario ms. canonicorum regularium S. Laudi Rotomagensis. Hoc invitatorium D. Franciscus a Joyosa Rotomagensis archiepiscopus in Manuali Rotomag., an. 1612, primus instituit, et successor ejus D. Franciscus de Harlay I in Breviario Rotomagensi anno 1618 edito.

(284) Duo regant chorum. Cantor chorum regit: a [Col. 0115B] duobus in cappis Graduale canitur, a duobus item cappatis Tractus; sed in ecclesia cathedrali a quatuor cantatur, quia in ea more triplici missa celebratur.

(285) Horae diei nullomodo praetermittantur. Hinc et inferius apparet quod tunc in Ecclesia Rotomagensi praeter officium mortuorum officium de die diceretur, ut in Breviario Romano hodie observatur; quod etiam confirmant verba sequentia: Has ferialiter dictas agenda mortuorum festiva sequatur.

(286) In Completorio. De secundis Vesperis et Completorio mortuorum nulla fit mentio in ordinariis mss., nec ullum breviarium Rotomagense assignat.

(287) Festivitas nativitatis S. Joannis Baptistae, etc. Festivitates S. Joannis Baptistae, et passionis SS. Petri [Col. 0115C] et Pauli, et S. Michaelis in mense Septembri ritu triplici 2 classis per totam dioecesim celebrantur, ut festum SS. Trinitatis.

(288) Invitatorium in Matutinis a tribus clericis cantetur. In festis triplicibus a quatuor, in duplicibus et semiduplicibus a duobus in cappis in medio chori, in simplicibus et feriis ab uno in stallo suo in superpellicio canitur invitatorium, 155 nunquam a tribus in Ecclesia Rotomagensi.

(289) Dies octavus ut Dominica celebretur. Nunc ritu duplici colitur.

(290) Dedicatio sancti Michaelis in mari. Quae et festivitas S. Michaelis in periculo maris, in antiquo ecclesiae metropolitanae Martyrologio nuncupatur die [Col. 0115D] 16 Octobris. Ejus autem veneratio etiam ad exteros transiit. In concilio enim Oxoniensi apud Anglos celebrato an. Christi 1222 recensetur inter festa a rectoribus Ecclesiarum et capellanis in obsequio divino et laude celebranda cum interdictione minorum operum servilium. PR.

[Col. 0116A] (291) In Vesperis et Matutinis chorus non regatur. In his Vesperis et Matutinis chorus a duobus cappis indutis regitur, sed ad Te Deum altare non incensatur.

(292) Officium cum Laudibus et Sequentia celebretur. De istis Laudibus nihil fit in Ecclesia Rotomagensi, Sequentias tantum in festis triplicibus retinuit cathedralis ecclesia.

(293) Matutina non dicatur. Officium nocturnum pariter et diurnum de istis sanctis agitur in dioecesi Rotomagensi.

(294) Romani, Audoeni. Cum auctoris scopus fuerit librum hunc non in unius metropoleos sed totius provinciae usum exscribere, nemo miretur si praecipuos Ecclesiae nostrae tutelares in infimam sanctorum [Col. 0116B] classem redegerit, multaque praeterea vel omiserit, vel obiter perstrinxerit, ad peculiares ejusdem ecclesiae caerimonias pertinentia, quorum notitia peti potest ex Ordinario. Cujusmodi sunt solemnes Dominicae Palmarum, et ascensionis processiones, ac S. Audoeni festivitas, Joannis tempore (ut ex ejus Historia constat) celeberrima: Quod hic consulto notatum voluimus, ne quis inde sugillandorum rituum nostrorum occasionem arripiat. PR.

Festum S. Romani civitatis Rotomagensis patroni et archiepiscopi ritu triplici in ecclesia observatur, non item in populo qui totus negotiationi et deambulationi hac die incumbit, ita ut ecclesia jure merito lugeat eo quod non sint qui veniant ad solemnitatem. Concilium Rotomagense anno 1581, praesidente Carolo [Col. 0116C] Borbonio archiepiscopo Rotomagensi et S. Romanae Ecclesiae cardinali, de cultu divino in genere, art. 4 et seq. de istis nundinis et mercatibus publicis in diebus festis maxime conqueritur, et rebelles 156 excommunicatione plectit. Festum vero S. Audoeni Rotomagensis item archipraesulis ritu duplici celebratur per totam dioecesim, solemniter autem et triplici more in ecclesia S. Audoeni propria canonici cathedralis ecclesiae celebrant, ad quam eo die fit processio ex cathedrali ecclesia, quae post observationes nostras in ordine processionum est extrema.

(295) Responsorium a duobus clericis absque cappis cantetur. In Sabbatis per annum quando in Vesperis habetur responsorium, scilicet in Adventu, et a Septuagesima [Col. 0116D] usque ad Trinitatem, a duobus in cappis canitur, similiter in omnibus Dominicis invitatorium.

(296) In Matutinis una tantum antiphona cantetur. Nunc antiphonae novem super psalmos canuntur, excepto tempore paschali.



ACTA VETERA QUORUM IN NOTIS FACTA EST MENTIO.




[Col. 0117]
RELIGIOSISSIMO PATRI ET DOMINO D. FRANCISCO II. ARCHIEPISCOPO ROTOMAGENSI, NORMANNIAE PRIMATI.

157 Opportune prorsus accidit, religiossissime praesul, ut dum restituendo pristino sacrorum rituum splendori impensius providentia tua invigilat, ex improviso manibus nostris occurreret liber De ecclesiasticis officiis, ab annis circiter sexcentis, Joannis tum Abrincensis episcopi, qui postmodum metropoli tuae praefuit, singulari diligentia scriptus, et venerabili Maurilio decessori suo in provinciae usum oblatus. Hunc aetati nostrae divino munere sepositum e Salicosani coenobii solitudine, ubi diutius nec sine damno delituerat, tandem aliquando, nominis tui auspiciis, in publicum revocamus eo majori fiducia quo potiori jure rem Ecclesiae tuae origine institutoque propriam, celsitudini tuae non tam dicari quam vindicari oporteat. Antistitis pallium una cum corpore sacra lex humari jubet, ejusque usu successoribus interdicit. Longe alia est scriptorum operumque ratio quae superstite fama fructuque transeunt ad posteros, ac tenebris et silentio quantumvis sepulta reviviscunt. Ejus generis est liber iste, cujus notitiam vel inde 158 gratiorem fore speramus quod multa contineat, quae partim in Ecclesia tua religiose hactenus observantur, partim haud ita pridem subito quodam vicissitudinis aestu magis abrepta quam abolita, multorum adhuc animis haerent nulloque negotio repeti possunt, prorsus ut appareat optimum hunc sincerae antiquitatis testem ac vindicem divinitus, quasi e diuturno somno, excitari, qui publicis cleri studiis facem praeferat, tuaeque in primis sollicitudini emerita magisterii auctoritate cooperetur. Excipiat igitur pietas tua, religiossissime praesul, Joannem in exiguo mutiloque codice redivivum, et clericorum manibus evectum in sedis ac honoris partem postliminio restituat. Quidquid vero opellae nostrae praeclaris ejus lucubrationibus accessit, ita placide spectet ut patrocinii tui gratia quantum decessori ad gloriam tantum nobis virium ad studia ac disciplinam additum fateamur.

Celsitudini tuae addictissimi, GEORGIUS RIDEL, JACOBUS MALET, et JOANNES LE PREVOST Ecclesiae tuae canonici.




[Col. 0117]
Sequuntur processiones solemnes quae per annum fieri solent in ecclesia cathedrali Rotomagensi, ex Ordinario ms. ad usum ejusdem ecclesiae.
(Ex ms. codice Bigotiano.)



PROCESSIO AD S. GILDARDUM DOMINICA IN RAMIS PALMARUM.
[Col. 0117A]

159 In ramis palmarum. Finitis Matutinis deferatur corpus Domini ad locum destinatum [al., determinatum] in feretro a duobus sacerdotibus de secunda sede in albis, et sint duodecim famuli circa feretrum portantes duodecim torchias quas debet dominus archiepiscopus; et duo de praefata [al., prima] sede ferant duas torchias chori, et associent corpus Domini usque ad atrium Sancti Gildardi . . . . . Ordo in ramis palmarum. Tertia cantata [(2) 1Kb] clerus et populus totius civitatis ad matrem ecclesiam 160 conveniant, et processione ordinata cum cruce discooperta et candelabris ad altare crucis, in quo benedictio palmarum fiet, pergat; et cantor incipiat ant. Ante sex dies solemnitatis. Sequitur alia antiphona Ante sex dies Paschae. Finita antiphona, dicat archiepiscopus vel sacerdos super ramos orationem Actiones [Col. 0117B] nostras, quaesumus, Domine. Finita oratione subdiaconus revestitus, verso vultu ad populum, in pulpito legat quasi lectionem cum titulo Dicite, filiae Sion. Qua finita cantor incipiat R\ Circumdederunt, V\ Quoniam. Quo finito Evangelium a diacono dalmaticato legatur in pulpito Cum appropinquasset Jesus. [Al., add. quo lecto] Sequitur benedictio ramorum, et dicantur orationes Deus, qui dispersa [Col. 0118A] congregas, per omnia saecula saeculorum. Amen. Aeterne Deus (more praefationis), cujus Filius pro salute. Postea dominus archiepiscopus vel sacerdos super ramos aquam benedictam aspergat, et haec oratio sequitur: Deus, qui per olivae ramos. His itaque peractis distribuantur rami, et cantor incipiat: Pueri Hebraeorum tollentes. Alia ant.: Pueri Hebraeorum vestimenta. Hoc finito pergat processio ad locum destinatum [al., determinatum], cantore incipiente R\ Cum audisset turba, V\ Et cum appropinquasset. Sequitur ant. Fratres, hoc enim sentite. Sequantur 161 aliae antiphonae ad placitum cantoris, quantum necesse fuerit. Ant. Cum audisset populus. Alia ant. Prima autem. Alia ant. Cum appropinquaret Dominus. Cum autem ventum fuerit ad locum ubi statio debet fieri, fiat sermo ad populum. Quo finito quinque de secunda sede cantent in albis hos versus ante feretrum ubi corpus Domini fuerit portatum [al. add. ad illum locum] privatim ante lucem illius [Col. 0118B] diei, V\ En rex venit. Quo finito, dominus archiepiscopus vel sacerdos, cantor, diaconus et subdiaconus cum choro de statione sua flectendo genua [add. respondeant] Salve, quem Jesum, incensando. Quinque clerici V\ Hic est qui de Edom venit. Dominus archiepiscopus, cantor, diaconus et subdiaconus, et chorus Salve, lux mundi, incensando et flectendo genua. Quinque praedicti clerici. V\ Hic est ille qui ut agnus. Interim sicut prius dominus archiepiscopus, [Col. 0119A] cantor, et alii Salve, nostra salus. Quo finito, dominus archiepiscopus, cantor, diaconus et subdiaconus vertant se ad feretrum, et incensent corpus Domini honorifice, cantore incipiente cum domino archiepiscopo et revestitis, incensando, et ter repetatur, et chorus ducat ad finem Dignus es, Domine. Alia antiphona Hosanna filio David. Hoc finito processio redeat, cantore incipiente antiphonam Coeperunt omnes turbae. 162 Sequantur respons. Dominus Jesus, V\ Convenerunt, R\ Cum audisset turba, V\ Et dum appropinquaret. Cum autem processio ad portam civitatis ordinata [al., ornatam] venerit, sex pueri turrim ascendant [(3) 1Kb] , et hos versus festive cantent Gloria, laus et honor. Dominus archiepiscopus vel sacerdos, cantor, cum revestitis incensando incipiat Gloria, laus, flectendo genua, et chorus ducat ad finem. Item sex pueri V\ Israel es tu rex. Chorus, flexis genibus, dominus archiepiscopus, cantor et alii Gloria, laus, ut prius. Item [Col. 0119B] pueri V\ Coetus in excelsïs, dominus archiepiscopus vel sacerdos, et alii ut prius. Item pueri V\ Plebs Hebraea; Gloria, laus, ut supra. Hoc finito dominus archiepiscopus vel sacerdos, cum [al., add. cantor] revestitis incipiat ant., et omnes flectant genua, et chorus finiat: In nomine Jesu. Qua finita cantor incipiat R\ Ingrediente Domino, V\ Cum audisset. Et intret processio urbem. Sequitur R\ Cogitaverunt autem, V\ Testimonium. Ad introitum atrii cantor incipiat Collegerunt pontifices. Quatuor presbyteri de majori sede cum rubeis et viridibus cappis [(4) 1Kb] induti ante januas ecclesiae cantent hunc versum Unus autem ex ipsis; chorus Ne forte. Hoc finito, intret processio ecclesiam, et feretrum, in quo corpus Domini fuerit, ante portas ecclesiae a duobus 163 presbyteris in transversum ablatum teneatur, et clerus et populus subintrent. Hoc finito, statim discooperiatur crucifixus, et dominus archiepiscopus vel sacerdos, cantor, diaconus et subdiaconus incipiant, flectendo genua, Ave, rex noster, et chorus similiter, Ave, rex [Col. 0119C] noster. Dominus archiepiscopus et alii dicant Ave, rex noster. Et chorus Ave, rex, noster, et totam deinceps finiat antiphonam Fili David. Qua finita, quatuor diaconi de secunda sede nigris cappis induti in pulpito retro crucifixum versis vultibus ad se ipsos cantent hoc resp. Circumdederunt, cum versu et regressu. Quo finito, ad introitum chori cantor incipiat ant. Principes sacerdotum, et cantando intret processio chorum. Sequitur alia ant., si necesse fuerit, Multa turba Judaeorum, qua finita, dominus archiepiscopus, si praesens fuerit, benedicat populum, et incipiatur missa.



PROCESSIO AD S. AUDOENUM. IN FESTO S. MARCI EVANGELISTAE.

Ad Sextam ant. In velamento, etc. Interim praeparetur processio, et nota quod si evenerit infra octavam Paschae, ita celebretur. In motu processionis [Col. 0119D] in eundo ad aliquam ecclesiam cantetur a tribus de majori sede de his versibus, quantum opus 164 fuerit, Salve, festa dies. Cum vero perventum fuerit ad ecclesiam nulla ibi cantetur missa, sed cantetur de sancto ecclesiae R\ vel ant. cum versu et oratione; qua finita, redeat processio per portam orientalem, et cantetur a tribus de secunda sede litania Domine, defende nos. Si alia dies fuerit, cantor incipiat ant. Exsurge, et dicatur a sacerdote V\ Ostende nobis, Domine; oratio Ascendant ad te. Demum moveatur processio a choro ordinata cum cruce, candelabris et signis, presbytero, diacono et subdiacono revestitis, et pergant ad locum consuetum, et ibi cantetur missa de jejunio Et in motione [Col. 0120A] processionis cantor incipiat ant. Propitius esto, demum alia, si necesse fuerit: In nomine Domini. Quibus cantatis cantetur R\ vel ant. de sanctis, per quorum parochias processio transierit, ad placitum cantoris; et post dicantur septem psalmi poenitentiales, quibus finitis dicatur ant. Ne reminiscaris. Et post dicatur de jejunio officium Exaudivit de templo, etc., sicut in feria secunda Rogationum habetur, et post missam fiat processio ante altare cum precibus et orationibus ibi pertinentibus. Deinde incipiatur a tribus de secunda sede haec litania: Domine, defende nos, et chorus respondeat Domine, defende. Cantores, Sancta Maria, etc., per 165 litaniam usquedum veniant ad ecclesiam.



PROCESSIO AD S. ELIGIUM. FERIA SECUNDA IN ROGATIONIBUS.

Finita Sexta paretur processio, in qua clerus et populus totius civitatis cum feretris, crucibus [(5) 1Kb] , [Col. 0120B] signis et vexillis ecclesiasticis ad metropolitanam et matrem ecclesiam convenire tenentur. Ad quam sic confluentibus, honeste extrahantur feretra et sanctuaria reliquiarum portabilia de thesauro ecclesiae, et deferatur successive et per ordinem usque ad chorum quodlibet feretrum per duos sacerdotes [al. capellanos] communiam percipientes de secunda sede scriptos in tabula ad placitum scriptoris, revestitos albis, et super altaria chori situentur feretra, [ [(6) 1Kb] quorum capellanorum quilibet inde sex denarios percipiet de bursa domini archiepiscopi pro qualibet die ipsarum processionum, exceptis illis qui portabunt feretrum sanctae Annae, et etiam debent habere quilibet unum par chirothecarum a fratribus confratriarum;] et in cujuslibet feretri exitu de thesauro cantor incipiat alte antiphonam propriam tali sanctuario, quae per assistentes capellanos continue cantabitur associando feretrum cum fratribus confratriarum, qui tenentur 166 interesse, usque ad introitum chori; ac per hebdomadarium [Col. 0120C] vel dietarium revestitum omnibus sacerdotalibus vestimentis [al., indumentis] praeter casulam, cum thuribulo, a puero altaris sibi tradito, incensum offeratur cuilibet feretro ab exitu thesauri usque ad introitum chori, concomitantibus diacono et subdiacono similiter revestitis, cum duobus pueris perferentibus ardentes cereos in candelabris usque ad primum ascensum altaris, juxta introitum chori de latere dextro, et ibidem pueris cum candelabris quiescentibus, per alium puerum offeratur collectarium sacerdoti, qui alte dicat ibidem versiculum et collectam appropriatam tali sanctuario, finiendo basse Per Christum Dominum nostrum. Quibus sic expletis, pro primo feretro, similiter fiat pro quolibet altero, tali ordine servato quod primo educatur feretrum corporis et capitis S. Severi, secundo feretrum Omnium Sanctorum, tertio sanctae Annae, quarto beatae Mariae, quinto sancti Romani. Quibus peractis, cantor in sua cathedra chori incipiat alte [Col. 0120D] antiph. Exsurge, Domine; Psal. Deus, auribus; Ant. Exsurge. Sacerdos revestitus in choro ante aquilam, cum diacono et subdiacono revestitis, cum cruce et candelabris, dicat V\ Ostende nobis. Oratio Ascendant ad te, Domine. Hoc 167 finito, moveat processio, et eat ad locum destinatum per portale Sancti Stephani, et deferatur quodlibet feretrum per duos sacerdotes [al., capellanos] praedictos usque portale ecclesiae, et de portali usque ad introitum ecclesiae ad quam vadit processio, deportetur [(7) 1Kb] per fratres confratriae. In quo introitu iterum sacerdotes recipiant feretrum, et introducant intra ipsam ecclesiam, et situentur in suis locis consuetis; et ante quodlibet feretrum praecedant duo [(8) 1Kb] clerici [Col. 0121A] de praedicta [al., prima] sede cum cereis accensis et candelabris confratriarum quae venerint de domibus ipsarum confratriarum, cum ipsis fratribus usque ad ecclesiam, praeter duos qui recipiant cereos et candelabra in ipsa ecclesia, et praecedant ante feretrum beatae Mariae. Et in progressu processionis cantor incedat in medio processionis inter capellanos, [ [(9) 1Kb] et praecedant ipsum curati Sancti Dionysii et Sancti Vigoris in habitu ecclesiae cum virgis excoriatis [(10) 1Kb] ad custodiendum ordinem capellanorum. Qui curati similiter cum processione revertuntur, et in progressu praedicto cantor] incipiat in choro antiphonam Propitius esto, et de aliis antiphonis cantetur, secundum quod tempus poposcit, et secundum ordinem praescriptum per istam feriam, et de responsoriis et antiphonis 168 sanctorum per quorum parochias processio transibit. Priusquam processio veniat per istos tres dies ad loca consueta, per tres dies procedentes monachi prius [Col. 0121B] cantent responsorium vel ant. de sancto ecclesiae cum versu et oratione, et chorus immediate post eos cantet similiter, et oratione dicta fiat sermo ad populum; quo facto dicantur preces ante altare cum prostratione. Quibus finitis, in regressu tres clerici de secunda sede incipiant litaniam istam Salvator mundi, salva nos. Et sic veniant ad ecclesiam cantando, et chorus respondeat Kyrie, eleison. Cum autem processio venerit ad ecclesiam sancti Salvatoris, ibi subsistat, et cum monachi cantaverint, statim canonicis et clericis simul aggregatis in atrium praedictae ecclesiae, incipiat cantor hanc antiphonam: Isti etenim maximo; finita antiphona, sacerdos dicat versum Exsultent justi. Oratio Propitiare nobis. Finita oratione, separetur processio, et resumant cantores litaniam ubi dimiserant: cum autem processio venerit ad ecclesiam litania finiatur in choro. [ [(11) 1Kb] Nota quod in qualibet die trium dierum processionis religiosi sancti Audoeni tenentur mittere [Col. 0121C] per suos servitores ad domum cantoris ecclesiae Rotomagensis, vel ejus locum tenentis, 169 hora prandii, unum panem magnum, unum galonem boni vini, honestum ferculum piscium, et unum magnum flaconem de pinguedine lactis, sicque in duobus primis diebus reportantur vasa, et in tertia die dimittuntur, et pertinent cantori.]



PROCESSIO AD S. GERVASIUM. FERIA TERTIA IN ROGATIONIBUS.

Secunda die in Rogationibus conveniant omnes ad matrem ecclesiam ut in feria secunda, et incipiat cantor ant. Exsurge, Domine, etc., ut supra. Interim incensentur sanctuaria, et conveniat processio, sicut hesterna die, et eat processio ad locum consuetum, et exeat per portale Sancti Romani, cantore incipiente antiphonam De Jerusalem exeunt. Alia antiphona Cum jucunditate, et de caeteris antiphonis, quantum necesse fuerit, et cantetur ad placitum cantoris de sanctis per quorum ecclesias transibit processio. [Col. 0121D] Sequuntur septem psalmi: cum processio venerit ad locum consuetum cantetur a nostris, immediate post monachos, de sancto ecclesiae, R\. Concede. Sacerdos versum et orationem dicat, ut debet, et post fiat sermo ad populum. Quo facto, dicantur preces cum prostratione; quibus finitis, cantor incipiat responsorium de sanctis 170 R\ O constantia martyrum, et recedant finito responsorio. Tres de majori sede incipiant litaniam Humili prece et sincera devotione; et chorus respondeat, et cantetur usque ad Sanctum Nicolaum de Bello Visu [(12) 1Kb] . Cum autem processio venerit ad introitum atrii Sancti Nicolai dimittatur litania, et cantor incipiat hoc responsorium: [Col. 0122A] Quadam die, et transeundo per antedictam ecclesiam cantetur. Finito responsorio, sacerdos dicat versum Ora pro nobis, beate Nicolae. Oratio Deus, qui beatum Nicolaum. Finita oratione, recedat processio, cantore incipiente hoc responsorium: Ex ejus tumba. Finito responsorio, tres de secunda sede sumant litaniam, ubi tres de majori sede dimiserunt, et cantent usque ad portam magni Pontis [(13) 1Kb] , et ibi fiet statio sicut ad Sanctum Salvatorem; et postquam monachi [(14) 1Kb] cantaverint, cantor incipiat ant. Isti sunt viri sancti, et ibi dicat sacerdos versum et orationem, ut supra ad Sanctum Salvatorem. Dehinc separetur processio sicut heri, et cantores litaniam resumant Audoene Dei, etc., et in choro finiatur.



PROCESSIO AD S. NICASIUM. FERIA QUARTA IN ROGATIONIBUS. Olim ad S. Trinitatem de Monte.

[Col. 0122B] 171 Tertia die in Rogationibus omnes conveniant ut supra, et moveat processio, et eat ad montem Sanctae Catherinae (Gallice nunc, Mont Sainte-Catherine), et exeat per portale Sancti Joannis, cantore incipiente antiphonam Exsurge, Domine, etc., ut supra. Quo finito, cantor incipiat antiphonam Surgite, sancti. Ant. Miserere. Ant. Multa sunt, et de aliis, quantum necesse fuerit. Sequuntur septem psalmi. Intrante processione ecclesiam Sancti Michaelis cantor incipiat R\ Te sanctum Dominum, et sacerdos dicat versum et orationem. Finita oratione moram ad placitum faciat. Quo facto, cantor incipiat R\ de S. Michaele Princeps sancte, et exeant. Finito responsorio, dicantur quindecim psalmi. Quibus finitis incipiat cantor post monachos R\ Honor, virtus, et ibi, finita oratione, fiat sermo ad populum, quo peracto dicantur preces cum prostratione, quibus finitis recedat processio cantore incipiente R\ Summae Trinitati; quo finito, cantor incipiat R\ Regnum [Col. 0122C] mundi. Quo finito, incipiatur haec sequens litania a tribus de majori sede Ardua spes mundi, et cantent eam quousque processio veniat 172 in bivium sancti Michaelis. Tunc dimittatur praedicta litania, et tres presbyteri de secunda sede incipiant istam litaniam: Rex, Kyrie; chorus reiteret. Item iidem: Sancta Maria. Item tres diaconi de secunda sede: Rex virginum. Tres vero subdiaconi de eadem sede: Servis tuis, et sic deducant usque ad Sanctum Macutum (Gallice Saint-Maclou), et ibi fiat statio; et cum cantaverint monachi, et oratione dicta, cantor incipiat in atrio Sancti Macuti antiphonam Gaudent in coelis [(15) 1Kb] . Qua finita, et oratione dicta, separetur processio, et recedant, cantore incipiente R\ In circuitu tuo, cum versu et regressu; quo finito, cantores litaniam resumant, et cantetur ut prius usque ad portale versus Magdalenam. In introitu ecclesiae cantor incipiat hanc antiphonam: Salvator mundi, et finiatur in choro.



PROCESSIO IN ASCENSIONE DOMINI.
[Col. 0122D]

Sequitur processio; per portam orientalem exeat, et eat ad veterem turrim (Gallice la Vieille-Tour). In primis cantor incipiat R\ Tempus est ut revertar, V\ Pacem relinquo, et de aliis responsoriis cum versibus suis, quantum placuerit. Hoc expleto tres de majoribus cantent hos versus: Salve, festa dies, quousque 173 venerint ad locum in quo consuetum est catenatum solvi. Et redeundo cantores cantent hunc versum: Solve catenatos, et alios versus, donec veniant ad occidentales portas ecclesiae, ubi duo presbyteri canonici albis induti in turre, versis vultibus ad populum, incipiant R\ Viri Galilaei, et totum finiant. [Col. 0123A] Quo finito, dominus archiepiscopus, vel sacerdos, cantor cum revestitis incipiant Tu, rex gloriae, Christe. Dexter chorus Tu patris sempiternus es Filius; sinister chorus, Tu ad liberandum. Et sic cantent vicissim usque, aeterna fac, dominus archiepiscopus et alii; cantor incipiat O rex gloriae, Domine virtutum. Finita antiphona intret processio ecclesiam, et feretrum sancti Romani ante januas ecclesiae a duobus sacerdotibus in albis in transversum teneatur, et populus subintret, cantore incipiente R\ Omnis pulchritudo, cum versu et regressu, et ascendant processio ad chorum. Finito responsorio, incipitur missa.



PROCESSIO POST TERTIAM. IN FESTO CORPORIS CHRISTI.

Sequitur processio in cappis per atrium, et portetur feretrum in quo sit corpus Christi honorifice a duobus sacerdotibus indutis casulis albis, et cum illis quatuor 174 pueri in albis qui incensent feretrum. [Col. 0123B] [ [(16) 1Kb] Et alii duo clerici qui portent duas torchias cerae circa feretrum.] Movente processione cantor incipiat R\ Homo quidam fecit, V\ Venite. Finito responsorio, tres de majoribus cantent Salve, festa dies, Qua Deus in cibum. In statione Verbum caro factum est (vel, Ego sum panis), tres de majoribus in pulpito V\ In principio erat. Plenum gratiae. Quo finito, sacerdos cum diacono et cantore cantent ante feretrum, quod in medio navis in transversum teneatur, hos versus sequentes, incensando et flectendo genua. V\ Ave, verum corpus natum. Chorus idem repetat [(17) 1Kb] , flexis genibus, V\ Vere passum. [Col. 0124A] Chorus idem V\ Cujus latus. Chorus idem. Quibus finitis, ad introitum chori incipitur antiphona O quam suavis est! Finita antiphona, benedictio domini archiepiscopi, si praesens fuerit. Sequitur missa, etc.



PROCESSIO AD S. AUDOENUM. IN FESTO S. AUDOENI ROTOMAG. ARCHIEP.

Sequitur processio apud Sanctum Audoenum, et ibi dicantur Vesperae de sancto Audoeno festive. Antiph. Similabo. Psalmi [(18) 1Kb] feriales. Ant. Confessor Domini. Ant. Iste est qui ante. Ant. Amavit eum. Ant. Justum deduxit. Capitulum Ecce sacerdos. R\ Miles Christi. Hymnus Iste confessor. V\ Ora 175 pro nobis, beate. Ant. Suscipe nostra, cum trina repetitione. Psal. Magnificat. Oratio de Communi. Finitis Vesperis, redeat processio ad ecclesiam. Et in crastinum eat processio apud Sanctum Audoenum, sicut in Vesperis, finita Sexta, post majorem missam [(19) 1Kb] , et sint omnes cum monachis in [Col. 0124B] processione, et missa in cappis. [ [(20) 1Kb] Et debent solvere dominis de capitulo abbas et Conventus Sancti Audoeni per procuratorem centum solidos de quibus quilibet canonicus praesens debet percipere duos solidos, et septem religiosi de Sancto Laudo quilibet duos solidos, et pueri chori quinque solidos; residuum debet distribui inter capellanos communiam percipientes; et etiam pueri altaris debent percipere vas, in quo portatur aqua benedicta, plenum bono vino de cellario Sancti Audoeni.] Post missam redeat processio ad ecclesiam, et in pace recedant, et inde ad refectionem.




[Col. 0123]
FRAGMENTA QUAEDAM Ex Ordinario ms. cathedralis ecclesiae Rotomag. desumpta.



Dominica I Adventus, ad Matutinum.
[Col. 0123C]

Tres de secunda sede R\ Aspiciens a longe, et debent habere quilibet unum 176 galonem vini [(21) 1Kb] de cellario archiepiscopi.

Nono die nativitatem Domini praecedente cantari incipiantur antiphonae quae per O inchoant, quas preces non subsequantur, non tamen commemorationes dimittantur. Prima a cancellario ecclesiae incipiatur, si praesens fuerit; si non, ab uno de majoribus non tenente dignitatem de sinistra parte; et sic de dextra parte fiat. Secunda antiphona a decano ecclesiae incipiatur. Tertia antiphona a cantore ecclesiae incipiatur. Quarta antiphona a sacrista ecclesiae incipiatur. Quinta antiphona ab archidiacono Vulcassini Franciae incipiatur. Sexta antiphona ab archidiacono majori. Septima antiphona ad placitum cantoris a parte hebdomadarii. Et dominus archiepiscopus incipiat O virgo virginum; et omnes antiphonae cum bina repetitione; et post Completorium [Col. 0123D] eant ad loca consueta, sive in capitulo, et ibi incipiatur: O; quo finito, moderate bibant, et in pace recedant. Amen.

Et nota, ex quo incipientur antiphonae istae: O, incensentur altaria et chorus dum cantabitur Magnificat.



Vigilia Nativitatis Domini.

Expositio Evangelii legatur a diacono in cappa [Col. 0124C] alba [(22) 1Kb] in pulpito cum candelabris 177 et thuribulo Cum esset desponsata. Psal. Benedictus. Interim incensentur altaria et chorus.



In Nativitate Domini.

Tres lectiones legantur de Prophetia, et tres lectiones de Sermone, et tres lectiones de Expositione. Tres primae lectiones de secunda sede, caeterae secundum ordinem de majori sede; nonam dominus archiepiscopus. Primum responsorium et secundum bini et bini de secunda sede, tertium responsorium tres de secunda sede in cappis; quartum et quintum responsorium bini et bini de majori sede, sextum responsorium dominus archiepiscopus, cum eo decanus et cantor in cappis; septimum et octavum responsorium bini et bini de majori sede, nonum responsorium tres de majoribus in cappis. Tres ultimae lectiones sint in cappis; et sic in aliis triplicibus. R\ 1 Hodie nobis, stet omnis chorus dum [Col. 0124D] versus cantabitur Gloria in excelsis.



In Septuagesima, ad missam.

Responsorium (id est graduale) duo de secunda sede in pulpito et in albis Adjutor in opportunitatibus. V\ Quoniam non in finem. Et debent habere quilibet unum galonem vini [(23) 1Kb] de cellario domini archiepiscopi.



Ad Vesperas.
[Col. 0125A]

178 Istud sequens responsorium cantetur ad Vesperas usque ad Quadragesimam, exceptis Sabbatis et novem lectionum festis. In Dominica unus de secunda sede, per ferias unus de prima (id est infima) sede, Spes mea.



Feria quarta Cinerum.

Nota, post Completorium aspergatur aqua benedicta a decano vel dietario, et sic fiat usque ad coenam Domini, exceptis Dominicis diebus.



Dominica I Quadragesimae, ad missam.

Tractus quatuor canonici, duo de majori sede et duo de secunda sede in [(24) 1Kb] albis ante altare, Qui habitat, bini et bini cantent versum suum; omnes simul incipiant, et ad finem omnes simul: Longitudine, et sic finiatur.



Feria II, infra hebdomadam primam Quadragesimae.

Ordo iste praescriptus cum osculo sedium a singulis a capite jejunii in ista secunda feria de horis, [Col. 0125B] antiphonis, capitulis teneatur usque ad passionem Domini, et osculum sedium usque ad Vesperas coenae Domini.



Sabbato Quatuor Temporum.

In hac missa ad orationem epistolae non dicatur Flectamus genua, ob reverentiam S. Pauli, et quatuor primae lectiones de 179 majori sede legantur, et quinta lectio de secunda sede, Angelus Domini. Et quatuor responsoria de prima sede in albis ante aquilam, et tractus Laudate, duo de majori sede in albis [(25) 1Kb] ante altare, et ad quinque primas orationes non dicatur Dominus vobiscum, sed Oremus.



Dominica II Quadragesimae, ad missam.

Duo pueri in pulpito incipiant De necessitatibus, et chorus hunc versum finiat. Duo pueri cantent tantum versum secundum Ad te, Domine, et chorus finem versus. Duo pueri incipiant Etenim universi, et finiatur a choro. Sequatur alius tractus. Quatuor [Col. 0125C] canonici, duo de majori sede et duo de secunda cantent tractum Benedicam Dominum, ante altare in albis [(26) 1Kb] .



Dominica Palmarum, ad missam.

Responsorium duo de secunda sede in albis: Tenuisti manum, V\ Quam bonus non reiteretur. Et debent habere quilibet unum galonem vini [(27) 1Kb] a cellario domini archiepiscopi. Tractum quatuor canonici ante altare, duo de majori sede et duo de secunda sede in albis [(28) 1Kb] Deus, Deus meus, respice.



In Ascensione Domini.

Invitatorium quatuor de majoribus qui per Matutinas chorum regant, duo majores 180 vel antiquiores per Nocturnas, et alii duo ad Laudes.



In festo Pentecostes, ad I Vesperas.

Psal. Magnificat. Interim majus altare incensetur a domino archiepiscopo, si praesens fuerit, et post revertatur in cathedram suam, et incensentur sepulturae [Col. 0125D] regum et altare beatae Mariae a duobus presbyteris canonicis, et in redeundo incensentur ab ipsis canonicis dominus archiepiscopus et dominus decanus, et postea incensetur chorus a duobus pueris; et sic fiat in omnibus festis triplicibus, dum tamen archiepiscopus celebraverit servitium. Tres de secunda sede: Benedicamus Domino.



In Matutinis.

Legantur tres lectiones de Expositione: Si quis diligit me, et sint in cappis diversorum colorum. Ad primam lectionem candelabra et thuribulum. Omnia responsoria in cappis; primum responsorium tres [Col. 0126A] de secunda sede, secundum responsorium tres de tertia sede, tertium responsorium [(29) 1Kb] tres de majoribus.



Ad missam.

Si archiepiscopus fuerit, secum habeat septem diaconos et totidem subdiaconos, de quibus duodecim sint de secunda sede, et debent praedicti duodecim prandere cum 181 domino archiepiscopo, vel habere quilibet duos [(30) 1Kb] solidos de bursa praedicti domini; et Christus vincit cantetur a duobus canonicis, et debent habere quilibet [(31) 1Kb] quinque solidos de bursa domini archiepiscopi, quos ipsemet debet tradere praedictis canonicis propria manu. Sin autem, major honore presbyter peragat officium.



In festo S. Trinitatis, ad missam.

Finito Evangelio, Credo in unum dicatur, interim textus [(32) 1Kb] deferatur a subdiacono ad decanum praecedente thuribulo a diacono. Si decanus non fuerit, subdiaconus deferat per chorum osculandum, puero [Col. 0126B] incensante; et sic fiat in omnibus festis, in quibus Credo in unum dicitur.



In festo Corporis Christi, ad Matutinum.

Tres primae lectiones de secunda sede, aliae lectiones de majori sede et archiepiscopus legat nonam lectionem in cathedra sua, si praesens fuerit.



In festo Purificationis, ad missam.

Unusquisque ardentem cereum teneat, quem post Evangelium offerat.



In Assumptione B. V. Mariae, ad Matutinum.

Incipiatur festive Te Deum laudamus, et incensetur altare a sacerdote, et duo pueri sint ante altare tenentes duo candelabra, et sic fiat in omnibus festis triplicibus.



In Commemoratione omnium defunctorum, ad Vesperas.

[Col. 0126C] 182 Psal. Magnificat, incensetur majus altare et chorus [leg. celebrans] tantum.



Per annum, qualibet die, ad Completorium.

Si decanus praesens fuerit, decano dicatur Confiteor ab utroque choro.



Ordo matutini Officii.

In Dominicis usque ad Pascha invitatorium duo de secunda sede; antiphonae de nocturnis de majori sede, et in singulis nocturnis ultima cujuslibet nocturnae cum neuma finiatur. Tres primae lectiones de prima sede. Quarta lectio et quinta de secunda sede, caeterae lectiones de majori sede. Responsoria eodem ordine celebrentur. Hic ordo servetur per Dominicas.



Ad Laudes.

Quinque antiphonae de Laudibus de secunda sede incipiantur, et ultima cum neuma finiatur per omnes Dominicas. Benedicamus, unus puer a parte hebdomadarii [Col. 0126D] per totum annum.



Ad Horas canonicas.

Nota, omnes antiphonae de Horis etiam in Dominicis et festivis diebus de secunda sede incipiantur, et cum neuma finiantur.



Ad Vesperas.

Omnes antiphonae de secunda sede incipiantur, 183 et cum neuma finiantur per omnes Dominicas.



In feriis, per annum.

Invitatorium unus de secunda sede. Antiphonae de [Col. 0127A] nocturno de prima sede, ultima cum neuma. Primum responsorium per omnes ferias de prima sede, secundum responsorium de secunda sede, et tertium responsorium de majori sede.

Per omnes ferias antiphonae de Laudibus de prima sede.

Omnes antiphonae de feriis et trium lectionum festis, de Nocturnis, Laudibus, Horis, Vesperis, et Completorio sunt de prima sede, exceptis antiphonis Benedictus et Magnificat, [add. et Nunc dimittis] quae de majori sede incipiantur, et cum neuma finiantur; ultima de Nocturnis et ultima de Laudibus, et omnes antiphonae de Horis cum neuma, excepta sola antiphona Deus, exaudi, quae est sine neuma [Col. 0128A] [(33) 1Kb] ; et duae ad Completorium, prima cum neuma, ultima sine neuma finiatur.



In Sabbatis.

In Sabbatis usque ad Adventum Domini fiat servitium de Sancta Maria, nisi festum novem lectionum, vel octavae solemnes, vel Quatuor Tempora his diebus evenerint; propter festa trium lectionum non dimittatur, et Vesperae sextae feriae sint de beata 184 Maria, hoc modo: Ant. Gloriosa genitrix, Psal. Confitebor, et caeteri psalmi de die, etc.



Ad Matutinum.

Nonum responsorium duo (in superpelliciis) de majori sede




[Col. 0127]
BENEDICTIO CHRISMATIS FERIA QUINTA IN COENA DOMINI.
(Ex Ordinario mss. ecclesiae cath. Rotomag. et Biblioth. Bigotianae.)

[Col. 0127B] Duodecim presbyteri suburbani cum decano Christianitatis sint parati cum archiepiscopo cunctis sacerdotalibus vestimentis, a quibus chrisma et oleum cum archiepiscopo consecretur; et plures hostiae in hac die consecrentur de quibus in crastinum communicetur, et ipsae hostiae qui remanserint honorifice post missam reserventur. Post Sanctus vadant duodecim presbyteri urbani revestiti omnibus indumentis sacerdotalibus cum decano Christianitatis per ostium sinistrae partis chori ad capellam Sancti Joannis pro oleo infirmorum, et redeant in choro per magnum ostium. Quo consecrato reportetur in locum suum. Et dicatur Te igitur, clementissime, usque Per quem haec omnia, Domine, semper bona creas. Hic duodecim presbyteri cum sex diaconis et sex subdiaconis [(34) 1Kb] , et sex clericis de prima sede, quorum duo duas cruces ferant, et alii duo duo thuribula, et alii duo duo candelabra 185 inter duas cruces. Plures presbyteri revestiti chrismale oleum ferant, et inter duo thuribula alii presbyteri oleum catechumenorum ferant, [Col. 0127C] et ita processio ordinata exeat per sinistrum ostium chori, et eat ad capellam Sancti Joannis, et redeat ante majus altare per medium chori, et positum sit super processionem unum pallium quod portent quatuor presbyteri, et duo diaconi revestiti [cappis albis] cantent hos versus ante processionem O Redemptor, sume carmen. Et respondeant sequentes cum stola: O Redemptor. Interim dum corporis et sanguinis [Col. 0128B] Domini consecratio fiet, decanus Christianitatis [(35) 1Kb] revestitus ampullam olei infirmorum coram altari teneat, quam praesentet archiepiscopo, et archiepiscopus cum duodecim presbyteris dicat: Exorcizo te, ita ut ab illis audiatur. Sequitur Emitte, Domine, Spiritum paracletum de coelis. Finito Pater noster, archiepiscopus cum duodecim presbyteris cathedram episcopalem retro altare ascendat, et tunc ordinentur circa eum duodecim presbyteri, cruces, candelabra, et thuribula. Hoc finito, archiepiscopus vertat se ad orientem, et intret in consecrationem principalis chrismatis, et primo misceat balsamum cum oleo, deinde ter halet, et dicat: Exorcizo te, creatura olei. Deinde alta voce: 186 Per omnia saecula saeculorum. Amen. Praefatio: Qui in principio inter caetera. Hoc finito, archiepiscopus nudum chrisma sic salutet: Ave, sanctum chrisma, ter. Similiter alii sacerdotes salutent sic. Hoc finito, oleum benedicatur: Exorcizo te, creatura olei. Alia oratio: Deus incrementorum. [Col. 0128C] Hoc finito, archiepiscopus nudum oleum sic salutet: Ave, sanctum oleum, ter. Similiter et alii sacerdotes salutent sic. Hoc finito reportetur chrisma et oleum sanctum ad locum in quo dividi debet, diaconis cantantibus in redeundo sicut in eundo, processione ordinata sicut venerat, caeteris respondentibus O Redemptor. Hoc finito, archiepiscopus lavet manus suas, et dicat Per omnia saecula saeculorum. Amen. Pax Domini sit semper vobiscum, etc.




[Col. 0127]
SEQUUNTUR QUAEDAM NOTATU DIGNA, Excerpta ex eodem ms. Ordinario ad usum cathedralis ecclesiae Rotomagensis.
(Ex eodem ms. Bigot.)



MANDATUM, SEU LOTIO PEDUM,
[Col. 0127D]


FERIA QUINTA IN COENA DOMINI

Post prandium, Mandatum pauperum fiat, et Mandatum clericorum ita celebretur. Dominus archiepiscopus indutus alba cum diacono et subdiacono, et ceroferariis, ad navim ecclesiae pergant, et Dominico [Col. 0128D] 187 exemplo Mandatum faciant, et quantum placuerit ex majoribus in albis pedes caeterorum lavent. Et debet dominus archiepiscopus facere distribui cuilibet canonico praesenti et custodi vestiarii unum linteum (Gallice devantel), unam concham (Gallice gatte), unam ollam terrae, unum scyphum de salice, et habeat quilibet canonicus unum clericum de praedicta [Col. 0129A] [al., prima] sede in superpellicio ad hauriendum [al., sumendum] sibi de vino et aqua pro pauperibus. Interim cantore incipiente Dominus Jesus, Mandatum novum. Psal. Beati immaculati. Ant. Si ego Dominus. Psal. Beati qui scrutantur. Ant. Postquam surrexit Dominus. Deus misereatur, et Vos vocatis me. V\ Exemplum enim. Ant. In hoc cognoscent. Ant. In diebus illis. Psal. Miserere. V\ Remittuntur ei peccata. Ant. Maria ergo unxit pedes. Benedixisti. Ant. Diligamus nos. V\ Et hoc mandatum. Ant. Ubi fratres in unum. V\ Ubi est charitas. Psal. Miserere mei. Ant. Domine, tu mihi lavas. Venit ad Simonem. Ant. Domine, non tantum. V\ Quod ergo facio. Quo finito, eant in capitulum [ms. capitulo], et ibi diaconus alba et stola indutus, cum cereis et thuribulo legat, more lectionis, Ante diem festum. Alii diaconi vel sacerdotes legant et juvent eum quousque veniant ad Surgite, eamus hinc. Tunc nebulae cum 188 vino distribuantur. Quo finito [al., facto] redeant ad [Col. 0129B] chorum, et sequenti modo Completorium cum silentio dicant.



FERIA SEXTA IN PARASCEVE.

Finita Nona, ad ignem benedicendum pergant versificando sub silentio: Miserere mei, Deus, sicut in quinta feria, quo benedicto redeant ad chorum versificando psal. Dominus illuminatio. Hoc finito, dominus archiepiscopus, vel sacerdos omnibus vestimentis consacerdotalibus indutus cum diacono et subdiacono in albis accedat ad altare, et incipiatur ita servitium. Lectio legatur sine titulo ad aquilam, unus canonicus de secunda sede legat In tribulatione. Duo de secunda sede in albis ante aquilam tractum Domine, audivi. Demum [al add. quo finito] sequatur Dominus vobiscum, Oremus, Flectamus genua, Levate. Deus a quo et Judas. Per omnia saecula saeculorum; dicto Amen, tum subdiaconus in albis legat lectionem sine titulo et more lectionis ante aquilam Dixit Dominus ad Moysen. Quatuor canonici, duo de majori [Col. 0129C] sede, et duo de secunda, bini et bini versum suum, et sint in albis, ante altare cantent tractum Eripe me, Domine. Diaconus in alba (manipulo et stola) ante altare legat passionem more lectionis, excepta 189 voce Domini, quae more Evangelii legatur. Dominus vobiscum non dicatur, nec Gloria tibi, Domine respondeatur, et ita incipiatur. Passio Domini nostri Jesu Christi secundum Joannem. Egressus est Jesus, etc. Cum autem ventum fuerit ad locum ubi dicitur: Partiti sunt vestimenta, duo clerici nudent altare sindonibus quae prius super altare fuerant positae. Altare autem significat Dominum; sindones, apostolos qui comprehensum Jesum omnes [al., relinquentes] fugerunt. Et cum venerit ad locum ubi dicitur: Et inclinato capite tradidit spiritum, omnes prosternant se ad terram. Finita passione dicantur orationes solemnes sine intervallo, et casula non tollatur, et pro Judaeis non flectantur genua. Ad primam orationem non dicatur: Flectamus genua, [Col. 0129D] Levate, nec Per Dominum. Ad II orationem dicatur: Flectamus genua, Levate, et Per Dominum. Incipiunt sic: Oremus. Dilectissimi nobis pro ecclesia. Oremus Omnipotens, sempiterne Deus, qui gloriam tuam. Oremus et pro beatissimo papa nostro. Flectamus genua. Omnipotens sempiterne Deus, in cujus manu. Per. Oremus et pro catechumenis nostris, ut Deus et Dominus noster. Flectamus genua. Omnipotens; sempiterne Deus, moestorum consolatio. Per. Oremus et pro haereticis. Flectamus genua, Levate. Omnipotens, sempiterne 190 Deus, qui salvas omnes. Per. Oremus et pro perfidis Judaeis. Hic non dicatur Flectamus genua. Omnipotens, sempiterne, Deus, qui etiam Judaicam. Per. Oremus et pro paganis, ut Deus omnipotens auferat. Flectamus genua, Levate. Omnipotens, [Col. 0130A] sempiterne Deus, qui non vis mortem. Quibus finitis, tollat casulam dominus archiepiscopus, vel sacerdos, et pergat cum diacono et subdiacono; illis sedentibus nudis pedibus super formam chori, duo sacerdotes nigris casulis induti velatam crucem retro altare teneant, et supplici voce dicant Popule meus. Duo diaconi ante aquilam nudi pedes, nigris cappis induti respondeant, flectendo genua, Agios, o Theos. Dominus archiepiscopus et alii sicut prius, Sanctus Deus. Tunc duo presbyteri crucem ante altare teneant, et dicant Quid ultra debui facere. Diaconi, sicut prius, Agios, o Theos. Dominus archiepiscopus et alii, sicut prius, Sanctus Deus. Hoc finito, dominus archiepiscopus, vel sacerdos, crucem cum baculo discooperiat genibus flexis, dicens Ecce lignum crucis, et chorus prosternat se in terram et finiat antiphonam. Psalmus: Beati immaculati. Chorus reiteret antiphonam Ecce lignum. Tunc crux adoretur prius a domino archiepiscopo, postea ab aliis secundum ordinem. [Col. 0130B] Adoratio 191 omnium ita fiat ut uniuscujusque venter in terra haereat [(36) 1Kb] , dum enim (juxta Augustinum in psalmo XLIII) genuflectitur, restat adhuc quod humilietur. Qui autem sic humiliatur ut totus in terra haereat, nihil amplius in eo humilitatis restat. Et oblatio facta ad adorationem crucis distribuatur duobus qui cantaverint Popule meus, et illis duobus qui cantaverint Agios, aequis portionibus. Dum adoratur crux cantor incipiat ant. Crucem tuam adoramus. Psal. Deus misereatur. Item alia antiphona: Tuam crucem. Item alia: Adoremus crucis signaculum. Dum fabricator. Item ant. O admirabile pretium. Item hymnus dicatur Crux fidelis. Pange lingua. Crux fidelis. Item, si necesse fuerit, dicatur hymnus Lustra sex. His finitis, et cruce adorata a clero et populo, crucifixus in commemoratione sanguinis et aquae fluentis de latere Redemptoris vino et aqua lavetur [(37) 1Kb] ; et dum lavatus fuerit tollatur in altum, et cantetur ant. Super omnia ligna. Finita antiphona deferat dominus archiepiscopus aut sacerdos, et cum [Col. 0130C] eo duo presbyteri qui cantaverint: Popule meus, crucifixum ad sepulcrum, cantore incipiente [ms. cath.: Quo finito deferatur crucifixus ad sepulcrum a duobus presbyteris, qui cantaverint] R\ Sicut ovis ad occisionem. cum versu et regressu. Quo collocato, dicatur antiphona In pace in idipsum dormiam. Postea archiepiscopus 192 aut sacerdos lavet ostium sepulcri, et humili voce incipiat R\ Sepulto Domino. Quibus finitis, dominus archiepiscopus vel sacerdos induat casulam nigri coloris, et lotis manibus, cum magna reverentia ad sacrarium pergat, praecedentibus thuribulis, candelabris et torchiis, et corpus Domini ab heri servatum afferat super altare, et reponantur vinum et aqua in calice, sicut in aliis diebus consuetum est, et prius ante altare faciat confessionem [(38) 1Kb] , dicendo Confiteor, etc. Quo facto accedat ad altare, et parum moratus humili voce dicat [(39) 1Kb] Oremus: Praeceptis salutaribus, etc. Pater noster. Chorus respondeat Sed libera nos a malo. Dominus [Col. 0130D] archiepiscopus, vel sacerdos, demissa voce et privatim dicat Amen. Libera nos, quaesumus, Domine. Ad Per eumdem Dominum faciat fractionem; qua facta, humili voce cantet Per omnia saecula saeculorum, Amen. Chorus in eadem voce respondeat Amen. Non dicatur Pax Domini, nec Agnus Dei cantetur, sed mittatur pars corporis Christi in calice, ut moris est, et dicat sacerdos orationes Domine sancte, Pater omnipotens, aeterne Deus; Domine Jesu Christe. Interim sacerdos utatur corpore Domini, dicens: Corpus Domini nostri, etc. Item quando accipit calicem dicat: Corpus et sanguis Domini, etc., 193 more solito; et communicentur qui voluerint, sicut hesterna die, et reservetur de corpore Christi Domini ad viaticum. Postea dominus archiepiscopus, vel sacerdos, tenens [Col. 0131A] calicem in manibus incipiat ad Vesperas mediocri voce Calicem, etc., sicut heri notatum est, et chorus suaviter dicat Vesperas, et finitis quinque psalmis et antiphona, dominus archiepiscopus, vel sacerdos, incipiat antiphonam Cum accepisset acetum. Psal. Magnificat. Hoc finito, dominus archiepiscopus, vel sacerdos, abluat manus suas, et mediocri voce sine Dominus vobiscum, cantet Oremus, Refecti vitalibus, et Per omnia saecula saeculorum dicto, in fine Amen tantum respondeatur et sic ad refectionem panis et aquae pergant. Post prandium erigatur columna cerei, quo finito, Completorium cum silentio dicatur.



EXPULSIO PUBLICE POENITENTIUM. FERIA QUARTA IN CAPITE JEJUNII.
(Ex eodem ms. Bigot.)

Ad Nonam hymnus, antiphona, capitulum, responsorium, versus de serie psalmorum . . . . . Dehinc paret se archiepiscopus, vel ille qui in loco ejus [Col. 0131B] fuerit ad absolutionem faciendam cum cantore; et diaconus et subdiaconus sint revestiti 194 in albis, et eant [al., eatur] ante crucifixum, et ibi faciat Dominus archiepiscopus sermonem ad populum, quo finito, omnes sint prostrati. Cantor incipiat septem psalmos poenitentiales Domine, ne in furore, etc. Quibus finitis dicat dominus archiepiscopus orationes ibi pertinentes. Ultima oratio Absolutionem et remissionem, etc. Dehinc pergat dominus archiepiscopus ad majus altare, et super illud benedicat cineres cum orationibus ibi pertinentibus. Quibus peractis, tribuantur a domino archiepiscopo et aliis sacerdotibus, et interim cantetur haec antiphona Immutemur habitu. Alia ant. Juxta [al., Inter] vestibulum et altare. Qua finita, pergat dominus archiepiscopus cum processione ad occidentales portas ecclesiae ad expellendos poenitentes, et cantor incipiat Exaudi nos, Domine. Psal. Salvum me fac, Deus, et reiteretur Exaudi. Quibus finitis, legatur hic sermo a diacono: Vox sanguinis, dehinc poenitentes ejiciantur, [Col. 0131C] cantando Ne reminiscaris. Tunc Dominus archiepiscopus cum eis loquatur, et claudantur [al., claudat] fores ecclesiae. Quo finito, redeat processio ad altare dextrae crucis in capella sancti [Col. 0132A] Spiritus, cantore incipiente hoc responsorium: Ecce Adam. V\ Cherubim [(40) 1Kb] . Videte, et ibi cum prostratione, preces dicantur 195 cum Miserere mei Deus, et orationibus ibi pertinentibus. Quo finito, duo de secunda sede litaniam incipiant, quam in choro cum processione finiant. Hoc expleto, incipiatur missa, et celebretur more feriali.



RECONCILIATIO POENITENTIUM. FERIA QUINTA IN COENA DOMINI.
(Ex eodem ms. Bigot)

Finita Nona, dominus archiepiscopus, vel ejus vicarius indutus alba et stola cum cappa rubea, vel sacerdos sine cappa cum diacono et subdiacono indutis albis et stola, cum cantore, processione ordinata, pergat ad occidentales portas ecclesiae ad reconciliandos poenitentes. Et domino archiepiscopo sedente juxta januas ecclesiae, processione stante in navi ecclesiae [(41) 1Kb] , legatur a diacono, more lectionis, [Col. 0132B] haec lectio: Adest tempus, o venerabilis pontifex. Finita lectione, dominus archiepiscopus, vel ejus vicarius, se erigat et cantet antiphonam Venite, ter, et finiat. Cantor incipiat psalmum Benedicam Dominum, et dicatur totus psalmus, si necesse fuerit, et ad quemlibet versum repetatur antiphona Venite, Venite, et interim Dominus archiepiscopus, vel ejus vicarius, poenitentes in ecclesiam intromittat cum baculo, et reconciliati ardentes candelas ad altare deferant, alii exstinctas 196 vel nullas, et dominus archiepiscopus, vel ejus vicarius ponat manum suam super capita reconciliatorum, dans singulis pacis osculum, dicens: Pax tecum. His itaque peractis processio redeat cum silentio, et fiat sermo ad populum; quo finito, dominus archiepiscopus cum diacono et subdiacono dicat septem psalmos poenitentiales cum prostratione, choro respondente. Quibus finitis, antiphona Ne reminiscaris; qua finita, dominus archiepiscopus poenitentes prostratos absolvat, dicendo preces Kyrie, eleison, Christe, eleison, Kyrie, eleison. [Col. 0132C] Pater noster. Et ne nos. V\ Salvos fac. V\ Mitte eis auxilium. V\ Domine exaudi. Dominus vobiscum. Oratio: Praesta, quaesumus, Domine, his famulis tuis. Oratio: Absolutionem et remissionem.




[Col. 0131]
SERMO ARCHIDIACONI Ad archiepiscopum Rotomagensem, pro reconciliatione publice poenitentium feria quinta in coena Domini.
(Ex ms. Pontificali 700 annorum biblioth. cathedr. Rotomagensis.)

[Col. 0131C] Adest tempus, o venerabilis pontifex, votivum afflictis, congruum poenitentibus, optabile tribulatis. Adsunt filii tui, Pater, quos Domino per Spiritum sanctum vera mater Ecclesia in laetitia peperit, sed iterum suadente diabolo a sua integritate 197 corruptos, miseros factos et exsules novis quotidie doloribus [Col. 0131D] ingemiscit. Pro his suppliciter orant quicunque felices in sinu suo remanserunt, quique divina se protegente clementia, in fide stabiles perstiterunt. Reminiscendum qualiter a patre clementissimo susceptus sit filius ille minor qui tandiu porcos pavit, qui paternae haereditatis pretiosa stipendia infeliciter dissipavit. Patet pater, patet hodie manans de latere Salvatoris fons ille David in quo menstrua abluuntur, in quo peccatorum nigredine obsoleti, per humilem confessionem super nivem dealbantur. Ad hoc enim te Deus et Dominus [Col. 0132C] noster constituit Mediatorem ut susceptum, sicut ille, in humeris reportes ei peccatorem. Accepisti a Domino annulum discretionis et honoris, ut quae signanda sunt signes, et quae aperienda sunt prodas, quae liganda sunt liges, quae solvenda sunt solvas; atque credentibus per fidem baptismatis, lapsis autem [Col. 0132D] et poenitentibus per ministerium reconciliationis januas regni coelestis aperias. Moveat pietatem tuam fletus ipse miserorum. Maria flevit et suscepta est. In hac nocte negavit apostolus, et lacrymis suis baptizatus iterum restitutus est. Publicanus de teloneo apostolatum meruit. Latro de 198 cruce paradisum intravit. Plorat mater nostra Jerusalem orans pro filiis suis, et lacrymae ejus in maxillis ejus (Thren. I, 2). Miserere, miserere, Pater, quia venit tempus miserendi ejus (Psal. CI, 14).




[Col. 0133]
TABULA PASCHALIS Anno Domini 1678.
Ex cereo paschali cathedr. ecclesiae Rotomagensis.

    [Col. 0133A] Annus ab Origine mundi 5678.
    Annus ab universali Diluvio 4033.
    Annus ab Incarnatione Domini 1678.
    Annus a Passione ejusdem 1645.
    Annus a Nativitate B. Mariae 1692.
    Annus ab Assumptione ejusdem 1628.
    Annus Indictionis 1.
    Annus Cycli Solaris 7.
    Annus Cycli Lunaris 7.
    Annus praesens a Pascha praecedente usque ad Pascha sequens est communis abund.
    Epacta 7.
    Aureus Numerus 7.
    Littera Dominicalis B.
    Littera Martyrologii g.
    Terminus Paschae 17 April.
    Dies Paschae 10 April.
    Luna ipsius 5, April.
    Annotinum Paschale 18 April.
    Dies Rogationum 16 Maii.
    [Col. 0133B] Dies Ascensionis 19 Maii.
    199 Dies Pentecostes 29 Maii.
    Dies Eucharistiae 9 Junii.
    Dominicae a Pentecoste usque ad Adventum 25.
    Dominica prima Adventus 27 Nov.
    Littera Dominicalis anni sequentis A.
    Annus sequens est 1679 communis ord.
    Littera martyrologii anni sequentis t.
    Dominicae a nativate Domini usque ad Septuagesimam anni sequentis 4.
    Terminus Septuagesimae anni sequentis 11 Febr.
    Dominica Septuagesimae anni sequentis 29 Januar.
    [Col. 0134A] Dominica I Quadragesimae anni sequentis 19 Febr.
    Dies Paschae anni sequentis 2 April.
    Annus ab institutione sancti Melloni 1419.
    Annus a transitu ejusdem 1368.
    Annus ab institutione sancti Romani 1032.
    Annus a transitu ejusdem 989.
    Annus ab institutione sancti Audoeni 1046.
    Annus a transitu ejusdem 1033.
    Annus a dedicatione hujus ecclesiae metropolitanae 614.
    Annus ab institutione Rollonis primi ducis Normanniae 766.
    Annus a transitu ejusdem, 760.
    Annus a coronatione Guillelmi primi ducis 200 Normanniae in regno Angliae 604.
    Annus ab obitu ejusdem 590.
    Annus a reductione ducatus Normanniae ad Philippum II Franciae regem 474.
    Annus ab alia reductione ducatus Normanniae ad Carolum VII Franciae regem 228.
    [Col. 0134B] Annus pontificatus SS. patris et DD. Innocentii papae XI 2.
    Annus ab institutione R. patris et DD. Francisci IV archiepiscopi Rotomagensis et Normanniae primatis 7.
    Annus a nativitate Christianissimi principis Ludovici XIV, Franciae et Navarrae regis, 40.
    Annus regni ipsius 35.
    Consecratus est iste cereus in honore Agni immaculati, et in honore gloriosae Virginis ejus genitricis Mariae.






[Col. 0133]
FRAGMENTA Ex Ordinario ms. cathedralis ecclesiae Rotomagensis. Sequentes caeremoniae non observantur in eadem ecclesia.



(In Nativitate Domini, in fine I nocturni.)
[Col. 0133C]

Omnes de secunda sede in superliciis in modum coronae cantent prosam. Cantor cum cappa sua nigra stans ante 201 formam chori incipiat Felix Maria.



Post nonum responsorium.

Omnes de majori sede in superliciis, excepto decano, in modum coronae cantent prosam, et incipiatur a cantore Quem aethera et terra.



De annotino Pascha.

Officium de annotino Pascha non potest fieri, nisi evenerit post octavam Paschae. Ordo in annotino Pascha, festum de tertio responsorio duplici. Ad Vesperas antiphonae de majori sede et cum neuma. Antiphona. Alleluia, psalmi de die.

[Col. 0134C] Residuum officii fere concordat cum officio Dominicae in Albis.



In festo sanctae Trinitatis.

Nota quod ad II, V et VIII lectiones majus altare, sepulturae regum incensentur, et archiepiscopus et decanus, si praesentes fuerint, a duobus sacerdotibus canonicis in cappis, et postea chorus a duobus pueris. Et sic fiat in omnibus festis triplicibus.



In festo corporis Christi, ad 1 Vesperas.

Magnificat cantetur de sexto et quinto tonis.



In Purificatione B. Mariae, ad I Vesperas.

Memoria S. Severi fiat ob reverentiam corporis ejus quod in ecclesia Rotamagensi requiescit.



Ad missam.

202 Sequatur missa, novem cappae in choro.



In diebus Paschae, Pentecostes, Assumptionis, Dedicationis ecclesiae, et S. Romani, ad missam.
[Col. 0135A]

Omnes cappae in choro, novem sint in linea [al., in medio.]



In Assumptione B. Mariae, ad I Vesperas.

Antiphona cum trina repetitione Ascendit Christus, et cantetur a dextro choro usque Et haec est illa; et post cantetur a sinistro choro usque In qua [Col. 0136A] gloriosa, demum a dextro choro cantetur usque Quo pia, et finiatur a sinistro choro. Psal. Magnificat cantetur de sexto et quinto tonis; et post ultimum versum incipiatur antiphona Ascendit, a sinistro choro, et dividatur in quatuor partes, ut supra notatur; et post Gloria Patri cantetur a toto choro insimul, et dum incipitur Magnificat incensetur majus altare.




[Col. 0135]
OFFICIUM INFANTUM. In festo sancti Joannis evangelistae, post secundas vesperas.
(Ex ordin. ms. Bigot.)

[Col. 0135B] Hoc finito, duo pueri tunicis et amictis induti, tenentes candelabra cum cereis ardentibus, et omnes pueri ecclesiae 203 in cappis tenentes cereos ardentes cum suo episcopo exeant de vestiario bini et bini, cantantes R\ Centum quadraginta, et processione ordinata veniant per chorum et eant ad Altare Innocentium, et ibi stationem faciant, et finiatur ibi, et tres pueri cantent V\ Hi empti sunt. Quo finito, sequatur antiphona Innocentes. Tres pueri V\ Laetamini. Episcopus Oremus. Deus, cujus hodierna die. In reditu antiphona vel responsorium de sancta Maria ad placitum, duo pueri cantent V\ Post partum, episcopus Oremus. Deus, qui salutis. Pueri dicant Benedicamus. Sequatur benedictio episcopi, et dicat unus puer alta voce Humiliate vos ad benedictionem, et alii respondeant Deo gratias. Benedictio: Dominus omnipotens benedicat vos, etc. In crastino est festum duplex, [ [(42) 1Kb] sed pueri voluntate faciunt illud triplex.] Invitatorium dominus episcopus, cum eo duo [Col. 0135C] pueri Venite, adoremus, psal. Venite, etc., dominus episcopus legat nonam lectionem exposit. Angelus Domini apparuit. Dum nona lectio legetur pergant pueri ad vestiarium; qua finita, exeant bini et bini cum cereis ardentibus cantantes responsorium Centum quadraginta. Tres pueri cantent versum et prosam, et ante altare in modum coronae illud finiant; quo finito 204 incipiatur psalmus Te Deum laudamus, quo finito incipiantur ibi matutinae Laudes, et redeant ad chorum, et ibi in medio chori finiantur Matutinae. Antiphona in Laudibus Herodes iratus, psal. Dominus regnavit. Ant. A bimatu et infra, psal. Jubilate, Ant. Vox in Rama, psal. Deus, Deus. Ant. Sub throno, psal. Benedicite. Tres pueri incipiant in pulpito antiphonam Laudes reddant pueri, psal. Laudate Dominum. Ant. Laudes reddant. V\ Laudate eum. Ant. Laudes reddant; et sic chorus psalmum finiat; pueri ad [Col. 0136B] unumquemque versum dicant Laudes reddant, etc. Benedicamus ad placitum puerorum. Sequitur processio ad altare Innocentium cantando R\ Dignus a dignis cum versu et regressu; versus ad placitum. Oratio, Deus qui licet. In reditu de S. Maria antiphona vel responsorium ad placitum, ut praenotatur V\ Post partum. Oremus, Deus qui salutis, etc. Qua finita pueri cum suo episcopo ante majus altare eant cantantes, ut supra notatur in die S. Stephani. Post primam benedictio episcopi, ut supra . . . . . . Si Dominica fuerit sequatur aquae benedictio, et post Tertiam aspergatur, et post sequatur processio, et sit de nativitate secundum suum ordinem, et pueri in cappis sint in superiori parte, ut supra notatur in die S. Stephani. 205 Ad missam Officium. Omnes pueri in cappis in medio chori regant chorum; episcopus incipiat Ex ore infantium. Psal. Domine, Dominus noster. Kyrie, eleison et Gloria festive. Oratio. Deus, cujus hodierna. Epistola in cantu cum [Col. 0136C] prosa, ut supra, Vidi supra montem. Graduale, pueri, ut praenotatur: Anima nostra. V\ Laqueus. Episcopus, cum eo omnes pueri in modum coronae Alleluia, Hi sunt qui cum. Sequentiam episcopus incipiat Celsa pueri. Evangelium in cantu Angelus Domini apparuit. Credo. Offertorium: Anima nostra, quod incipiatur ab episcopo, etc. Omnia, ut supra. Deinde offerant omnes qui voluerint, ut supra notatur. Ad Vesperas duo de prima sede regant chorum, antiphonae de prima sede incipiantur, et cum neuma finiantur. Ant. Tecum principium, psal. Dixit Dominus, etc. Capitulum: Hi empti sunt. Dominus episcopus, cum eo duo tunicati R\ Justi in perpetuum . . . . . . Ant. O quam gloriosum est, psal. Magnificat; et tandiu cantetur Deposuit potentes, quod baculus accipiatur (ab eo) qui accipere voluerit; Vesperae finiantur a dietario, etc.




[Col. 0135]
OFFICIUM STELLAE, SEU TRIUM REGUM.
(Ex ordinario et libro offic. mss. bibliothecae Bigotianae.)

[Col. 0135D] 206 Officium trium regum secundum usum ecclesiae Rotomagensis. Die Epiphaniae, Tertia cantata, tres de majori sede more regum induti [al., cappis et coronis ornati], et debent esse scripti in tabula, ex tribus partibus ante altare conveniant cum suis famulis portantibus regum oblationes indutis tunicis et [Col. 0136D] amictis, et debent esse de secunda sede scripti in tabula ad placitum scriptoris. Ex tribus regibus medius ab [al., primus stans retro altare, quasi ab] oriente veniens, stellam cum baculo ostendens, dicat alte: [1Kb] [Figure: [Musical Notation] 2Kb]

[Col. 0137A] Stella fulgore nimio rutilat.

Secundus rex a dextra parte [al. add. veniens] respondeat: [1Kb] [Figure: [Musical Notation] 2Kb]

Quae regem regum natum demonstrat.

Tertius rex a sinistra parte [al. add. veniens] dicat: [1Kb] [Figure: [Musical Notation] 2Kb]

Quem venturum olim prophetiae signaverant.

Tunc magi ante altare [al. add. congregati] sese osculentur, et simul cantent: [1Kb] [Figure: [Musical Notation] 4Kb]

207

[Col. 0137B] Eamus ergo, et inquiramus eum, offerentes ei munera, aurum, thus, et myrrham.

Quo finito cantor incipiat R\ [1Kb] [Figure: [Musical Notation] 1Kb]

Magi veniunt, etc.

Et moveat processio. Sequatur aliud responsorium, si necesse fuerit. [1Kb] [Figure: [Musical Notation] 2Kb]

[Col. 0137C] Interrogabat magos, etc.

Processione [al. Processio] in navi ecclesiae constituta, stationem faciant [al. faciat]. Dum autem processio navem ecclesiae intrare coeperit, corona ante altare crucis [al. ante crucem] pendens ad modum stellae [al. add. accendatur] et magi stellam ostendentes [al. add. cum baculis] ad imaginem Sanctae Mariae super altare crucis prius positam cantantes pergant: [1Kb] [Figure: [Musical Notation] 10Kb]

Ecce stella in oriente praevisa, iteum, praecedit nos lucida. Haec inquam stellam [Col. 0137D] natum demonstrat, de quo Balaam cecinerat 208 dicens, V\ Oritur stella ex Jacob, et exurget homo de Israel, et confringet omnes duces alieni genarum, et erit omnis terra possessio ejus.

[Col. 0138A] Hoc finito duo de majori sede cum dalmaticis [al. dalmaticis induti], ex utraque parte altaris stantes suaviter respondeant [al. submissa voce inter se dicant]. [1Kb] [Figure: [Musical Notation] 3Kb]

Qui sunt hi qui stella duce nos adeuntes inaudita ferunt.

Magi respondeant: [1Kb] [Figure: [Musical Notation] 6Kb]

Nos sumus quos cernitis reges Tharsis, [Col. 0138B] et A rabum, et Sabba dona ferentes Christo regi nato domino, quem stella deducente 209 adorare venimus.

Tunc duo dalmaticati aperientes cortinam, dicant: [1Kb] [Figure: [Musical Notation] 4Kb]

Ecce puer adest quem quae ritis, jam properate adorare, qua ipse est redemptio mundi.

Tunc procidentes reges ad terram simul, salutent [Col. 0138C] puerum, ita dicentes: Salve, princeps saeculorum [(43) 1Kb] . Tunc unus a suo famulo aurum accipiat, et dicat, et offerat: [1Kb] [Figure: [Musical Notation] 2Kb]

Suscipe, rex, aurum.

Secundus rex ita dicat, et offerat: [1Kb] [Figure: [Musical Notation] 2Kb]

Tolle thus, tu vere Deus.

Tertius dicat, et offerat: [1Kb] [Figure: [Musical Notation] 2Kb]

Myrrham, signum sepulturae.

Interim fiant oblationes a clero et populo [(44) 1Kb] , [et [Col. 0138D] dividatur oblatio praedictis duobus canonicis.] Tunc magis orantibus, et quasi somno sopitis, quidam puer alba indutus, et amictu super caput quasi angelus in pulpito [al. ante altare] illis dicat hanc antiphonam: [1Kb] [Figure: [Musical Notation] 5Kb]

210 Impleta sunt omnia quae prophetice dicta sunt, ite ob viam remeantes aliam, ne delatores tanti regis puniendi eritis.

[Col. 0139A] Hoc finito reges recedant per alam ecclesiae ante fontes, et intrent chorum per ostium sinistrum, et processio intret chorum, sicut consuetum est in dominicis, cantore incipiente hoc responsorium: [1Kb] [Figure: [Musical Notation] 2Kb]

si necesse fuerit.

Tria sunt munera V\ Salutis.

[Col. 0140A] Ad missam tres reges regant chorum, qui Kyrie, Fons bonitatis, Alleluia, Sanctus et Agnus cantent. Officium Ecce advenit. Epistola Surge, illuminare, praedicti famuli cantent graduale Omnes de Saba. V\ Surge, illuminare, offertorium Reges Tharsis. Deinde offerant reges, et omnes qui voluerint, etc.




[Col. 0139]
OFFICIUM SEPULCRI
(Ex ordinario et libro offic. mss. bibliothecae Bigotianae.)

[Col. 0139A] 211 Finito tertio responsorio officium sepulcri ita celebretur. Tres diaconi [al., add. canonici] de majori [Col. 0139B] sede induti dalmaticis, et amictus habentes super capita sua ad similitudinem mulierum, vascula tenentes in manibus, veniant per medium chori, et versus sepulcrum properantes vultibus submissis cantent pariter hunc versum: [1Kb] [Figure: [Musical Notation] 2Kb]

Quis revolvet nobis lapidem ab ostio monumenti?

Hoc finito quidam puer, quasi angelus, indutus alba et amictu, tenens spicam [al. palmam] in manu ante sepulcrum, dicat: [1Kb] [Figure: [Musical Notation] 2Kb]

Quem quaeritis in sepulcro, ô Christicolae.

Mariae respondeant: [1Kb] [Figure: [Musical Notation] 2Kb]

[Col. 0139C] Jesum Nazarenum crucifixum, o coelicola.

Tunc angelus [al. add. aperiens sepulcrum] dicat: [1Kb] [Figure: [Musical Notation] 6Kb]

Non est hic, surrexit enim sicut dixit. 212 Venite, et videte locum ubi positus fuerat, et euntes dicite [Col. 0139D] discipulis ejus et Petro quia surrexit.

Et locum digito ostendens. Hoc finito [al., facto] angelus citissime discedat [al. add. mulieres intrent sepulcrum, dum non invenerint], et duo presbyteri, de majori sede in tunicis intus sepulcrum residentes, dicant: [1Kb] [Figure: [Musical Notation] 1Kb]

Mulier, quid ploras?

Medius trium mulierum [al. add. loco Mariae Magdalenae] respondeat, ita dicens: [1Kb] [Figure: [Musical Notation] 3Kb]

Quia tulerunt Dominum meum, et nescio ubi posuerunt eum.

[Col. 0140A] Duo residentes dicant: [1Kb] [Figure: [Musical Notation] 8Kb]

[Col. 0140B] Quem quaeritis viventem cum mortuis, non est hic, sed surrexit; recordamini qualiter locutus est vobis, dum adhuc in 213 Galilaea esset vobis dicens: quia oportet filium hominis pati et [Col. 0140C] crucifigi, et die tertia resurgere.

Mulieres Mariae osculentur locum, postea exeant de sepulcro. Interim quidam sacerdos [al. add. canonicus] de majori sede in persona Domini albatus cum stola, tenens crucem, obvians eis in sinistro cornu altaris, dicat: [1Kb] [Figure: [Musical Notation] 2Kb]

Mulier, quid ploras? quem quaeris?

Medius Mulierum dicat: [1Kb] [Figure: [Musical Notation] 3Kb]

Domine, si tu sustulisti eum, [Col. 0140D] dicito mihi, et ego eum tollam.

Sacerdos illi crucem ostendens, dicat: [1Kb] [Figure: [Musical Notation] 1Kb]

Maria

Quod cum audierit, pedibus ejus citissime sese offerat, et alta voce dicat: [1Kb] [Figure: [Musical Notation] 1Kb]

Rabboni.

Sacerdotes innuens [al. retro trahens] manu, dicat [1Kb] [Figure: [Musical Notation] 7Kb]

214 Noli me tangere, nondum enim ascendi ad Patrem meum; vade autem ad fratres meos, [Col. 0141A] et dic eis: Ascendo ad patrem meum et patrem vestrum, Deum meum et Deum vestrum.

Hoc finito sacerdos in dextro cornu altaris iterum a pareat, et illis transeuntibus ante altare dicat: [1Kb] [Figure: [Musical Notation] 4Kb]

Avete, nolite timere, ite, nunciate fratribus meis ut eant [Col. 0141B] in Galilaeam; ibi me videbunt.

[Col. 0142A] Hoc finito se abscondat, et mulieres hoc audito laetae inclinent ad altare, et conversae ad chorum hunc versum cantent [al. add. alta voce]: [1Kb] [Figure: [Musical Notation] 3Kb]

Alleluia Resurrexit Dominus, surrexit 215 Leo fortis, Christus Filius Dei.

Hoc finito, dominus archiepiscopus, vel sacerdos, ante altare cum thuribulo incipiat alte Te Deum laudamus, et sine neuma finiatur. (Ad laudes) tres Mariae Resurgente, vel aliud Benedicamus ad placitum. Sequatur processio ante crucifixum cum cruce per totam hebdomadam; una de Mariis incipiat Christus resurgens, et tres Mariae cantent versum in pulpito Dicant nunc, etc.




[Col. 0141]
ORDINATIO EPISCOPI.
(Ex vetustissimo Pontificali ms. bibliothecae cathedralis Rotomag.)

[Col. 0141B] In die ordinationis episcopi manissime pulsetur et cantetur Prima; post quam eatur ad capitulum, ibique a decano, archidiacono, cantore et cancellario ordinentur qui debent procedere ministri, sicut in majoribus mos est festivitatibus, hoc est, duo acolythi [Col. 0141C] cum thuribulis, duo subdiaconi cum crucibus, septem acolythi cum candelabris et cereis, septem subdiaconi cum Evangeliorum libris, septem diaconi cum sanctis reliquiis, duodecim presbyteri induti planetis, acolythus indutus podere cum vasculo aureo chrismatis. Tertia pulsetur temporanee, et interim praeparet se domnus archiepiscopus sandaliis et 216 caeteris omnibus usque ad dalmaticam. Tunc induitur cappa, et tenens baculum pastoralem in manu procedit e sacrario. Similiter omnes episcopi exeant induti. Ipse autem electus necdum induatur sandaliis, sed tantum alba, et stola, et cappa; nec ferat baculum, sed ponatur super altare cum annulo, usquedum consecratus accipiat de manu archiepiscopi. Venientes autem in ecclesia, ponantur sedes ita: Domnus metropolitanus sedebit verso dorso ad altare; sedilia vero caeterorum episcoporum ponantur ante oculos metropolitani. Sedes autem ipsius electi ponatur in medio, non tamen ad majus altare. Comprovinciales autem episcopi [Col. 0141D] offerant electum domno metropolitano, his verbis: Reverende Pater, postulat sancta mater Ecclesia N. ut hunc praesentem presbyterum ad onus episcopatus sublevetis. Et respondeat metropolitanus: Scitis illum dignum esse? Et episcopi: Scimus et credimus illum esse dignum, quantum humana fragilitas sinit nosse. Et respondeant omnes: Deo gratias.

Tunc metropolitanus ad episcopos: Audiamus, si placet, quid de tanta consecratione sancti Patres statuere. Tunc cancellarius legat distincte et aperte ad intelligendum haec decreta, dicens: Jube, domne, benedicere. Et domnus: Quidquid in nobis Christo displicet, hoc sanctus Spiritus emundet.

217 Ex Decretis Anacleti papae. Anacletus episcopus universis episcopis in Italia constitutis.

Tunc metropolitanus ad electum: Audisti, charissime, quod antiqua sanctorum Patrum institutio docet et praecipit ut is qui ad ordinem episcopatus [Col. 0142B] eligitur, maxime ut legimus in canone Carthaginensi, antea diligentissime examinetur cum omni charitate de fide sanctae Trinitatis, et interrogetur de diversis causis et moribus quae huic regimini congruunt, et quae necessaria sunt retinere secundum [Col. 0142C] Apostoli dictum: Manus nemini cito imposueris (I Tim. V, 22). Et ut etiam is qui est ordinandus antea erudiatur qualiter sub hoc regimine constitutum oporteat conversari in Ecclesia Dei, ut irreprehensibiles sint qui ei manus ordinationis imponunt. Eadem divina auctoritate et praecepto interrogamus te, dilectissime frater, charitate sincera, si omnem providentiam tuam, quantum tua capax est natura, divinae Scripturae sensibus accommodare volueris? [(45) 1Kb]

Interrogatio. Vis ea quae ex divinis Scripturis intellexeris plebem, cui ordinandus es, et verbis docere et exemplis? Responsio. Volo.

Interrogatio. Vis per Dei gratiam et tuam diligentiam talis esse qualem episcopum 218 esse debere docet Apostolus, videlicet, Sobrium, prudentem, pudicum, ornatum, hospitalem, doctorem, non vinolentum, non percussorem, sed modestum, non litigiosum, non cupidum? (I Tim. III). R\ Volo.

[Col. 0142D] Interrogatio. Vis castitatem mentis et corporis, Deo donante, custodire, et in ea filios tuos enutrire? R\ Volo.

Interrogatio. Vis beato Petro et sanctae Romanae Ecclesiae esse subditus secundum statuta Patrum? R\. Volo.

Interrogatio. Vis sanctae Rotomagensi Ecclesiae, mihique et successoribus meis obediens esse et subditus? R\ Volo.

Interrogatio. Vis mihi et Ecclesiae meae professionem facere, sicut mos antiquitus constitutus obtinuit? R\ Volo, et paratus sum in omnibus obedire.

Interrogatio. Pauperibus et peregrinis, omnibusque indigentibus vis esse propter nomen Domini affabilis et misericors? R\ Volo.



Deinde dicatur ei haec oratio.

Haec omnia et caetera bona tribuat tibi Dominus, [Col. 0143A] et custodiat te atque corroboret in omni bonitate.

Et respondeant omnes: Amen.

Interrogatio credulitatis. Credis, secundum intelligentiam et capacitatem sensus tui, 219 sanctam Trinitatem, id est, Patrem, et Filium, et Spiritum sanctum unum esse naturaliter atque essentialiter Deum omnipotentem, aeternum et incommutabilem, neque tamen ipsum Patrem esse qui Filius est, nec Filium ipsum esse qui Pater est, nec Spiritum sanctum ipsum esse qui Pater aut Filius est, sed Patrem semper Patrem, Filium semper Filium, Spiritum sanctum semper Spiritum sanctum? R\ Credo.

Interrogatio. Credis quod Pater plenus Deus est in se, et Filius plenus Deus est in se, et Spiritus sanctus plenus Deus est in se, et tamen istas tres personas non tres Deos, sed unum esse Deum vivum, verum, ex quo omnia, per quem omnia, in quo omnia quae sunt in coelo et in terra visibilia et invisibilia? R\ Assentior et ita credo.

[Col. 0143B] Interrogatio. Credis Dominum nostrum Jesum Christum Deum verum, plenum et perfectum, coomnipotentem et coaequalem per omnia Patri in divinitate, temporaliter natum de Spiritu sancto ex Maria semper Virgine cum anima rationali, duas habentem nativitates, unam ex Patre aeternam, alteram ex matre temporalem, Deum verum et hominem verum, proprium in utraque natura, atque perfectum, 220 non adoptivum, non phantasticum, unicum et unum Deum, Dei Filium, in duabus naturis, in unius personae singularitate, impassibilem et immortalem divinitate, sed in humanitate pro nobis et pro salute nostra passum vera carnis passione, die quadragesimo post resurrectionem cum carne qua resurrexit et anima ascendisse in coelum, et sedere ad dexteram Patris, inde venturum judicare vivos et mortuos, et redditurum unicuique secundum opera sua? R\ Credo.

Interrogatio. Credis panem, qui in mensa Dominica proponitur, panem tantummodo esse ante consecrationem, [Col. 0143C] sed in ipsa consecratione ineffabili potentia divinitatis converti naturam et substantiam panis in naturam et substantiam carnis, carnis vero non alterius, sed illius quae concepta est de Spiritu sancto, et nata ex Maria Virgine? R\ Credo.

Interrogatio. Similiter vinum quod aquae mistum in calice sacrificandum proponitur, vere et essentialiter converti in eum sanguinem qui per lanceam militis de vulnere Dominici lateris emanavit? R\ Credo.

Interrogatio. Credis unam, sanctam, catholicam et apostolicam Ecclesiam, in qua haec singularis gratia efficitur, in qua unum 221 datur baptisma, et vera omnium remissio peccatorum? R\ Credo.

Interrogatio. Anathematizas omnem haeresim extollentem se adversus hanc sanctam Ecclesiam catholicam? R\ Anathematizo.

Interrogatio. Credis veram resurrectionem ejusdem carnis quam nunc gestas, et vitam aeternam? [Col. 0143D] R\ Credo.



Oratio.

Haec tibi fides augeatur a Domino ad veram et aeternam salutem [al. beatitudinem], dilectissime frater.



Oratio ad missam.

Adesto, Domine, supplicationibus nostris, et quod nostrae humilitatis agendum est ministerio, tuae virtutis impleatur effectu. Per.



Alia.

Propitiare, Domine, supplicationibus nostris, et [Col. 0144A] inclinato super hunc famulum tuum cornu gratiae sacerdotalis, benedictionis tuae in eo effunde virtutem. Per.



Secreta.

Haec hostia, quaesumus, Domine, emundet nostra delicta, et ad sacrificium celebrandum, subditorum tibi corpora mentesque sanctificet. Per.



Infra-actio.

222 Hanc igitur oblationem servitutis nostrae, sed et cunctae familiae tuae, quam tibi offerimus etiam pro famulo tuo N. quem ad episcopatus ordinem promovere dignatus es, quaesumus, Domine, ut placatus accipias, et propitius in eo tua dona custodias, ut quod divino munere consecutus est, divinis effectibus consequatur, diesque nostros.



Postcommunio.

Haec nos communio purget a crimine, et coelestis [Col. 0144B] remedii faciat esse consortes. Per.



Ad pollicem consecrandum.

Deus et Pater Domini nostri Jesu Christi, qui te ad pontificalem sublimari voluit dignitatem, ipse te chrismate et mysticae delibutionis liquore perfundat, et spiritualis benedictionis ubertate fecundet, ut quidquid sanctificaveris sanctificetur, et consecratae manus istius vel pollicis impositio cunctis proficiat ad salutem. Per.



Benedictio baculi.

Omnipotens et misericors Deus, qui ineffabili bonitate votis supplicantium assistis, quique ex tuae pietatis abundantia affectum petendi attribuis, baculo huic quem ad pastoralis officii signum in 223 tuo nomine dedicamus, tuae benedictionis vim copiose infunde, ut eo pastor insignitus, sic populum tuum sollicite custodiat quatenus ab unitate Ecclesiae nullatenus deviare permittat, sed infractum redintegret, [Col. 0144C] quassatum consolidet, seque una cum grege suo integrum tibi atque immaculatum conservet. Per.



Benedictio annuli.

Deus, totius creaturae principium et finis, in quo clausa sunt omnia, hunc annulum benedicere et sanctificare digneris; ut qui per eum famulo tuo honoris insignia concedis, virtutem et praemia largiaris, quo et discretionis habitum semper retineat, et verae fidei fulgore praefulgeat, sanctae Trinitatis quoque armatus munimine, miles inexpugnabilis acies diaboli constanter evincat. Per.



Hic immittitur episcopus in cathedram episcopalem et dicitur haec oratio.

Omnipotens sempiterne Deus, qui distinctis ordinibus omnem militiam coelestem dignatus es in supernis [Col. 0144D] sedibus ordinare, quique beatum Petrum apostolum in cathedram honoris totius Ecclesiae sublimasti, et Matthiam ejusdem consortem in throno apostolico residere voluisti, quaesumus, pro tua immensa misericordia, 224 effunde gratiam tuam in loco isto, ut sit haec sedes cathedra honoris et dignitatis in conspectu majestatis tuae, ad laudem et gloriam nominis tui, ad honorem Ecclesiae tuae, ut quicunque in ea te eligente resederit, requiescat super eum gratia septiformis Spiritus tui. Per Redemptorem Dominum nostrum Jesum Christum, qui tecum vivit et regnat in unitate ejusdem Spiritus sancti Deus. Per.




[Col. 0145]
NOMINA EXCOMMUNICANDORUM.
(Ex eodem Pontificali ms.)

[Col. 0145A] Hi sunt vocandi. Guillelmus de Arcis, filius Huberti, Rogerus Arundel, Guillelmus de Vernum.

Hi sunt excommunicandi. Robertus filius Helgonis, Guillelmus de Poileio, Gunfridus de Falesia, Gualterus diaconus de Sancto Leodecario, Herbertus [Col. 0146A] de Tot similiter, Goiffridus de Comanvil, filia Heltonis, filia Ansguoldi, Ricardus de Fonte, filia Benzelini, Radulfus de Argento, de filiabus Ansguoldi, quarum unam habet Ricardus, alteram Gislebertus. Monachi pecuniam habentes.




[Col. 0145]
MONITIO EPISCOPI AD ORDINANDOS.
(Ex Pontificali ms. bibliothecae cathedralis Rotomag.)

[Col. 0145B] 225 In celebratione ordinum praemuniantur ordinandi quod pure de peccatis sint confessi, et qui in sacerdotali ordine esse voluerint praeparent se communioni. Omnes etiam sibi provideant de vestibus necessariis, et quod habeant tonsuras competentes. Cum aguntur ordines, fiat sermo, si placet; postea fiant inhibitiones sequentes, si sint generales ordines et episcopo placuerit, ad terrorem male subintrantium, sub hac forma.

Ex parte Dei omnipotentis Patris, et Filii, et Spiritus sancti, et sub poena excommunicationis majoris inhibemus ne aliquis ligatus infra scriptis impedimentis contra sanctorum Patrum decreta ingerat se ad ordines suscipiendos. Primo ergo, secundo et tertio monemus et inhibemus, sub poena anathematis, ne quis se ingerat ordinandum, nisi prius examinata persona, cum titulo matriculatus, et infra scriptus fuerit et vocatus, ne quis etiam mortalis peccati conscius, vel excommunicatus, aut suspensus ordines recipiat, nisi prius potestatem habenti [Col. 0145C] confiteatur et debite absolvatur. Ne autem ignorans ignoretur, irregulares 226 qui, secundum sacros canones, ab ordinibus prohibentur, duximus seriatim et per ordinem specificandos: Quicunque homicida; item, ecclesiarum incendiarius, seu earum fractor [ms. fractus] violentus; item, advocatus in causa sanguinis, vel notorius perjurus; item, exsecutor saevorum tormentorum in publicis administrationibus; item, Simoniacus qui quodcunque beneficium vel titulum illicite adeptus, vel religionem taliter est ingressus; item, inventor vel fautor Simoniacarum pactionum; item, apostata a fide vel religione, non reconciliatus; item, qui ab episcopis haereticis, schismaticis gratiam sedis apostolicae non habentibus scienter aliquos [ms. alios] ordines recipit; item, qui sub falso titulo vel ficto, aut alias pacto inito cum suo praesentatore de hujusmodi titulo postquam ordinatus fuerit eidem restituendo, vel alias occasione hujusmodi eumdem non inquietando, vel qui annuam [Col. 0145D] pensionem, vel quodcunque emolumentum temporale, [Col. 0146B] praesentationem vel promotionem procuranti, sub quocunque promiserit colore; item, per saltum ad aliquos ordines promotus; item, prius conjugatus, nisi hoc faciat in casu a jure permisso; item, nullus qui excommunicatus scienter ordines recipit aliquos, et in susceptis ministrare praesumpserit; 227 item, bigamus, vel corruptarum maritus; item, Deo sacratarum virginum violator; item, nullus sortilegus, vel necromanticus, vel prohibitarum artium doctor sive factor; item, morbo sontico vel caduco, lunatico, vel alio incurabili morbo laborans, aut corpore vitiatus; item, illegitimus, nisi cum eo fuerit dispensatum sufficienter; item, servus nativus praeter conscientiam et voluntatem domini sui; item, nullus alterius dioecesis, nisi litteras dimissorias habuerit, ac etiam titulum sufficientem. Item, inhibemus quod nullus ordinem subdiaconatus accipiat, nisi sit aetatis XVIII annorum, diaconatus XX, presbyteratus XXIII et XXV annum attigerit; item, nullus religiosus [Col. 0146C] de jure vel facto non professus; item, curatus beneficiatus, qui infra annum non fuerit ordinatus in presbyterum a tempore curae susceptae, et pacificae possessionis adeptae, nisi ex dispensatione, qua etiam rite sit usus; juxta constitutionem Cum exc.: item, nullus sine vero titulo, vel cujus titulus ad non titulum est redactus, nisi in gratia speciali. Quibus omnibus et singulis durantibus impedimentis supradictis, ut ab hujusmodi ordinum susceptione se abstineant, quousque cum eis fuerit dispensatum, 228 praecipimus sub poena excommunicationis superius adnotata, et bene caveatur de omnium mutilatione membrorum ordinandorum in sacris; ne sint etiam gibbosi, vel manci, vel alias corpore vitiati, propter scandalum cleri et Ecclesiae evitandum.

Quia res quam tractaturi estis satis periculosa est, fratres charissimi, moneo vos ut diligenter et honeste totius missae ordinem, et consecrationem, et fractionem atque communicationem ab aliis jam doctis sacerdotibus discatis, priusquam missam [Col. 0146D] vestram cantare praesumatis.




[Col. 0145]
BENEDICTIO ABBATIS MONACHORUM.
(Ex eodem Pontificali ms.)

[Col. 0145D] In ordinatione et benedictione abbatis per electionem monachorum, primo venit ad altare indutus in habitu pontificali pro missa dicenda, et dicit Confiteor, [Col. 0146D] etc. Et postea debet sedere ante altare in sede sua praeparata, et tunc duo abbates adducunt novum abbatem ante episcopum indutum amictu, alba, manipulo, [Col. 0147A] et stola, et cappa loco casulae, et eodem modo abbbates assistentes; et antequam incipiatur missa, dicant isti assistentes: Adest electus, etc. Dicti vero abbates assistentes, baculos 229 tenentes in manibus, electus vero baculum non ferat, sed super altare ponatur, donec illum de manu episcopi recipiat, sicque sedeant in ordine super scamnum ad gradum altaris, et dicto Confiteor a pontifice, etc., antequam introitus missae incipiatur, dicant dicti assistentes:

Adest, Pater reverende, electus noster ad benedictionem suam suscipiendam.

Interrogatio ab episcopo facienda: Scitis hunc fratrem electum idoneum ad abbatis officium? Responsio: Scimus, quantum humana fragilitas nosse sinit.

Interrogatio. Est electus secundum regulam beati Benedicti a fratribus? R\ Canonica in eum fratrum consensit electio.

Interrogatio episcopi: Habetis inde scriptum? R\ [Col. 0147B] Habemus.

Episcopus: Legatur.

Tunc legitur scriptum seu processum. Si autem ex provisione apostolica sit electus, abbates assistentes ipsum electum ad benedicendum praesentantes dicant: Reverende Pater, adest electus noster ad benedictionem suam suscipiendam.

Interrogatio episcopi: Est canonice electus? Abbates: Provisionis apostolicae in eum canonica consensit electio.

230 Episcopus: Habetis inde scriptum? Abbates: Habemus. Episcopus: Legatur.

Tunc legatur provisionis scriptum, quo lecto dicat episcopus: Quia ergo in eum fratrum consentiunt vota, prius eum censemus apostolica auctoritate examinandum, si suum propositum et sancti Benedicti regulam velit ipse observare, sibique subjectos ut idipsum faciant diligenter instruere, resque locorum suorum hactenus dispersas injuste, quantum [Col. 0147C] praevalet, congregare, easque in usus Ecclesiae et fratrum, pauperum etiam et peregrinorum distribuere; sicque esse dignum ad ordinationem accedere; et ideo interrogamus te, frater, si vis secundum regulam sancti N. vel Benedicti vivere, tibique subjectos ut idipsum faciant regulariter edocere? Responsio: Volo.

Interrogatio episcopi: Vis bonis et rebus ecclesiae tibi commissae inibi coadunatus fideliter custodiam adhibere; et injuste dispersas, quantum praevales, recolligere, easque in usus ecclesiae et fratrum, pauperum et peregrinorum fideliter distribuere? R\ Volo.

Interrogatio episcopi: Vis pauperibus et peregrinis benevolens et hospitalis esse? R\ Volo.

Interrogatio episcopi: Vis ordinem tuum religioso 231 habitu et sanctis moribus decorare? R\ Volo.

Interrogatio episcopi: Vis sanctae N. Ecclesiae, mihique [(46) 1Kb] et successoribus meis subjectionem [Col. 0147D] et obedientiam exhibere secundum canonicam auctoritatem et decreta sanctorum pontificum? R\ Volo.

Episcopus: Augeat tibi Deus fidem et constantiam, ut promissa servare valeas et fideliter adimplere. Clerus respondeat: Amen.

Quo dicto incipiat episcopus antiphonam, choro eam prosequente. Antiphona: Confirma hoc, Deus, quod operatus es in nobis a templo sancto tuo quod est in Hierusalem, alleluia, alleluia. Psalmus: Exsurgat Deus. Et dicitur totus psalmus cum Gloria Patri, et Sicut erat, reincipiendo antiphonam Confirma. Et in casu quo fiet missa de alio quam pro abbate, post orationem diei dicitur oratio sequens sub uno Per Dominum.


[Col. 0148A] Ad missam introitus. Officium.

Protector noster, aspice, Deus. Psal. Quam dilecta tabernacula tua, Domine, etc.


Oremus. Oratio.

Concede, quaesumus, Domine, [al., add., huic] electo famulo tuo N., ut praedicando et exercendo quae recta sunt per exemplum bonorum operum animos suorum instruat subditorum, 232 et aeternae remunerationis mercedem a te piissimo Pastore percipiat. Per.

Finita oratione prosternant se ante altare episcopus et electus etiam cum abbatibus assistentibus, et dicantur septem poenitentiales [add. Psalmi], et fiant litaniae. Et cum dictum fuerit Ut pontificem nostrum, surgat episcopus solus, et dicat: Ut electum istum bene+dicere digneris, te rogamus. Chorus respondeat, respondendo. Ut electum, etc. Episcopus. Ut electum istum bene+dicere et sanctifi+care digneris, te [Col. 0148B] rogamus. Ut electum istum bene+dicere, sancti+ficare, et conse+crare digneris, te rogamus. Quo dicto iterato se prosternat episcopus, et finiatur litania, qua dicta episcopus dicat sub silentio. Pater noster, et ad modum precum. Et ne nos. Chorus: Sed libera nos. Et post: Salvum fac servum tuum. Chorus: Deus meus. Episcopus: Dominus custodiat introitum tuum et exitum tuum. Chorus: Ex hoc nunc. Episcopus: Dominus custodiat te ab omni malo. Chorus: Custodiat animam tuam Dominus. Episcopus: Nihil proficiat inimicus in eo. Chorus: Et filius iniquitatis. Episcopus: Esto illi, Domine, turris fortitudinis. Chorus: A facie inimici. Episcopus: Exsurge, Domine, adjuva nos. Chorus: Et libera nos. Episcopus: Domine, Deus virtutum, converte nos. 233 Chorus: Et ostende. Episcopus: Domine, exaudi. Chorus: Et clamor. Episcopus: Dominus vobiscum. Chorus: Et cum spiritu tuo. Orationes sequentes ad modum orationis.


[Col. 0148C] Oratio.

Concede, quaesumus, omnipotens Deus, affectui nostro tuae miserationis effectum, et famulum tuum, quem ad regimen animarum eligimus, gratiae tuae dono prosequere, ut te largiente cum ipsa tibi nostra electione placeamus. Per Christum.


Oremus.

Domine Deus omnipotens, exaudi preces nostras, et super hunc famulum tuum spiritum tuae benedictionis emitte, ut coelesti munere ditatus, et tuae majestatis possit gratiam acquirere, et bene vivendi aliis exemplum praebere. Per.


Oremus.

Exaudi, Domine, preces nostras quas in conspectu tuae majestatis super hunc famulum tuum fundimus, qui vice tui nominis ad gubernationem ovium tuarum [Col. 0148D] statuitur, ut eum respicere, et interveniente beato Benedicto patrono et gubernatore nostro bene+dicere digneris; et qui ad redemptionem et protectionem nostram de coelis descendisti, et mundo te Deum et summum [al., summum et verum] Pastorem exhibuisti, dicens: Ego 234 sum pastor bonus (Joan. XI, 14), te invocamus, te suppliciter deprecamur, ut huic servo tuo quem pastoralitatis [al., pastoralis officii] culmen subire voluisti, tua bonitas adsit, et benedictio omnibus diebus vitae suae; protege eum, Domine, et defende ab omnibus visibilium et invisibilium adversitatibus inimicorum, dirige gressus ejus in viam pacis et justitiae; et largire tuarum dona virtutum, justitiam, temperantiam [al, add. prudentiam, charitatem, sobrietatem, patientiam], [Col. 0149A] fortitudinem et longanimitatem, constantiam insuperabilem, fidem non fictam, spem inconcussam, mentem devotam, humilitatem perfectam, intelligentiam rectam, benignitatem, modestiam, unanimitatem, pacem, concordiam, castitatem, abstinentiam, vigilantiam, discretionem, rectitudinem, scientiam, pietatem, consilium, et in cunctis actibus bonis inviolatam perseverantiam. Aufer, Domine Jesu Christe, ab eo quidquid pravum et distortum, et [al., est] quidquid saluti contrarium, quidquid animae noxium [al., nocivum], superbiam, jactantiam, vanam gloriam, elationem, quidquid ad ultimum displicens esse potest. Circumda eum interius et exterius tuae protectionis auxilio, ut te defensore sit tutus, te protegente securus, te docente scius. Ostende ei viam per quam ambulet, tribue ei thesauros sapientiae ut 235 sciat et habeat unde nova et vetera proferat, fac eum in omnibus tua sequi vestigia, et de sua ministratione gaudium bonum [Col. 0149B] adipisci, ut post hujus saeculi excursum, cum ante tribunal tuum venerit, cum multiplici fructu animarum illud [al., add. ei] praemium etiam largiaris cum omnibus quos tibi repraesentabit, quod fidelibus dispensatoribus tuis pro tuo nomine laborantibus in terris te promisisti [al., repromisisti] daturum esse in coelis; qui cum Deo Patre, etc. Amen.

Tunc tradat ei regulam episcopus, legendo regulam, dicens:

Accipe regulam a sanctis Patribus nobis traditam ad regendum et custodiendum gregem tibi a Deo creditum, quantum ipse tibi Deus constituerit, et humana fragilitas permiserit.


Postea det ei baculum, legendo, dicens:

Accipe baculum pastoralis officii quem praeferas catervae tibi commissae ad exemplum justae severitatis et correctionis.

Deinde prosequatur missam, et dicatur Epistola ad Timotheum: »Omnis Scriptura divinitus inspirata,« [Col. 0149C] etc. (II Tim. III, 16.) Et Evangelium secundum Lucam: »Quis putas fidelis servus?« (Luc. XII, 42.) Credo in unum Deum Patrem. Offertorium; et tunc offerat abbas novus duos magnos panes, 236 duos potos vini [al., duo barilia vino plena], duas torchias cum pecunia in torchiis infixa usque ad devotionem [Col. 0150A] novi abbatis pro oblatione. Oblatione facta remaneant novus abbas et assistentes in locis suis ante altare, et tunc domnus episcopus procedat in missa, et lavet manus suas dicendo: Lavabo inter innocentes, etc. Et tunc administratur una hostia pro abbate novo. Sequitur secreta.

Munera, quaesumus, Domine, suscipe placatus, et [al., add. hunc] electum famulum tuum semper [al., add. et] ubique misericorditer protege. Per Dominum.

Et post fractionem fit benedictio ad populum, prout missa celebratur ad voluntatem celebrantis. Post Agnus Dei episcopus dat pacem novo abbati, et communicat eum.

Communio: Unam petii a Domino, hanc requiram etc.


Postcommunio. Oratio.

Haec nos communio, Domine, purget a crimine, ac [Col. 0150B] electum famulum tuum benigna pietate conservet. Per Dominum.

Missa rite peracta, antequam episcopus recedat ab altari, duo abbates assistentes abbati ordinato, unus ad dextram et alter ad sinistram, ducant ipsum ad majus altare ante conspectum episcopi, et ibidem faciat abbas ordinatus professionem suam super altare ad modum qui sequitur:


Sequitur professio.

237 Ego frater N. humilis abbas N. talis loci, Deo et sanctae matri Ecclesiae, N. et tibi, Pater N. tuisque successoribus debitam subjectionem et obedientiam a sanctis Patribus constitutam, secundum regulam sancti Benedicti, ore promitto et manu propria confirmo. Tunc faciat abbas cum penna et incausto [Gallice, encre] crucem in fine cedulae de manu sua propria; et postea ducatur in sede sua per archidiaconum dicentem: Sta, et tene locum a Deo [Col. 0150C] tibi delegatum; potens est enim Deus ut augeat tibi gratiam. Statimque cantor incipiat: Te Deum laudamus. Quo finito dent ei omnes fratres osculum pacis, genua flectentes ante patrem a Deo sibi constitutum.




[Col. 0149]
BENEDICTIO ABBATIS CANONICORUM.
(Ex eodem Pontificali. ms.)

[Col. 0149C] Electio abbatis canonicorum eodem ordine quo superius digesta est electio abbatis monachorum, et omnibus eodem ritu expletis, psalmis, litaniis, et [Col. 0149D] precibus, dicat super electum has benedictiones.


Oremus. Oratio.

Adesto supplicationibus nostris, omnipotens Deus, et quod humilitatis nostrae gerendum est ministerio tuae 238 virtutis impleatur effectu. Per Dominum.


Benedictio.

Bene+dic, Domine, hunc famulum tuum N. quem ad regimen animarum eligimus, ut sit ei fidelissima cura subditorum ad bona provocare, seipsum irreprehensibilem custodire, bona semper agere, prava vitare, studium in divinis habere. Illumina, Domine, cor ejus gratia Spiritus tui, cujus plenitudine repletus mundana despiciat, prospera contemnat, in adversis fortis et insuperabilis existat, odio habeat superbiam, diligat humanitatem, amplectatur charitatem, prae oculis semper habeat castitatem, dilectioni [Col. 0150C] Dei et proximi semper vacet [ms., vocetur], vitia reprehendat, contra superbos erectus existat, errantes ad viam veritatis reducat, bonis se parem [Col. 0150D] faciat. Expande [ms., expandi] ei, Domine, thesaurum sapientiae tuae ut sciat et intelligat, caeterosque doceat verba sacrae legis tuae, ut Veteri et Novo Testamento instructus voluntatem tuam faciat, et in finem usque perficiat. Dominator Domine, a cujus munere venit omne quod bonum est, da ei potestatem ligandi atque solvendi subditos, et ita rem ecclesiasticam moderari ut in nullo dissentiat a vero; sed ita ducat subditos ut coelestis patriae faciat colonos, ipseque 239 in finem a te mereatur audire: Euge, serve bone et fidelis, quia supra pauca fuisti fidelis supra multa te constituam, intra in gaudium Domini tui (Matth. XXV, 21). Quod ipse praestare digneris, qui vivis et regnas, Deus, per omnia saecula saeculorum. Amen.

Hic tradat ei episcopus regulam canonicorum, et legendo, dicat: [(47) 1Kb]

Accipe virgam pastoralem sollicitudinis, et sic vigiles [Col. 0151A] super gregem Dominicum tibi commissum, quatenus sicut fidelis servus et prudens merearis in rare in gaudium Domini tui.

Post haec legatur Epistola, et perficiatur missa usque ad offertorium; et tunc debet novus abbas accedere, et idem offerre duas torchias cum pecunia ad voluntatem ipsius in ipsis depicta, cum duobus magnis panibus, et duobus potis vini. Collecta vero, secreta, [Col. 0152A] et postcommuio dicantur in missa, sicut dictum est superius in ordinatione abbatis monachorum, et in ipsa missa debet novus abbas communicare; caetera fiant, ut superius dictum est. Et antequam pontifiex recedat ab altari, faciat novus abbas professionem eodem modo, et omnia alia, quo supra dictum est in ordinatione abbatis monachorum.




[Col. 0151]
BENEDICTIO ABBATISSAE.
(Ex eodem Pontificali ms.)

[Col. 0151A] 240 In ordinatione abbatissae debet pontifex missam celebrare, et eam benedicere cum duabus vel tribus abbatissis. Et antequam incipiatur missa vel introitus [Col. 0151B] missae, aliquae moniales de abbatia cujus est electa, ducant electam examinandam coram pontifice pontificalibus induto et casula, et debet sedere in loco examinationis dorso verso ad majus altare, et dicant tunc moniales antedictae: Adest, reverende Pater, electa nostra ad benedictionem suam suscipiendam.

Interrogatio episcopi: Est electa secundum regulam sancti Benedicti a sororibus? Respondeant sorores: Canonica in eam sororum consensit electio.

Et interroget episcopus: Habetis inde scriptum? Respondeant sorores: Habemus.

Episcopus: Legatur.

Quo lecto, dicat episcopus: Quia ergo in eam sororum vota consentiunt, prius eam censemus, et caetera quae sequuntur, prout superius digesta sunt in ordinatione abbatis monachorum. Et omnibus eodem ritu expletis, psalmis, litaniis, versiculis, dicat pontifex has benedictiones quae sequuntur.


[Col. 0151C] Oratio.

241 Exaudi, Domine, preces nostras, et super hanc famulam tuam Spiritum tuae benedictionis infunde, ut coelesti munere ditata, et majestatis tuae dona [al., gratiam] possit acquirere et bene vivendi aliis exemplum praebere. Per Christum.


Oremus. Oratio.

Omnipotentiam tuam, Domine, humiliter imploramus, ut super hanc famulam tuam, quam ad sacrum ordinem (id est, sacram benedictionem, seu ordinationem) assumere dignatus es, benedictionis tuae donum dignanter infundas, eique gratiam consecrationis tribuas, ut quod percipit te protegente illaesum custodiat. Per Dominum nostrum Jusum Christum.

Per omnia saecula seculorum. Amen. Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est.

[Col. 0151D] Vere dignum et justum est, aequum et salutare nos tibi semper et ubique gratias agere, Domine sancte, Pater omnipotens, aeterne Deus. Adesto precibus nostris, adesto votis, adesto famulatibus, adesto consecrationibus, qui omnia per Verbum tuum mirabiliter dispensas et dispensanda ministras, qui diversis floribus 242 tuam semper exornas Ecclesiam, dum eam et virorum exemplis et illustrium feminarum irradias institutis, qui etiam de inferiori [al., infirmiori] sexu hanc famulam tuam servitutis tuae applicare dignatus es famulatui; effunde super hanc famulam tuam, quam in officium divinum fideliter dedicamus, gratiam Spiritus sancti, ut tibi omni tempore ejus servitus dignanter complaceat, eamque dextera potentiae tuae bene + dicere et sancti + ficare digneris in opus ministerii tui condignum, quatenus actum ministrationis sibi creditae fideliter exsequatur, et ejusdem sancti Spiritus septiformis gratiae virtute corroboretur. Requiescat ergo super eam, [Col. 0152A] precamur, Domine, spiritus sapientiae et intellectus, spiritus consilii et fortitudinis, spiritus sapientiae et pietatis, et repleat eam spiritus timoris Domini. [Col. 0152B] Concede ei quoque gravitatem actuum, censuramque vivendi, ut in lege tua die ac nocte meditetur, mandata tua custodiat, dictis tuis obediat, sacris lectionibus insistat, terrena et transitoria despiciat, atque omni tempore bonis operibus inserviat, omnem libidinem pravae voluptatis superet, amorem honestae castitatis teneat, ut tibi sponso venienti cum lampadibus suis inexstinguibilibus possit occurrere, et prudentum 243 virginum choro jungi; et ne cum stultis excludatur, regalem januam cum sapientibus virginibus licenter introeat. Abundet in ea totius forma virtutis, auctoritas modesta, pudor constans, intenta [al., innocentiae] puritas, et spiritualis observantia disciplinae. In moribus ejus praecepta fulgeant, ut suae castitatis exemplo cunctis sibi subjectis imitationem praebeat puram, et bonum conscientiae testimonium ostendens, in Christo Jesu firma et stabilis perseveret, atque ita perceptum ministerium te auxiliante peragat, quatenus ad aeternam remunerationem [Col. 0152C] te donante pervenire mereatur. Per Dominum nostrum, etc.


Tunc det ei regulam, et legendo dicat:

Accipe regulam sanctae conversationis, simulque gratiam sanctae benedictionis; et ut per hanc cum grege tibi credito in districti die judicii Domino incontaminata repraesentari valeas, ipse te adjuvare dignetur, qui vivit et regnat in unitate Spiritus sancti Deus, per omnia saecula saeculorum. Amen.


Tunc det ei episcopus baculum, legendo dicens.

Accipe baculum pastoralitatis, quem praeferas catervae tibi commissae ad exemplum justae severitatis et correctionis.

Sequitur oratio, et dicatur a pontifice ad modum orationis:

244 Domine Deus omnipotens, qui sororem Moysis Mariam praeeuntem cum caeteris virginibus [al., mulieribus] inter aequoreas undas cum tympanis et [Col. 0152D] choris laetam ad littus maris venire fecisti, te suppliciter [supplices] deprecamur pro fideli famula tua, quae hodie in cathedra materna super universas subditas [universis sibi subditis] sibi abbatissa constituitur, ut ita canonica [monastica] norma tueatur cunctas famulas tuas [al., add. sibi commissas], quatenus ad aeternam gloriam te auxiliante cum omnibus illis introeat laeta, ibique exsultans [al., exsultantes] cum angelis, canens [canentes] cantica nova, sequatur [al., sequantur] Agnum quocunque ierit. Per Christum Dominum nostrum. Amen.


Oratio.

Famulam tuam, quaesumus, Domine, tua semper gratia bene + dicat, et inculpabilem ad vitam perducat aeternam. Per Christum.

Collecta missae, secreta et postcommunio dicantur, et caetera omnia eodem ritu fiant, sicut ante dictum est in consecratione abbatis.




[Col. 0153]
BENEDICTIO IN SOLUTIONE SYNODI.
(Ex vetustissimo Pontificali ms. bibliothecae cathedralis Rotomag.)

[Col. 0153A] Christus Dei Filius, qui est initium et finis, complementum vobis tribuat charitatis. Amen.

245 Et qui vos [ms., nos] ad expletionem [al., absolutionem] hujus fecit pervenire concilii, absolutos vos efficiat ab omni contagione delicti. Amen.

Ab omni reatu liberiores effecti, absoluti [al., adjuti] etiam per donum Spiritus sancti, felici reditu vestrarum sedium cubilia repetatis illaesi. Amen.

Semper proficiat cura vestra, ut quando judex venerit [Col. 0154A] evigilet fides vestra, vigilantiae praemium de Domino receptura. Amen.

Detque vobis potestatem praedicandi in populo, et quod aliis ore praedicatis, corde semper teneatis. Amen.

Exaudiat vos Dominus in tempore orationis vestrae, et det vobis consilium rectitudinis, ut evadere mereamini supplicium Acherontis. Amen.

Quod ipse praestare dignetur.




[Col. 0153]
BENEDICTIO EPISCOPALIS Ad missam in nocte Nativitatis Domini.
(Ex eodem Pontificali ms.)

[Col. 0153B] Populum tuum, quaesumus, Domine, pio favore prosequere, pro quo dignatus es in hac sacratissima nocte tuam mundo praesentiam exhibere. Amen.

A cunctis eum adversitatibus paterna pietate custodi, pro quo in mundo hoc in tempore dignatus [Col. 0154B] es ex Virgine nasci. Amen.

246 Utinam te Redemptorem suum semper intelligat, et tuam veraciter gratiam comprehendat. Amen.

Quod ipse praestare dignetur. Amen.




[Col. 0153]
BENEDICTIO EPISCOPALIS Ad missam in Sabbato sancto.
(Ex eodem Pontificali ms.)

[Col. 0153C] Deus, qui mortem nostram ingressus inferni tarta a in hac nocte devicisti virtute divina, suscipe propitius familiae tuae preces humillimas voto sincerae mentis oblatas. Amen.

Et quos veteribus maculis baptismatis emundavit unda sacrata, per lavacrum tuae protectionis auxilio purgati, tales ante te praesententur in judicium, quales nunc processerunt ex baptismo. Amen.

Et qui te miserante revocati sunt in paradiso pereunte [Col. 0154C] peccato, non patiaris exsules fieri renascente commisso. Amen.

Et qui te semel agnoverunt [ms. agnovit] Principem universitatis et Dominum, nunquam invasis sensibus in se tyrannizantem sentiant inimicum. Amen.

Quod ipse praestare dignetur.

Benedictio Dei Patris et Filii.




[Col. 0153]
VETUS ORDO Ad instituendum canonicum regularem in ecclesia S. Laudi Rotomagensis.
(Ex ms. codice ejusdem ecclesiae.)

[Col. 0153D] 247 Sequitur servitium religiosorum professorum secundum usum Sancti Laudi Rotomagensis.

Veniens novitius post offertorium missae cum magistro suo ante majus altare, dicat stando:

Suscipe me, Domine, secundum eloquium tuum, et vivam.

[Col. 0154D] Flectendo genua sua, dicat.

Et non confundas me ab exspectatione mea.

Ter dicat hunc versum. Finito versu, cantor incipiat antiphonam: Suscepimus, Deus, cum Gloria Patri, et postea iterum Suscepimus, Deus. Idem.

Magnus Dominus

[Col. 0155A] Miserere mei, Deus.

Ecce quam bonum.

Deinde cantor: Suscepimus, Deus.

Postea litania a duobus cantatur usque Fili Dei, deinde praelatus benedicat habitum religionis sub iis orationibus.

Signum Domini nostri Jesu Christi damus super hanc vestem ad custodiendum 248 divinum propositum, et ut Spiritus sanctus regnet in corde et in corpore suscipientis.


Oratio.

Deus bonarum virtutum dator, et omnium benedictionum largus infusor, exaudi preces nostras, et hoc vestimentum, quod famulus tuus pro conservando sanctae conversationis proposito se ad induendum exposcit, bene+dicere et sanctificare digneris. Per Dominum.

Quo facto, aqua benedicta aspergatur; deinde novitius [Col. 0155B] adhuc saeculari habitu indutus ad ordinatorem accedens, flexis genibus, stet ante eum, quem ordinator saeculari habitu exuens, dicat:

Exuat te Dominus veterem hominem cum actibus suis. Amen.

Et induens eum lineo indumento, subjungat:

Induat te Dominus novum hominem, qui secundum Deum creatus est in justitia et sanctitate veritatis.

Fratres respondeant: Amen.

Postea induatur cappa sive caputium [(48) 1Kb] .

Deinde remittat se ante altare flexis genibus, et dicat praelatus preces sequentes.

Salvum fac servum tuum,

Deus meus, sperantem in te.

Mitte ei, Domine, auxilium de sancto.

249 Et de Sion tuere eum.

Nihil proficiat inimicus in eo.

Et filius iniquitatis non noceat ei.

Esto ei, Domine, turris fortitudinis.

A facie inimici.

[Col. 0155C] Dominus vobiscum.

Et cum spiritu tuo.


Oremus.

Deus, qui non vis mortem peccatoris, sed poenitentiam et emandationem semper desideras; misericordiae tuae suppliciter imploramus [auxilium], ut huic famulo tuo saecularibus actibus renuntianti largae tuae pietatis gratiam infundere digneris, quatenus castris tuis insertus ita tibi militando stadium vitae praesentis percurrere valeat, ut bravium aeternae remunerationis te donante percipiat. Per Christum.

Oremus, dilectissimi fratres, Dominum nostrum Jesum Christum pro famulo isto, qui accepto habitu religionis sibi servire festinat, ut donet ei Spiritum sanctum, qui susceptae religionis propositum in eo perpetuum conservet, et a mundi impedimento vel saeculari desiderio cor ejus defendat, ut sicut mutatur [Col. 0155D] habitu, ita manus dexterae suae ei virtutis tribuat incrementa, et ab omni caecitate humana oculos ejus aperiat; et lumen ei aeternae gratiae 250 concedat. Qui cum Deo Patre et eodem Spiritu.


Oremus.

Sancte Spiritus, qui te Deum ac Dominum Deo Patri Filioque coaequalem revelare mortalibus dignatus es, immensam bonitatis tuae gratiam postulamus, ut sicut ubi vis spiras, sic huic famulo affectum devotionis indulgeas, et quoniam sapientia tua est conditus, tua quoque providentia gubernetur, quem juxta consuetam gratiam unctio tua de omnibus doceat, et per intercessionem beatissimi patris nostri Augustini, quem praecipuum hujus sanctae institutionis legislatorem dedisti, et omnium sanctorum, eum veraciter a vanitate saeculi converte, et sicut es omnium peccatorum remissio, deprimentes impietatis obligationes in eo dissolve, ad observantiam hujus sancti propositi fac eum certatim fervere, ut in tribulationibus [Col. 0156A] et angustiis tua indeficienti consolatione valeat respirare, ut sobrie, juste et pie per veram humilitatem atque obedientiam in fraterna charitate fundatus, quod te donante promittit, felici perseverantia compleat. Quod ipse praestare digneris, qui cum Deo Patre et unigenito Filio ejus Domino nostro Jesu Christo vivis et regnas Deus. Per omnia saecula saeculorum. Amen.

251 Tunc surgat novitius, et legat aperta voce professionem suam propria manu scriptam.

Ego frater N. offerens trado me ipsum divinae pietati in ecclesia beati Laudi serviturum secundum regulam S. Augustini, et promitto obedientiam domno N. priori praefatae ecclesiae, et successoribus ejus canonice intrantibus.

Et ponens eam professionem super altare, flexis genibus oret, et praelatus incipit dicere ter hanc antiphonam: Confirma hoc, Deus. Chorus respondeat: Quod operatus es in nobis a templo sancto tuo quod [Col. 0156B] est in Jerusalem. Et repetatur ter. Sequitur oratio super eum:

Dominus vobiscum.

Et cum spiritu tuo.


Oratio. Oremus.

Deus qui famulum tuum N. a saeculi vanitate conversum, ad supernae vocationis amorem accendis, pectori illius purificando illabere, et gratiam ei qua in te perseveret infunde, ut protectionis tuae munitus praesidio, quod te donante promisit impleat, et suae professionis exsecutor effectus, ad ea quae perseverantibus in te dignatus es promittere pertingat. Per Dominum.

Postea praelatus donet novitio se flexis genibus stanti communem societatem congregationis, 252 dicens hanc orationem S. Augustini.


Oratio.

Omnes quamvis per gratiam baptismi fratres simus [Col. 0156C] in Christo, et unum Patrem habeamus in coelo, si ejus praeceptis, prout possumus, obsequamur; procul dubio tunc maxime unimur, quando orationibus et beneficiis invicem copulamur quemadmodum primitiva Ecclesia, quibus cor unum et anima una erat; quo amore plures accensi mente, possessiones et facultates rerum vendentes, congregatis cum matre Jesu in unum pretia deferebant gaudentes, quae apostoli accepta tribuebant omnibus, prout opus erat, sicque iste nihilominus Deo inspirante eorum exemplo communitus nostris optat jungi consortiis. Idcirco damus ei communem societatem vivendi nobiscum, quantum a Deo possumus promereri, et nostrum est largiri, quatenus cum electis a remuneratore omnium bonorum valeat praemia repromissa percipere: praestante Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum. Amen.

Deinde novitius osculetur praelatum, postea superiorem, [Col. 0156D] et omnes fratres a senioribus inchoando sicut sunt per ordinem; postea osculo pacis dato, 253 praelatus incipiat: Veni, Creator. Finito Veni, Creator; dicat praelatus: Dominus vobiscum. Et cum spiritu tuo.


Oremus. Oratio.

Deus, qui renuntiantibus saeculo mansionem paras in coelo, dilata hujus sanctae congregationis temporale habitaculum coelestibus bonis, ut fraternae teneantur compagine charitatis, unanimes continentiae praecepta custodiant, sobrii, simplices et quieti, gratis sibi datam gratiam fuisse cognoscant; concordet vita illorum cum nomine, professio sentiatur in opere. Per Dominum.

Item praelatus faciat eum jurare, dicendo haec verba quae sequuntur.

Ecclesiae jura, ordinis statuta, capituli secreta, nonne sic juras [ms. juratis] tenere? Respondeat: Ita.




[Col. 0157]
ORDINARIUM CANONICORUM REGULARIUM S. LAUDI ROTOMAGENSIS.
(Ex ms. codice ejusdem ecclesiae.)


[Col. 0157A] PRAEFATIO.

254 Quoniam a nonnullis praedecessoribus sive contemporaneis nostris in ecclesia Sancti Laudi Rotomagensis, cujus nos divina vocante clementia canonici existimus, super ordinatione servitii, licet non in multis, tamen in quibusdam erratum fuisse dignovimus, idcirco ejusdem Domini cooperante gratia, et fratrum nostrorum orationibus suffulti, ad honorem ipsius, et eorum utilitatem, ecclesiae nostrae servitium in legendis duntaxat, psallendis et cantandis, non rationem assignando de singulis, sed, prout potuimus, usum Ecclesiae et rerum ordinem observando, sub parvi libelli compendio decrevimus explanare, in quo non arrogantiae titulis aut lucris temporalibus inhiantes, sed solius charitatis intuitu necessitatibus fratrum (ut diximus) famulantes, verborum obscuritatibus et sententiarum 255 diversitatibus praetermissis, doctrina facili et perspicua modum et ordinem servitii nocturni pariter et diurni, [Col. 0157B] librorum veterum tenorem minime relinquendo; quasdam etiam festorum mutationes nostris factas temporibus inserendo, et si quid defuerit consulte et fideliter apponendo, quantum Dominus inspiraverit et memoriae nostrae occurrerit, oculis non solum prudentium, sed et simplicium intendimus declarare, a principio Adventus Domini, qui in nostrum advenire dignetur auxilium, exordium assumentes.

Notum sit igitur omnibus ut semper a quinto Kalendas Decembris usque in tertio Nonas ejusdem mensis, ubi dies Dominicus advenerit, ibi Adventus Domini celebretur unde versus:

Andreae festo vicinior ordine quovis
   Adventum Domini prima colit feria.

Sabbato ante primam Dominicam Adventus Domini ad Vesperas ant. Benedictus, psal. Ipsum. Ant. In aeternum, psal. Exaltabo te. Ant. Laudabo, psal. Lauda, anima. Ant. Deo nostro, psal. Laudate Dominum [Col. 0157C] quoniam. Ant. Lauda, Jerusalem, psal. Ipsum. Capitulum Erit in novissimis diebus. R\ Ecce dies veniunt. V\ In diebus. Et hoc est. Gloria Patri. Hymnus Conditor alme. 256 Cantores hebdomadae canant responsorium ad gradus in habitu suo. V\ Rorate, coeli. Ant. Ecce nomen Domini, psal. Magnificat. Dum cantatur Magnificat sacerdos hebdomadarius sumit cappam sericam, et ceroferariis praecedentibus thurificat duo altaria, et priorem si sit in choro, postea in ultimo stallo thurificatur, et post omnes a senioribus inchoando. Oratio: Excita, quaesumus, Domine. Benedicamus Domino, quod dicitur a juniore in parte ubi est septimana. Si in ipsa die festum beati Andreae occurrerit, festum debet differri in crastinum, de quo tamen debet fieri memoria ad Vesperas post primam collectam sub hac antiphona: Cum pervenisset. V\ Dilexit Andream. Oratio Quaesumus, omnipotens Deus, deinde de S. Laudo antiphona, Dignus laude, etc., quae memoria nullo tempore intermittitur, nisi in festis duplicibus vel triplicibus, et [Col. 0157D] per octavas natalis Domini, Paschae, Pentecostes, et tribus diebus ante Pascha, et per octavam Assumptionis.

Per Adventum Isaias propheta ad legendum ponitur, et quanto de Christo prophetavit urbanius et clarius, tanto nativitati ejus legitur proximius. Sciendum autem quod omni Dominica per annum, quando [Col. 0158A] tantummodo officium Dominicale 257 agitur, sex primae lectiones terminantur de libro, qui tunc temporis legitur, ultimae vero tres de expositione Evangelii. Hoc quoque observatur, quod in fine lectionum quae de prophetis sunt, si Domini verba fuerint, Haec dicit Dominus, dicitur; sin aliter: Tu autem, Domine.

Prima itaque Dominica Adventus Domini quando Isaias incipitur, ad primam lectionem legatur prologus cum ejusdem libri principio, quam debet lectionem legere cantor

Ad matutinas ejusdem Dominicae invitatorium: Ecce venit rex, psal. Venite, duo hebdomadarii cantant, etc. Primum responsorium: Aspiciens, quod responsorium cantores hebdomadarii incipiant ad gradus, et dicant primum versum: Quique terrigenae, repetitio: Ite obviam, et finitur totum responsorium ad omnes repetitiones; deinde cantor dextri chori commendet versum majori ejusdem chori, scilicet [Col. 0158B] Qui regis, quem dicat in stallo suo; chorus Nuntia, etc., tota. Interim cantor sinistri chori commendet tertium versum majori sinistri chori, scilicet Excita, Qui regnaturus. Et sic dicti cantores ad gradus, Gloria Patri subjungant, post quod Aspiciens praecentor reincipiat, etc. Nonum responsorium, scilicet 258 Laetentur coeli, repetitur, quia Te Deum laudamus usque ad Natale intermittitur, et interim classicum pulsatur, et ita semper fit in Dominicis et in festis quando Te Deum laudamus non dicitur. Gloria in excelsis usque ad natale Domini intermittitur. Quamvis enim boni servi cum gaudio Domini sui adventum exspectent, maximum tamen in ejus praesentia recolunt gaudium; idcirco Gloria in excelsis, et aliae quaedam hilaritates sacri officii usque ad praesentiam Dominicae nativitatis postponuntur, ut devotius tunc et avidius resumantur, et angelicum illud canticum tunc pastoribus cum magna laetitia annuntiatum, quasi novum, in eorum mentibus [Col. 0158C] repetatur.

In capitulo Evangelium Cum appropinquasset. Statim post capitulum tam ista die quam omnibus diebus Dominicis, sive omnibus diebus in quibus fit processio, debet ter pulsari signum ad processionem, deinde appellatio ad revestiendum. Tunc revestiantur ministri, interim pulsetur ad tertiam. Pulsata Tertia, et dicto Pater noster, sacerdos hebdomadarius aquam benedicat, deinde cantor hebdomadarius illius chori in quo septimana fuerit incipiat Asperges me. Interim sacerdos per altaria aspergat aquam, sicut consuetudo se habet, 259 similiter in choro, inde veniens ad gradus dicat versum: Ostende nobis. Dominus vobiscum. Oremus: Exaudi nos, Domine, quae oratio dicenda est canendo omnibus diebus Dominicis, exceptis duplicibus festis, in quibus alia dicitur, scilicet Ascendant ad te. Deinde moveat processio, et dicatur haec antiphona: Missus est; tunc eat sacerdos cum bajulo aquae benedictae, qui aspergat aquam per officinas, primo in capitulo, ubi dicat [Col. 0158D] hanc orationem: Absolve, quaesumus, Domine, deinde in dormitorio, etc., sicut in collectario habentur. In statione claustri finita antiphona dicat sacerdos versum Fundamenta ejus, oratio: Via sanctorum, legendo. Nota quod ab Adventu Domini usque ad Pascha, statio processionis quae in medio ecclesiae solet fieri intermittitur. Ibi incoepta antiphona vel responsorio [Col. 0159A] de sancto Laudo a priore, vel hebdomadario [a cantore], si deest prior, processio redeat in chorum. Sacerdos ad gradus dicat versum Ora pro nobis, beate Laude. Oratio: Exsultet, quaesumus, Domine, et dicatur canendo, ibi et Tertia incipiatur. Deinde pulsetur classicum, et incipiatur missae officium: Ad te levavi, etc, sicut in libris habentur. In fine missae Benedicamus. Tunc accedat lector mensae ad gradus petens benedictionem, dicendo 260 ter: Domine, labia mea aperies, choro respondente: Et os meum. Sacerdos ad altare V\ Salvum fac servum, etc., cum oratione, scilicet Averte, quaesumus, Domine. Hoc tempore et a Septuagesima usque ad Pascha, ad majorem missam diaconus et subdiaconus casulis utuntur, nisi missa sit de festo, privatis vero diebus in albis sint tempore isto; in Quadragesima autem casulis utantur; ad missam vero de medio festo vel novem lectionum cum solemni apparatu, id est tunica et dalmatica, missae deserviant. [Col. 0159B] Quando vero casulis utuntur, subdiaconus casulam suam epistolam lecturus deponat, qua lecta eam resumat. Diaconus vero, dum Alleluia vel tractus canitur, suam casulam super sinistrum humerum plicatam adaptet, sicque eam usque post communionem portet, dicturus vero Benedicamus, reinduat. Ad Sextam et Nonam, sicut in libris. In refectorio homilia Cum appropinquasset. Item alius sermo Satis abunde, quibus finitis, si opus fuerit, incipiatur Isaias. Ad Vesperas ant. Sede a dextris, psal. Dixit Dominus, etc. Capitulum Hora est. R\ Tu exsurgens. Hymnus Conditor. V\ Rorate, coeli. Antiphona Ne timeas. Oratio Excita.

Per totum Adventum esus carnium et 261 sagiminis dimittitur, caseus et ova conceduntur.

Dominica secunda. Nota quod in talibus Dominicis et novem lectionibus, et in mediis festis, in Vesperis, Matutinis, et Laudibus, cantores septimanae debent primas antiphonas inchoare, et caeteras commendare [Col. 0159C] descendendo, a senioribus [ms. junioribus] incipientes.

Sabbato Quatuor Temporum, eodem die ad missam officium Veni et ostende. Sciendum autem quod, cum ante Epistolam dicantur hac die orationes, in nulla dicitur Dominus vobiscum, nisi in ultima, scilicet Deus, qui tribus pueris. Hac die et omnibus Sabbatis Quatuor Temporum, et Paschae, et Pentecostes, qui ad missam lectiones vel tractus dicturi sunt, in tabula cerea scripti primitus recitentur, quae tabula, ita debet fieri.

    Hodie ad missam.
    Primam lectionem talis, scilicet unus de junioribus.
    Secundam alius, ascendendo.
    Tertiam alius.
    Quartam alius.
    Angelus Domini, unus de senioribus, usque ad V\ Benedictus es.
    Tractum Benedictus es, duo.


[Col. 0159D] Quatuor gradalia cum versibus suis similiter 262 cantantur sedendo. Tractum [ms., Tractus] Benedictus es, duo ad gradus, choro per singulos versus repetente Et laudabilis. In fine reincipiatur Benedictus es. Tractus Qui regis, ab utroque choro alternatim cantetur, primo versu ex illa parte incoepto, qua cantor hebdomadarius exstiterit. In refectorio, lectio: Anno quinto decimo.

Antiphonae O, quae ad Magnificat dicantur, 17 Kal. Januarii incipiuntur, et in Vesperis ante vigiliam nativitatis Domini finiuntur. Nonnulli postquam has antiphonas incoeperint prostrationes et preces in Vesperis dimittunt; a nobis vero non dimittuntur, sed solitum cursum exsequimur, quarum prima sic incipit: O sapientia, etc.

In vigilia nativitatis Domini. Ipsa die post missam matutinalem signum capituli celerius et productius [Col. 0160A] solito debet pulsari, ut fratres ad initium capituli omnes undecunque valeant convenire; et ne quis desit, pridie in capitulo omnibus denuntietur; pridie enim, vel ante etiam, si Dominica obstiterit, fratres raduntur. Hac die ad laetitiam et devotionem cordium demonstrandam, et in amorem venientis Dei et Redemptoris nostri Jesu Christi flagrantius excitandam, locus quo denuntiari debet nostra redemptio, videlicet capitulum, 263 quam honestius praeparetur; ubi cum lector pronuntiaverit, dicens: In Bethleem Judae Jesus Christus Filius Dei nascitur, omnes statim in terram se prosternent; prostrati vero, prout devotio ratioque dictaverit, orantes, innuente praelato surgant, et lector reliqua prosequatur. Post haec pronuntiato Evangelio, scilicet Cum esset desponsata, lectaque tabula praelatus dicat Benedicite. Tractatis igitur quae in capitulo tractanda sunt, de missis etiam in crastinum dicendis, qui eas dicturi sunt [(49) 1Kb] , praelatus provideat. [Col. 0160B] In fine vero capituli tam hujus diei quam octo subsequentium, psal. Laudate Dominum, omnes gentes, dicatur. Abhinc prostratio ad Horas non fiat, hinc etiam Horae beatae Mariae, hinc psalmi familiares dimittuntur, super Horas responsoria cum Alleluia dicantur; ut autem spatiatim et diligenter cuncta compleantur, statim post capitulum lectiones audiantur.

Igitur ante missam rite praeparatis omnibus, quae intrinsecus sive extrinsecus praeparanda sunt, ante missam totum classicum pulsetur. Ad hanc missam sacerdos honorifice induatur, diaconus sit in dalmatica, subdiaconus in tunica: totum officium festive persolvatur, submissius tamen quam in crastino cantetur. Ad missam, officium Hodie 264 scietis. Oratio Deus, qui nos redemptionis. Lectio in supellicio legatur inter chorum et altare, quae sic incipit: Haec dicit Dominus Deus. Propter Sion. Qua finita, statim Epistola incipiatur: Paulus servus Christi. [Col. 0160C] Graduale Hodie scietis, a duobus in cappis sericis cantatur, et reincipitur. Evangelium Cum esset desponsata, cum candelabris et incenso. Offertorium Tollite portas. Communio Revelabitur. In fine missae nullum signum pulsetur, sed post breve intervallum duo de majoribus signis ad Nonam.

In refectorio Cum esset desponsata, deinde sermo: Nativitatem Domini, etc. De regula nostra scilicet: Ante omnia, fratres charissimi, diligatur Deus, quae per septimanam semel ex praecepto legitur; quod restat, pridie ad coenam vel ante, ut in quarta feria ante Pascha, perlegatur; tamen infra octavas si opus fuerit ad coenam potest legi, et maxime in Sabbato, si opportunum fuerit.

Ad Vesperas, primum duo de minoribus signis pulsentur; secundo, tertio et quarto, duo et duo sicut sunt per ordinem, ac deinde omnia. Inter signa haec, omnia luminaria ecclesiae accenduntur, scilicet ad gradus chori magnum candelabrum cum septem cereis, inter chorum et altare septem lampades, [Col. 0160D] ante majus altare tres 265 cerei in bacinis, circa crucifixum quatuor cerei, per singula altaria singuli cerei. Duo in cappis sericis chorum regant, antiphonam primam praelatus incipiat, quam cantor dexter eidem priori imponit, scilicet Rex pacificus, psal. Laudate, pueri. Caeteras antiphonas incipiant majores, sicut sunt in ordine, impositas a regentibus chorum. Capitulum Propter hoc sciet, praelatus dicat in cappa serica, assistentibus ceroferariis. Responsorium O Juda, tres cantent in cappis rubeis. Hymnum Veni, Redemptor, praecentor incipit. Nota quod ubicunque sit septimana, quando duplex festum occurrit, chorus dexter ita praecellit sinistro quod in Vesperis et Matutinis, in eo, quae dicenda sunt vel cantanda, incipiantur. Ultimus versus hymni Laus, honor. V\ Tanquam sponsus. Antiph. Dum ortus a praelato primo et postremo incipitur, [Col. 0161A] quam imponit ei praecentor, et ter canitur; ipse vero praelatus praecedentibus ceroferariis, et cantore in cappa sibi ministrante, omnia ecclesiae incenset altaria, rediensque in stallo suo incensetur a cantore, permanentibus ibi ceroferariis; postea incensentur illi qui habent cappas sericas, sicut sunt in ordine, primum in dextro choro, et post in sinistro, postea 266 omnes, a majoribus inchoando. Oratio: Deus, qui nos redemptionis, quam praelatus dicit in stallo suo, cantore sibi de libro ministrante. Tres dicant Benedicamus Domino Ad Completorium, antiph. Miserere, psal. Cum invocarem, etc. Hymnus Salvator mundi. V\ Custodi nos. Ant. Veni, Domine.

Ad Matutinum primo totum classicum pulsetur, et remanente classico duo minora signa sonent, donec fratres ad ecclesiam conveniant. Invitatorium Christus natus est, quod dicant quatuor in cappis sericis. Regatur chorus a duobus hebdomadariis, qui [Col. 0161B] imponant antiphonas, sicut dictum est ad Vesperas, a majoribus inchoantes. In primo nocturno antiphona Dominus dixit ad me, quae imponitur priori. Primum responsorium cantores hebdomadarii in cappis sericis dicant, videlicet Hodie nobis, V\ Gloria in excelsis. Caetera responsoria omnia, excepto tertio, sexto et nono, bini cantant; tres in cappis cantant responsorium tertium, similiter sextum, scilicet prior et duo de majoribus. Et nota quod quando praelatus sextum responsorium cum aliis ad gradus cantat, praecentor prius debet coram praelato incipere responsorium, et cantare versum cum Gloria Patri, quantum praelato placuerit. Tria 267 Evangelia in cappis sericis legantur. Praelatus legat ultimum Evangelium: In principio erat Verbum, praecedentibus duobus ceroferariis, et quoties legit in cappa, vel dicit capitulum seu orationem, assistunt ei. Dum vero nona lectio legitur, praeparat se diaconus in dalmatica, subdiaconus in tunica, ceroferarii cum thuriferario [Col. 0161C] in supelliciis, sintque parati ad repetitionem responsorii; noni per chorum ordinate incedentes, videlicet praecedentibus ceroferariis, deinde thuriferario, subdiacono et diacono subsequentibus ante praelatum veniant, ubi diaconus incensum praelato offerat; quo in thuribulo posito, textum accipiens, benedictionem petat: redditoque textu subdiacono ad lectricum inter chorum et altare honeste praeparatum, ministris sicut venerant praeeuntibus cum magna reverentia, accedat, et genealogiam, non cantando, sed honeste legendo, pronuntiet; qua lecta, et Te Deum laudamus a praelato incoepto, diaconus incensum ponat in thuribulo, et cum processione sua altare majus et matutinale [(50) 1Kb] incenset, et praelatum postea, cui scilicet praelato subdiaconus textum ad osculandum offerat. Quibus peractis, repositis in locum suum candelabris, dum Te Deum laudamus canitur 268 in choro, omnes ministraturi ad primam missam remaneant ultimi. Thuriferarius [Col. 0161D] vero, incensato prius diacono, per chorum incensum ferat, subdiacono sequente cum textu. Sacerdos ad primam missam interim honorifice induatur. Ad Te Deum laudamus, duo majora signa pulsantur; et ad versum: Per singulos dies, classicum, id est, omnia signa.

Finito Te Deum laudamus, dicat praelatus versum: Ipse invocavit me; incoeptoque ab eo, Deus in adjutorium, tunc quando prima antiphona ad Laudes solet imponi, officium ad missam: Dominus dixit ad me, in choro praecentor incipiat, quod tertio repetatur. Kyrie. Orbis Factor, a duobus in cappis canitur, ceroferarii presbyterum praecedant, tunica et dalmatica habeantur. Gloria in excelsis sacerdoti a cantore delatum devote et celebriter ab omnibus decantetur, oratio Deus, qui hanc sanctissimam. Lectio inter chorum et altare in supellicio legatur, quae sic incipitur: Populus gentium, qua finita statim [Col. 0162A] Epistola incipiatur, quae sic incipit: Apparuit gratia Dei. Graduale duo cantant in cappis sericis, et reincipiant, videlicet Tecum principium, V\ Dixit Dominus ad me. Alleluia, duo canant, adjuncto sibi tertio in cappis, videlicet Dominus dixit 269 ad me. Sequentia: Nato canunt omnia, signa vero non pulsantur. Evangelium cum candelabris et incenso. Cantata vero communione, statim in choro ad Laudes antiphonam cantor incipiat Quem vidistis, psal. Dominus regnavit; dumque Laudes dicuntur, sacerdos cum ministris sileat. Antiphona secunda Genuit puerpera; psal. Jubilate. Hanc antiphonam et tres sequentes cantores hebdomadarii commendant, et omnes sine pneumate finiuntur. Capitulum, hymnus, nec versus dicuntur; sed finita antiphona, Parvulus filius, sine pneumate, sacerdos ad altare antiphonam, Gloria in excelsis a cantore delatam sine mora incipiat, statimque post Benedictus, incipiatur et finiatur ipsa antiphona [Col. 0162B] sine pneumate. Post haec, dicta ratione, ad complendum diaconus subjungat Ite, missa est. Quibus expletis, laternis accensis omnes dormitorium petant; hac tantum vice, qui volunt vestiti jaceant. Nota quod ad praedictam missam diaconus defert pacem priori, et cantor assumens a priore defert hinc inde; quod si deest prior, praecentor sumit et defert, ut dictum est.

Cum autem summo diluculo dies illuxerit, unum de majoribus signis pulsetur, quo audito omnes qui ad missam servituri sunt 270 abluere et revestire accelerent; alii vero expedite surgant, et in choro sedeant, donec pulsetur classicum. Ad hanc missam induantur sacerdos et ministri, sicut solent in Dominicis, tunica et dalmatica albis, ut supra; tunc secretarius debet candelas in choro cantantibus ministrare, sicut et ad primam missam. Officium Lux fulgebit, quod praecentor incipit. Lectio Spiritus Domini, quae legatur sicut in praecedente missa, qua [Col. 0162C] finita statim Epistola incipiatur, scilicet Apparuit benignitas. Alleluia, Dominus regnavit, a duobus canitur sicut graduale. Evangelium cum candelabris et incenso, non pulsatur classicum. Finita missa in claustrum veniant, manusque lavent, et acceptis libris sedeant. Interim sacerdotes ad missas privatas se expediant.

Ad Primam duo de majoribus signis pulsentur. Post Primam capitulum teneatur, in quo solummodo de amore et dulcedine tantae solemnitatis debet tractari. Statim post capitulum processio pulsetur; sive Dominica sit, sive non, processio agitur, missa matutinalis intermittitur. Processio fit sine cappis sericis, excepto priore qui habet: subdiaconus tunicam, diaconus dalmaticam habent.

Post Tertiam omnibus rite peractis, ministris 271 quoque ante altare quae portanda sunt tenentibus, cum praecentor responsorium vel antiphonam inchoaverit, procedunt hoc modo: Primus, qui aquam [Col. 0162D] benedictam portat, dehinc qui crucem, post qui candelabra, deinde qui thuribulum, inde subdiaconus cum textu in tunica, et diaconus in dalmatica, post quos incedunt pueri, et reliqui bini et bini, sicut est ordo eorum; post omnes praelatus in cappa serica. Procedentes vero per claustrum nullam stationem faciunt, sed cantando responsorium ecclesiam ingrediuntur, et ita facta statione ante crucifixum, stent donec quod canitur finiatur; ad quam processionem dicatur responsorium Descendit de coelis. In statione ecclesiae incipit praecentor responsorium Verbum caro, tres in pulpito versum dicant In principio. Ad introitum chori praelatus imponat antiphonam a cantore sibi delatam Hodie Christus natus est, post haec praelatus, pronuntiato versu, Ipse invocavit me, dicat orationem Da, quaesumus, omnipotens Deus. Tunc pulsetur classicum. Officium Puer natus est, Kyrie, Deus creator omnium. Gloria in excelsis Deo [Col. 0163A] a tribus in cappis sericis. Oratio Concede. Lectio, Propter hoc sciet populus, in cappa serica in pulpito legatur, qua finita statim Epistola: 272 Multifarie, etc. Graduale a duobus in cappis in pulpito cantetur Viderunt, et reincipiatur. Alleluia. Dies sanctificatus, ibidem a tribus in cappis. Sequentia Christi hodierna, interim duo de majoribus signis pulsentur.

Quando festivitas ista, vel alia duplex in Dominica occurrit, primum fiat aqua benedicta ab hebdomadario, et ipse statim incipiat Tertiam, quae dum canitur vadit cum aquae bajulo per officinas, et solitas complet observantias, postea in chorum horam finiturus revertitur. In talibus festis omnes qui missas non cantant ad communionem vadunt, exceptis illis qui pro aliqua rationabili causa consulto praelato se abstinent, sic etiam in omnibus Dominicis.

Notandum autem quod quando quaelibet festivitatum duplicium in quibus praelatus missam debet celebrare, in Dominica occurrit, benedictio super [Col. 0163B] lectorem hebdomadarium ad missam matutinalem dabitur. In refectorio lectio In principio, deinde sermo Vox spiritualis Aquilae, et alii sermones per septimanam assumantur, cum opus fuerit, post Evangelia dierum.

Ad Vesperas signa sicut in vigilia pulsantur, cantores chorum regunt; cantor hebdomadarius dextri chori primam antiphonam 273 incipiat, scilicet: Tecum principium, ps. Dixit Dominus. Alius cantor sinistri chori antiphonam secundam incipiat Redemptionem, psal. Confitebor; aliae distribuantur, et finiantur omnes cum pneumate. Capitulum cum cappa et cereis praelatus dicat Multifarie. R\ Verbum caro, cantores adjuncto sibi tertio cantent in cappis. Hymnus A solis ortus cardine. V\ Tanquam sponsus. Antiphonam Hodie Christus, primo et postremo praelatus incipit, et tota canitur, psal. Magnificat. Interim praelatus majus altare incenset, per caetera quoque altaria incensum portetur. Oratio Concede, quaesumus. Cantores dicant Benedicamus [Col. 0163C] Domino. Statim tres diaconi in cappis rubeis ad gradus incipiant responsorium Sancte; tunc eat processio ad altare sancti Stephani, praelatus autem incenset altare; diaconi cantent versum Ut tuo propitiatus. Versum Gloria et honore, unus de diaconis dicat, Oratio: Da nobis, diaconi subjungant Benedicamus Domino. Postea redeat processio in chorum cantando Inviolata. V\ Post partum, oratio Deus, qui salutis aeternae, pueri ad gradus subjungant Benedicamus. Ad Completorium antiphona Miserere, etc., hymnus Salvator mundi. V\ Custodi nos, Antiphona Alleluia, Verbum.

274 De S. Stephano duplex festum simplex agitur. Invitatorium tribus sine cappis sericis, Christum natum. Hymnus Deus, tuorum militum. In primo nocturno, ant. Beatus Stephanus, quam imponat diaconus cantum agens majori in choro dextro post priorem, psal. Beatus vir., antiphona 2 Constitutus, quam imponit alius diaconus in sinistro choro majori, [Col. 0163D] etc. Primum responsorium Stephanus autem, quod cantant duo ad gradus; similiter omnia responsoria bini et bini cantant, prior ponitur ad sextum responsorium, sicut semper in duplicibus festis, et ad nonam lectionem, etc. Te Deum laudamus. V\ Posuisti, Domine, quem praelatus dicit. Ad Benedictus, ant. Impii super, quam praelatus sibi delatam a diacono cantum agente incipiat. Tunc eat processio ad altare, interim praelatus majus altare et matutinale incenset, postea altare beati Stephani; finito psalmo Benedictus, et antiphona, sequitur oratio Da nobis, quaesumus, Domine, diaconi: Benedicamus, Domino. In reditu de Nativitate memoria Verbum caro factum est. V\ Benedictus qui venit. De beata Maria Virgo verbo. V\ Post partum. Oratio Deus, qui salutis, ceroferarii subjungant Benedicamus.

Officium ad missam Etenim sederunt. 275 Kyrie, Conditor a duobus in cappis cantetur. Epistola in pulpito Stephanus plenus gratia et fortitudine. Graduale, [Col. 0164A] Alleluia, et Evangelium similiter in pulpito, etc.

Ad Vesperas, ant. Tecum principium, psal. Dixit Dominus, etc., ut supra, capitulum Stephanus. R\ O martyrum, hymnus Deus tuorum. V\ Gloria et honore, ant. Patefactae sunt, psal. Magnificat, interim praelatus majus altare et matutinale incenset. Oratio Da nobis, Domine, quaesumus, Cantores tres in cappis Benedicamus Domino. Tunc sacerdotes tres de senioribus ad gradus in cappis incipiant R\ Apparuit. Fiat processio ad altare beati Joannis, quod praelatus incenset. V\ Cumque complesset, V\ Valde honorandus est, quem dicat unus de sacerdotibus. Oratio Ecclesiam tuam, sacerdotes subjungant Benedicamus. In reditu in chorum de Nativitate memoria Gaudeamus. De beata Maria memoria Alma Redemptoris. V\ Post partum, oratio Deus, qui salutis, ceroferarii Benedicamus.

De sancto Joanne duplex festum agitur simplex, [Col. 0164B] quod dicitur tertiae dignitatis. Eodem modo per omnia sicut notatum est in festo beati Stephani, sic etiam de Innocentibus et de sancto Thoma sine differentia observatur. (Post Laudes) fiat processio 276 ad altare sancti Joannis, ibi incensato altari, et dicto psalmo Benedictus, dicatur oratio Ecclesiam tuam. Sacerdotes cantores subjungant Benedicamus. De Nativitate memoria, de sancto Stephano memoria, de beata Maria memoria, ceroferarii Benedicamus.

Ad Vesperas ant. Tecum principium, etc., ut supra, capitulum Qui timet Deum, R\ In medio, hymnus Exsultet. V\ Valde honorandus, ant. In medio Ecclesiae. Oratio Ecclesiam. Cantores subjungant Benedicamus. Tunc tres de junioribus, acceptis cappis sericis, ad gradus incipiant R\ Dignus a dignis, et fiat processio ad altare Innocentium, quod praelatus incenset. V\ Accipiunt. V\ Laetamini, oratio Deus, cujus hodierna, cantores Benedicamus. In reditu de [Col. 0164C] Nativitate memoria, de sancto Stephano memoria, de beata Maria memoria.

(In festo Innocentium.) In Laudibus processio ad altare eodem modo quo supra.

Ad Vesperas. Cantores hebdomadarii adjuncto sibi tertio in cappis sericis ad gradus incipiant R\ Miles Christi. Fiat processio ad altare beati Thomae eodem modo quo dictum est de aliis.

(In festo S. Thomae.) Ad Laudes fiat processio ad altare, sicut supra.

277 In vigilia Epiphaniae, nona cum duobus de majoribus signis pulsetur.

Solemnitas Epiphaniae cum magna reverentia celebratur, quia in ipsa multa sacramenta recoluntur. Altaria quoque omnia parantur, signa pulsantur, ut supra dictum est, praeter ad Matutinas, tunc enim ad excitandos fratres non pulsatur classicum, sed duo minora signa. Omnia luminaria quae circa majus altare sunt, exceptis tribus cereis qui sunt coram altari, accenduntur. Ante singula altaria, singula [Col. 0164D] luminaria ponuntur. Ad Vesperas cantores hebdomadarii chorum regunt in cappis albis. Prima antiphona Tecum principium, imponitur priori, caeterae similiter senioribus imponuntur et sine pneumate finiuntur; prior in cappa ad gallos deaurata dicat capitulum Surge, illuminare. Responsorium in cappis croceis et rubea: Reges Tharsis. Hymnus Hostis Herodes, versus Omnes de Saba. Antiphona Magi, bis imponitur, et ter canitur. Oratio Corda nostra.

Ad Matutinum invitatorium et hymnus non dicuntur, sed antiphona ad priorem delata ab ipso incipitur sic: Afferte Domino, psalmus ipse, etc. In tertio nocturno, ant. Venite, psalmus ipse, stando psallatur totus. 278 Tantum in die dicatur praedicta antiphona cum psalmo; per octavam, ant. Adorate Dominum, psal. Cantate 1. etc. Homilia in cappa legitur cum ceroferariis. Nonum reponsorium in Columbae, a tribus in cappis canitur, nec iteratur. [Col. 0165A] Ad legendum Evangelium Factum est, accedat diaconus cum processione, sicut dictum est in nativitate Domini.

Ad missam officium Ecce advenit. Cantores adjuncto tertio ad gradus in cappis cantent Kyrie, Fons bonitatis; in pulpito, graduale Omnes de Saba, Alleluia, Vidimus stellam, etc.

In refectorio lectio Cum natus esset, cum sermonibus ad idem festum pertinentibus.

Ab octava Epiphaniae usque ad Septuagesimam leguntur Epistolae beati Pauli, et per idem tempus quotidie bis comeditur, etiam feria sexta de consuetudine approbata.

Summopere autem provideatur ut ante Septuagesimam Epistolae beati Pauli finiantur; proinde etiam si tempus breve fuerit, a crastino Circumcisionis in refectorio incipiantur. Historia Domine, in ira tua, ante Dominicam post octavam Epiphaniae nunquam incipitur; quando vero in prima Dominica [Col. 0165B] post octavam Epiphaniae Septugesima 279 occurrit, tunc ex necessitate dimittitur.

Feria secunda, in Laudibus antiphona: Miserere, psalmus ipse, capitulum ad Laudes omnibus feriis usque ad diem cinerum: Vigilate et orate. Prostrationes et preces resumuntur. Nota quod si tempus longum fuerit, et non suffecerint Epistolae beati Pauli ad lectionem refectorii usque ad Septuagesimam, assumendae sunt lectiones sanctorum.

Sabbato ante Septuagesimam, Alleluia ante Nonam dicitur, in Vesperis tacetur. Hac tamen die, quando purificatio beatae Mariae occurrerit, quia Vesperae de festo erunt, Alleluia in ipsis dicatur, et etiam in Completorio, de Septuagesima tunc ad Vesperas memoria tantum fit. Ab illo die usque Paschae Vesperas: Laus tibi, Domine, rex aeternae gloriae pro Alleluia dicitur in principio Horarum.

Ad Matutinum invitatorium Praeoccupemus faciem, etc. Ad primam lectionem legitur prologus cum initio Genesis. Primum responsorium In principio [Col. 0165C] fecit Deus, etc. Nonum responsorium reincipitur. Versus Excelsus super omnes. Sancta quippe Ecclesia abhinc usque ad Pascha organa sua, videlicet cantica laetitiae Alleluia. Te Deum 280 laudamus, Gloria in excelsis Deo, Ite missa est, suspendit.

Per totum tempus Septuagesimae, sicut dictum est in prima Dominica Adventus, ad magnam missam diaconus et subdiaconus casulis utantur.

Dominica in Quinquagesima, in refectorio lectio Assumpsit Jesus. Sermo Fides est religionis. Ab hac die quaecunque festivitas occurrat jejunium non solvitur.

In Capite jejunii invitatorium In manu tua, etc. His quatuor diebus ad Matutinum et Vesperas tantum capitula propria dicuntur et orationes, sicut in omnibus aliis diebus Quadragesimae; ad Horas vero dicitur collecta Dominicalis, scilicet Preces nostras.

Sciendum est quod a Capite jejunii de esto trium lectionum nihil fit usque ad Pascha, nisi commemoratio [Col. 0165D] tantum, et missa matutinalis si in Dominica evenerit, excepto in ramis Palmarum. Sciendum est quod si in Capite jejunii festum novem lectionum occurrat, in crastinum differendum est. In capitulo lectio Cum jejunatis. Hac die et omni feria quarta et sexta Quadragsimae tenendum est silentium in claustro; debet etiam unusquisque, loco processionis quae illis diebus solet fieri, statim post exitum 281 a capitulo dicere psalmum Miserere mei, Deus.

Post Nonam, dum psalmi familiares dicuntur, a secretario unum de majoribus signis tribus vicibus modicum pulsetur, quo audito omnes in choro se discalceent, nisi propter asperitatem frigoris eis misericordia fiat a praelato. Deinde veniente praelato ante majus altare cum sacerdote hebdomadario et ministris, ubi tapetum debet esse expansum, incipiat praelatus antiphonam Parce, Domine, et dicant ibi prostrati septem psalmos, similiter conventus in choro. Finitis psalmis sine litania cum Kyrie, eleison [Col. 0166A] tantum, erigens se praelatus, et stolam assumens, stans ante altare absolutionem faciat; deinde ministris ad sedes suas in chorum reversis, sacrista cineres, quos de palmis praeteriti anni paravit, afferat; quos ipso tenente praelatus benedicens, et subpriore aspersorium ministrante aqua benedicta aspergens, stolam ipsi subpriori tribuat, et sibi primo cineres imponat et aqua aspergat; deinde stolam resumat, ac eidem subpriori caeterisque fratribus cum magna cordis contritione venientibus, et coram se genua flectentibus cineres imponens, singulis dicat: Memento quia cinis es, etc., subpriore singulos 282 aspergente. Interim cantetur antiphona Immutemur, cum versibus psalmi Deus misereatur nostri; repetatur, quantum opus fuerit. Post datos cineres, parata processione, dicat praelatus in sede sua in choro versum Ostende nobis: Dominus vobiscum. Oratio Concede nobis, Domine, postea inchoata antiphona, Exaudi nos, Domine, per claustrum ad processionem exeant. Nullus in hac processione [Col. 0166B] ecclesiasticis indumentis debet indui. Percantata antiphona ante refectorium cum uno versu psalmi Salvum me fac, subjungatur alia Juxta vestibulum; qua ante introitum ecclesiae finita, litaniam duo cantores incipiant, quibus pronuntiantibus Sancte Joannes Baptista, processio ingrediatur ecclesiam, quae dum percantatur ad gradus, interim sacerdos et ministri revestiantur. Finita litania sine oratione officium incipiatur Misereris omnium. Hac die ac deinceps in omni Quadragesima diaconus et subdiaconus omnibus diebus usque ad coenam Domini ad magnam missam de tempore debent in casulis ministrare, etiam diebus Dominicis. Oratio Praesta, quaesumus, Domine, cui diaconus debet praeponere Flectamus genua, et sic omnibus feriis Quadragesimae. Epistola Convertimini ad me, quae dum legitur fratres recalceent 283 se. Graduale Miserere mei. Tractus Domine non secundum, alternatim debet cantari. Evangelium Cum jejunatis. Offertorium Exaltabo te. Ad [Col. 0166C] Vesperas primum signum, quando Sanctus cantatum est, pulsari incipiat, ad secundum Per omnia, cesset; post Agnus Dei, secundum signum. Communio Qui meditabitur, qua finita debet pulsari tertium signum. Ad ultimam orationem, quae dicitur super populum, dicat diaconus Humiliate capita vestra, post quam orationem classicum infertur. Sacerdos qui missam celebravit (nisi fuerit duplex festum, vel dies Sabbati in quo hebdomadarius hebdomadae sequentis Vesperas inchoat) Vesperas ibidem ad altare incipiat. Post Vesperas facto brevi intervallo pulsetur cymbalum, et eant coenatum.

(Feria sexta.) Sciendum tamen quod a Capite jejunii usque ad coenam Domini singulis diebus, nisi in Dominicis, post Tertiam septem psalmi cum litania dicuntur: in diebus festivis post Primam immediate.

Dominica prima in Quadragesima, ad missam, [Col. 0166D] officium Invocavit me, etc. Tractus Qui habitat, quem quatuor alternatim canant, etc. Hac die post Completorium sacrista cortinam inter cnorum et altare protendat, tunc etiam cruces et 284 imagines cooperiat. A secunda feria Quadragesimae usque ad Pascha, exceptis festis, ad initium principalis Horae dum Gloria Patri dicitur, ab omnibus simul super formas venia petatur.

Sciendum quod in omnibus missis quae de Quadragesima dicuntur cortina debet esse collecta dum Evangelium legitur, sed lecto Evangelio statim expandatur; quando vero festum celebrandum est, finita missa diei praecedentis statim colligatur cortina, quae tamen ipsa die dum missa de Quadragesima canitur debet esse protensa; in qua missa se fratres super formas ad canonem non incurvent; qua die post Completorium nisi aliud festum occurrat, cortina, sicut solet, extendatur.

Notandum quod feria secunda Quadragesimae ad [Col. 0167A] collationem incipendae sunt homiliae Quadragesimales.

(Sabbato 4 temporum.) Sabbato ad missam, officium Intret oratio. Oratio Populum tuum, ad quam dicatur Flectamus genua, et dicatur sine Dominus vobiscum, cum omnibus sequentibus, excepta ultima ante Epistolam. Lectio, Angelus Domini legatur usque ad illum versum Benedictus es in firmamento; exinde enim tractus incipitur, cujus primum versum dimidium quatuor fratres simul, reliquos 285 bini et bini dicant; chorus vero primum versum ab eo quod dicitur Et laudabilis, accipiat. Tunc post finem caeterorum versuum Hymnum dicite, semper sedendo repetat. Postquam tractus fuerit finitus a praedictis quatuor, primus versus reincipiatur. Hunc tractum in suis nigris cappis laneis canunt, in quo (sicut in suprascripta Dominica descriptum est) vicissim sedeant. Dominus vobiscum, oratio Deus, qui tribus pueris, sine Flectamus genua. Epistola Rogamus vos. Tractus Laudate Dominum, in choro alternatim [Col. 0167B] cantetur. Missa ista una collecta tantum finitur.

Dominica tertia Quadragesimae, ad Completorium antiphona Media vita, psal. Nunc dimittis. In canendo istam antiphonam, cum venitur ad locum, ubi dicitur Sancte Deus, debent omnes ter in profestis diebus prosterni, in diebus vero festivis tantum inclinari.

Dominica in Passione, ad primas Vesperas, ant. Benedictus, etc. R\ Circumdederunt. V\ Quoniam tribulatio, sine Gloria Patri, iterum Circumdederunt. Notandum quod responsoria tam ad Matutinum quam ad Horas quae cum Gloria solent dici, reincipiuntur usque ad Pascha. Quod si festum celebrari contingat, vel missa dicatur quae 286 non sit de passione, Gloria Patri solito more dicitur.

Dominica in ramis Palmarum. In Laudibus ant. Occurrunt turbae, psal. Benedictus. Hic sciendum quod, dum transit processio beatae Mariae per terminos [Col. 0167C] parochiae nostrae ferendo corpus Domini ad locum deputatum, audito cymbalo ejusdem processionis, debent pulsari duo de majoribus signis in honorem Dominici corporis. Ad Primam mane pulsetur, missa matutinalis intermittitur. In capitulo lectio Cum appropinquasset. Statim post capitulum processio pulsetur. Ad Tertiam pulsetur, postea benedicatur aqua, et solito more asperguntur fratres; deinde dicta oratione: Exaudi nos, Domine, incipit hebdomadarius Tertiam, quae dum canitur, ipse cum aquae bajulo more solito aspergit officinas. Post Tertiam statim ordinetur processio, videlicet aqua benedicta, candelabra, et crux discooperta. Omnes debent tam presbyteri parochiales quam alii fratres huic processioni interesse. Antiphona Ante sex dies, etc. In introitu ecclesiae beatae Mariae. R\ Christi Virgo, etc. Inde ingressi chorum ecclesiae beatae Mariae more se habeant aliorum. Debet cavere clericus sacristiae quod singulis canonicis nostris ramos distribuat [Col. 0167D] benedictos. Dum rami 287 distribuuntur, canitur antiphona Pueri Hebraeorum, etc. In reditu processionis, ant. Coeperunt omnes. R\ Dominus Jesus. Item R\ Cum audisset turba. Cum ad portam civitatis processio venerit fit statio, pueris super portam canentibus Gloria, laus. In introitu civitatis responsorium Ingrediente Domino. V\ Cumque audisset, tunc iterum debent pulsari duo de majoribus signis, in introitu ecclesiae Sancti Laudi, responsorium Circumdederunt me, facta in basilica statione, versus a duobus canitur. Finito responsorio praelatus genua flectendo delatam sibi antiphonam a cantore Ave, rex noster, ter incipiat; tantum dicens Ave, rex noster, conventus per singulas vices, similiter genua flectendo, idem repetat, interim crucifixus paulatim discooperiatur; ad ultimum tota antiphona cantetur. Ad introitum chori, R\ Collegerunt, versus a tribus de senioribus ad gradus cantetur: Unus autem; interim conventus sedeat. Post versum dicta [Col. 0168A] repetitione antiphonae Ne forte, subjungat praefatus V\ Benedictus qui venit, choro respondente Hosanna in excelsis. Oratio Omnipotens sempiterne. Tunc possunt ministri de suis necessariis providere. Pulsato classico inchoatur Officium Domine, ne longe. Sacerdos et ministri procedentes 288 ad altare palmas manibus gestent. Ministri casulis induti sint. Tractus a quatuor cantetur, sicut prima Dominica Quadragesimae. Ad passionem Dominus vobiscum propter Dominicam dicatur, sed Gloria tibi, Domine, loco suo taceatur. Credo. Offerenda Improperium, quae dum canitur primo ministri palmas offerant, deinde praelatus, et reliqui bini et bini ordinate venientes, quas sacrista suscipiat. Propter laborem officii post prandium dormiant; cumque tempus surgendi fuerit, unum de minoribus signis pulsetur, quo audito in claustrum venientes, primo (sicut mos est) manus lavent, deinde pulsata Nona procedant. Hujusmodi meridiana observantia a Pascha usque ad Kalendas [Col. 0168B] Octobris, exceptis diebus jejuniorum in quibus post Nonam comeditur et dormitur, teneatur. Hac die et deinceps usque ad Kalendas Octobris conventus in claustro sedens silentium teneat.

Feria quarta ad missam Passio Domini, sine Dominus vobiscum et sine Gloria tibi, Domine. Appropinquabat dies festus; hora qua diaconus dixerit Velum templi scissum est, cortina cadere permittatur.

Ad Vesperas et usque ad missam in crastino signa sicut in Dominicis pulsentur 289 praelatus debet cantare Vesperas. Ad Vesperas antiphona Beatus vir, psal. Nisi Dominus aedificaverit, etc. Capitulum Attende, Domine. R\ Circumdederunt me, quod cantare debent cantores ad gradus in cappis sericis. Hymnus Vexilla regis, ant. Tanto tempore, quam praelatus incipiat, et duo altaria incenset; statim incoepta antiphona, incipiatur Magnificat. Oratio Respice, quaesumus, Domine, quae tribus diebus sequentibus ad omnes Horas dicatur, praeter ad Primam [Col. 0168C] et Completorium. Cantores in cappis sericis dicant: Benedicamus Domino. Nota quod quando annuntiatio Domini hac die occurrerit, Vesperae de festo agontur. Regula ad prandium hac die legatur. Completorium hujus diei solito more dicitur absque prostratione. Hac die si quid in ecclesia, vel in claustro, vel in caeteris officinis mundandum fuerit, emundetur.

Feria quinta in coena Domini custos ecclesiae sollicite provideat ut ea hora ad Matutinum surgatur, quod ante lucem suo modo spatiose nocturnum Officium compleri valeat. Hac die sicut et in sequentibus duabus, ad Horas fit prostratio. In Matutinis istorum dierum per singulas noctes viginti quatuor candelae ante majus altare praeparantur, quarum singulae ad initium cujusque 290 antiphonae vel responsorii exstinguuntur. In hac quinta feria ad Matutinum pulsato classico, non dicitur Domine, labia mea aperies, neque Deus, in adjutorium meum; Gloria Patri [Col. 0168D] penitus intermittitur; invitatorium quoque non canitur, sed primam antiphonam praelatus incipiat mediocri voce, sic: Zelus domus tuae. Psalmus Salvum me fac, qui cum imponitur veniam super formam omnes petant, sic ad Matutinum, Laudes et singulas Horas his tribus diebus faciant. Antiphonae et versiculi sine pneumate finiantur. Praelatus legat nonam lectionem. Responsorium nonam Revelabunt, etc., iterum, Revelabunt, interim pulsetur classicum. Finito nono responsorio, non dicatur versus, sed statim antiphona Justificeris, Domine, praelato imponatur, psal. Miserere mei, Deus, etc. Dum psalmus Laudate Dominum de coelis canitur, lumen a sacrista recondatur, et si quae sunt per ecclesiam luminaria exstinguantur; deinde ubi finita antiphona praelatus antiphonam Traditor autem imposuerit, subito illa candela quae remanserat exstinguatur, sicque Benedictus, et caetera quae sequuntur in tenebris dicantur. Post Benedictus, finita antiphona [Col. 0169A] duo fratres in dextra cruce ecclesiae primo incipiant Kyrie, eleison, quibus 291 alii duo in sinistra cruce similiter Kyrie, eleison respondeant; deinde duobus prioribus iterum Kyrie, eleison repetentibus, duo de majoribus ad gradus a cantore praemuniti subinferant Domine, miserere; chorus subjungat Christus Dominus factus est. Quo audito, illi qui in sinistra cruce sunt, Christe, eleison dicant, duo ad gradus. V\ Qui passurus advenisti. Illi de dextra cruce: Christe, eleison, duo ad gradus. V\ Qui discipulos. Illi de sinistra: Christe, eleison, duo ad gradus. V\ Agnus innocens. Dicto versu, illi iidem ad gradus incipiant Domine, miserere. Chorus: Christus Dominus factus est. Iterum illi de dextra cruce: Kyrie, eleison. Illi de sinistra: Kyrie, eleison, iterum in dextra: Kyrie, eleison. Ad gradus: Domine, miserere. Chorus: Christus Dominus. His ita finitis, mox ut praelatus Mortem autem crucis pronuntiaverit, super formas se prosternent. Pater noster, cum precibus et psalmo Miserere [Col. 0169B] mei, Deus, et oratione Respice, quaesumus, unusquisque per se dicat Amen. Postea praelato sonitum dante lumen proferatur. Accensis laternis, dormitorium petatur. Mane surgentes fratres solito more usque ad Primam se habeant, excepto quod missas familiares non dicant.

Pulsata Prima, Pater noster prostrati praemittant, 292 et sine Deus, in adjutorium, et hymno, hebdomadario incipiente antiphonam Justificeris, psal. Deus, in nomine. Beati immaculati, Retribue, sine Quicunque vult, submissius solito canant. Quibus dictis, statim responsorium Unus ex discipulis, ille cui cura canendi responsoria super Horas commissa est, incipiat, et versum canat, responsorium reincipiat subjungens versum Christus factus est. Quo facto prostrati, unusquisque per se sub silentio solitas preces usque confessionem dicat, confessio in audientia fiat, deinde preces quae sequuntur, et Miserere mei, Deus, cum solita oratione: Domine, sancte Pater, sub [Col. 0169C] silentio finiantur. Sicque facto signo surgant, capitulum intrent, ubi pronuntiato kalendario, Isti sancti et omnes alii, sub silentio ab unoquoque dicatur; quo dicto, innuente praealto, lectio Convenientibus vobis in unum sine Jube Domne, et sine Tu autem, legatur, statimque tabula recitetur. Defuncti si fuerint pronuntientur, illisque absolutis, dicto Benedicite, primo, sicut mos est, de ordine tractetur, deinde quae agenda sunt usque ad crastinum capitulum ordinentur. In fine capituli exeant nihil dicentes, et per istud tempus ex toto in claustro et in aliis officinis plus solito silentium observent.

293 Post capitulum indicet praelatus praeposito et eleemosynario quot pauperes ad Mandatum assumi debeant; qui ante Tertiam masculi et integri corporis, ne infirmis fratribus molestiam inferant, tot eligantur quot in monasterio fratres sani et infirmi habentur, et quot eodem anno obierunt; quatuor etiam ad praelatum, et alii tot quot ipse pro familiaribus loci in Mandato habere judicaverit, adducantur. [Col. 0169D] Horae hujus dici et duorum sequentium simili modo, quo supra dictum est de Prima, cantentur cum precibus: Ego dixi, Domine, et oratione: Respice, quaesumus, hac tamen die paulo altius quam in duobus sequentibus dicuntur. Post Tertiam dicatur missa ad crucifixum infirmis fratribus, et familiae, et pauperibus, qui ad Mandatum electi [add., sunt]. Finita vero missa, eleemosynarius ducat pauperes ad locum ubi aqua calida pedes lavent; dum vero Sexta canitur ipse et praepositus introducant eos in claustrum, faciantque sedere in parte claustri juxta ecclesiam hoc modo: Quatuor pauperes praelati in medio faciant sedere, juxta quos hinc et inde alios collocent, omnia etiam, quae ad Mandatum sunt necessaria, videlicet aqua calida, bacinia, lintea ad tergendas manus et pedes pauperum praeparentur. [Col. 0170A] Finita 294 ergo Sexta, in capitulum coadunentur fratres, ubi cappas deponentes, praeeunte praelato sequuntur bini et bini; quo ante suos pauperes consistente dexter chorus ad dextram ejus transeat, sinister remaneat ad sinistram. Tunc omnibus per ordinem ante pauperes suos astantibus, et ad illos conversis, praelatus ad instar Domini Jesu accincto linteo praecingat se, et dicat preces: Adjutorium nostrum in nomine Domini, Ostende nobis, Domine; Domine, exaudi orationem; Dominus vobiscum. Oratio: Actiones nostras. Postea cantor incipiat antiphonam Dominus Jesus. Interim praelatus humiliter et devote primo suis pauperibus pedes lavet, linteo tergat, capillis etiam ad exemplum illius mulieris detergat et osculetur, cui senior qui ad dexteram ejus est de bacinis serviat. Nullus, excepto praelato, linteo se praecingat, sed camerarius ex. una parte omnibus lintea ministret, qui etiam uni de fratribus injungat ut similiter ex altera parte faciat. Dum haec aguntur, [Col. 0170B] semper antiphona Dominus Jesus, per singulos versus psalmi Beati immaculati, repetatur. Lotis pedibus omnium, rursum praelatus suis pauperibus aquam manibus tribuat; eleemosynarius quater quatuor nummos, quos illis offerat, ministret. Quibus et manus 295 offerens osculetur, dehinc ex utraque parte singuli eis quibus pedes laverunt aquam manibus tribuant, supradictum scilicet ordinem observantes, ut inferiores a superioribus bacinia recipiant. Camerarius cum collega suo, sicut lintea, ita manutergia tam praelato quam fratribus omnibus subministret; eleemosynarius vero singulis duos nummos pauperibus tribuendos ministret, quos omnibus pauperibus, quibus aquam ministraverunt, similiter manus osculando offerant. Peracto tandem hoc sancto et piis mentibus devoto obsequio, cantuque terminato, inclinati dicant ter Kyrie eleison, Pater noster; praelatus dicat Et ne nos, preces Tu mandasti. Tu lavisti pedes discipulorum. Domine, [Col. 0170C] exaudi orationem. Dominus vobiscum. Oratio Adesto, Domine; deinde ad lavatorium manus abluant, resumptisque cappis, facto parvo intervallo de suis necessitatibus sibi provideant. Pauperes ducantur ad eleemosynariam, ubi data unicuique praebenda [(50*) 1Kb] in eorum arbitrio relinquitur vel ibi comedere, vel secum departare. Dum vero Nona cantatur, praelatus cum ministris honorifice induatur. Antequam hora finiatur, secretarius unum de majoribus signis, ter modicum pulset. Archiepiscopus [(51) 1Kb] vel episcopus loco ejus eo die 296 absolutionem solitus est fratribus impendere; quos si forte contigerit non adesse, dictis septem psalmis absque Gloria Patri, sicut factum est in capite jejunii, praelatus eos absolvat; facta autem absolutione, omnia signa productius solito in classicum pulsentur, sicque chordae usque in Sabbato sancto religentur. Missa solemniter et devotissime celebretur. Officium Nos autem gloriari, cantores hebdomadarii in cappis chorum regant. Oratio Deus, a quo Judas, sine [Col. 0170D] Flectamus genua. Epistola Convenientibus vobis. Graduale Christus factus est. Versus Propter quod, iterum Christus. Evangelium cum candelabris et incenso Ante diem festum paschae. Credo dicitur, praefatio non dicitur [(51*) 1Kb] . Diaconus tot hostias ponat ad sacrandum quot hodie et crastino sufficiant ad communicandum. His quatuor diebus nullus se, nisi rationabili causa, a communione debet subtrahere. Communicantes. Hanc. Qui pridie, sicut in missali reperiuntur, ita dicantur; Agnus Dei canitur, sed pax non datur. Communicatis omnibus, cantata communione, Dominus Jesus; praelatus ad altare antiphonam Calicem imponat, qui, dum psalmi vespertinales in choro cantantur, cum suis ministris ipsos psalmos dicens, hostias in crastinum reservandas 297 in corporalibus componat, ponensque [Col. 0171A] corporalia plicata super calicem diacono portanda tradat, quo illa cum magna diligentia portante, praecedente processione cum qua ad altare venerat, ac praelato subsequente vadant ad locum ad hoc decenter praeparatum, in quo idem praelatus corpus Domini a diacono susceptum caute et honeste reponat, incensato loco ante repositionem et post, ubi quandiu corpus Dominicum manserit lumen continue ardeat. Hoc expleto, ad altare redeant. Primus psalmus Credidi propter, etc.; cantata antiphona, statim praelatus ad altare incipiat antiphonam Coenantibus autem; psal. Magnificat, antiphona sine pneumate finiatur; praelatus vero statim subjungat Dominus vobiscum et orationem, diaconus Benedicamus Domino.

Post missam conventus in choro sedeat exspectans donec praelatus,. depositis quibus indutus erat vestimentis, alba viliori reinduatur, interim altaria nudentur. Praecedente autem praelato ad lavanda [Col. 0171B] altaria, subpriore et secretario aquam et vinum praeferentibus cum ante majus altare venerint, praelatus dicat Adjutorium nostrum in nomine Domini. Domine, exaudi orationem. Dominus vobiscum, oratio Actiones nostras. Tunc 298 debet incipi in choro responsorium Circumdederunt me, postea de responsoriis nocturnis, quantum opus fuerit, donec omnia altaria laventur; praelatus vero, postquam altare quodlibet aqua abluerit, vinum infundat super illud in modum crucis, dicens orationem illius sancti cujus est altare. Omnibus altaribus ita ablutis, praelatus redeat ante majus altare, et dicat versum Christus factus est. Oratio Respice, quaesumus, Domine. Depositis igitur a praelato ecclesiasticis indumentis, et conventu a suis necessariis reverso, post modicum temporis subprior ad ostium refectorii cum instrumento sibi a cantore praeparato faciat sonitum ad refectionem, neque enim hodie et in crastino ad refectionem pulsatur cymbalum vel campana. Tunc ingressi refectorium, et stantes in [Col. 0171C] ordine suo, dato signo a praelato sine tintinnabulo dicatur Benedicite. V\ Edent pauperes, sine Gloria Patri, et sine Kyrie, eleison. Pater noster tacite dicant, dicatque sacerdos hebdomadarius humili voce Oremus, Benedic, Domine, etc., et responso Amen, lectio sine benedictione incipiatur, et sine Tu autem finiatur. Finita coena, dato signo a praelato dicant V\ Memoriam fecit, sine Gloria, et sacerdos Agimus tibi gratias, sicque cantando 299 psalmum Miserere mei, Deus, ad ecclesiam pergant; quo finito, sine Gloria, Kyrie, eleison, Pater noster et preces tacite dicant, et sic egrediantur.

Post haec dum servitores comedunt, praeparentur omnia ad Mandatum fratrum. In capitulo ornetur lectricum ubi legendum est Evangelium, similiter in refectorio aliud lectricum ante ultimum gradum ponatur; super gradus etiam cathedra in qua praelatus sedeat convenienter aptetur. Ablutis itaque fratrum in infirmaria pedibus, et omnibus paratis [Col. 0171D] ut hoc sanctum officium spatiose et devote, ut dignum est, possit impleri, postquam servitores refecerint, mature ad Mandatum a cantore tabula feriatur; et cum omnes in capitulum convenerint, praelatus, vel si deest, ille qui vices ejus tenuerit, ad exemplum Domini surgat, et ponat vestimenta sua, et accepto linteo praecingat se, mittat aquam in pelvim ante ostium capituli, veniensque in capitulum cum sacerdote hebdomadario, qui ei aquam debet ministrare, ante gradus preces dicat et orationem sicut in Mandato pauperum. Deinde subpriori in sede ipsius prioris sedenti primo pedes abluat, tergat et osculetur, deinde erga caeteros, prout ordo exigit, a dextro choro incipiens, humilitatis 300 exhibeat implementum; unusquisque autem fratrum, statim ut ita lotus fuerit, prosternatur, et terram humiliter osculetur. Interim cantentur antiphonae, cantore incipiente antiphonam Mandatum novum, etc. Postquam vero omnium pedes loti [Col. 0172A] fuerint, praelato ad sedem suam reverso, subprior praecinctus linteo pedes ejus et fratris qui ei ministraverit, serviente sibi hebdomadario minoris missae, abluat, tergat et osculetur; quo facto, rursum praelatus accipiat bacinia, et adjutore suo manutergium ministrante, omnibus per ordinem, sicut pedibus, sic lavandis manibus aquam fundat, et osculetur; idem officium subprior cum suo adjutore praelato et socio suo persolvat. Diaconus lecturus Dominicum sermonem, et caeteri qui ei servituri sunt competenti hora ad praeparandum se prius lotis pedibus exeant, induatur dalmatica, subdiaconus tunica, ceroferarii in supelliciis; jamque finito mandato cum Kyrie, eleison; et solutis [f, solitis] precibus, et oratione Adesto, Domine. procedant illi de vestiario, quibus ingredientibus capitulum assurgat conventus. Tunc diaconus, accedens cum processione sua ad praelatum, ex more ei incensum offerat, et benedictionem accipiat, qua accepta ad lectricum sermonem [Col. 0172B] 301 Domini in coena ad discipulos habitum in modum lectionis legat, ita incipiens: Ante diem festum Paschae, conventu stante donec primum versum finiat. Sedentibus vero omnibus, stent hinc et inde ceroferarii cum thuriferario, postea cum diaconus dixerit: Surgite, eamus hinc, praecedente processione omnes in refectorium eant, ubi dato signo a praelato dicant Benedicite, et praelatus, Potum charitatis benedicat dextera Dei Patris, subjungat. Tunc incipiat diaconus Ego sum vitis vera, etc. Tunc subpriore in loco prioris sedente, caeteris quoque in suis locis sedentibus, praelatus a subpriore incipiens, singulis manus osculans potum charitatis offerat, quem refectorarius cum alio fratre scyphis potum infundens, praecedat, post omnes ipsis etiam qui sibi ministrant potum praelatus porrigat, deinde sedenti ipsi in sede sua subprior simili modo de potu serviat, nullus vero bibere praesumat donec a praelato accipiat; lecto autem de Sermone, quantum praelato visum fuerit, ipso innuente diaconus sine Tu autem [Col. 0172C] finem faciat; sicque dato signo a mensis surgentes, dicto a praelato versu Benedictus Deus in donis suis, praecedentibus ministris ad ecclesiam pergant, et Completorium dicant. Interim diaconus et caeteri 302 ministri plicatis vestibus in refectorium bibituri simul pergant, simulque ecclesiam reversi Completorium dicant, et ad conventum redeant. Ad Completorium dictis simul psalmis Cum invocarem; In te, Domine, speravi; Qui habitat; Ecce nunc; Nunc dimittis, cum antiphona Oblatus est, et cantato responsorio Judas mercator pessimus, adjuncto versiculo Christus factus est pro nobis, prostrati dicant Kyrie, eleison in silentio, Pater noster et Credo, cum solitis precibus usque ad confessionem. Confessio tantum in audientia fiat. Miserere. Oratio Illumina, quaesumus, Domine, et ita dicta trina oratione, surgentes, et aqua benedicta aspersi dormitorium petant.

Feria sexta, haec tabula in cera in capitulo recitetur:

    [Col. 0172D] Hodie 1 lectionem frater talis, scilicet unus de minoribus.
    Secundam frater talis, scilicet subdiaconus hebdomadarius.
    Primum tractum Domine, audivi, talis et talis, scilicet duo mediocres in ordine.
    Secundum tractum Eripe me D. talis et D. talis, scilicet duo seniores.
    Passio Domini, D. talis scilicet praecentor.
    303 Popule meus, D. talis et D. talis, scilicet praecentor et alius mediocris.
    Agios, D. talis et frater talis, scilicet duo levitae juniores.
    Crux fidelis, D. talis et D. talis, scilicet duo mediocres.


Licet ita se habeat consuetudo approbata, tamen praecentor potest secundum personarum possibilitatem ordinare.

Ad Matutinum autem secretarius ad ostium dormitorii [Col. 0173A] ad excitandos fratres sonitum suum faciat hora competenti. Matutinae eodem modo quo supra dictum est in coena Domini dicuntur. Hac die postquam fratres mane surrexerint nudis pedibus, donec Officium compleatur, maneant nisi jussu, praelati pro nimia frigoris asperitate se calceent, quod quando evenerit, Officio tantum erunt [leg. intererunt] discalceati. Ipsa die singuli simul totum ex ordine psalterium in claustro dicant. Capitulum usque ad Benedicite, sicut hesterna die agatur, in quo lectio legatur Festinemus ingredi (Hebr. IV), recitata vero tabula et dicto Benedicite, statim consuetudines quae ad Officium pertinent legantur. Quibus lectis, si non fuerit magna necessitas loquendi, innuente praelato exeant nihil dicentes; si autem causa aliqua existat quae differri non debeat, 304 quam compendiosius tractetur; nulla enim hora hujus diei fuit vacua a passione Domini, unde et nobis per singulas Horas haec de illo meditandi materia debet esse, ut, quomodo [Col. 0173B] sputa, probra, colaphos, alapas, spineam coronam, flagella, crucem, clavos, fel, acetum, mortem, lanceamque pertulerit, jugiter recordemur, et tota hac die in his assidue meditemur. Horae, Tertia, Sexta et Nona, non ut a quibusdam continuatim, sed ut pridie divisim dicantur, et eodem modo finiantur [(52) 1Kb] . Quando autem propter nimium frigus per totam hanc diem oportuerit fratres calceatos existere, tunc tamen quia (ut dictum est) Officio nudis pedibus debent interesse, finita Nona statim in dormitorium calceamenta deponere pergant, statimque ad ecclesiam redeant. Cantata Nona, conventu in choro exspectante, ministri altaris revestiri accelerent. Ministri, sicut in privatis diebus, exceptis casulis induantur, praelatus vero albis vestibus non paratis se induat, et casula purpurea, si eam habet; si non, una de mediocribus induatur; qui cum finita Hora nudis pedibus, diacono et subdiacono tantum sine candelabris praecedentibus, similiter nudis pedibus ad altare [Col. 0173C] venerit, non modo confessionem faciat, sed dicto tantum: 305 Pater noster, et signans se, mox lectore incipiente primam lectionem, sessum eat. Altare tantum uno linteamine sit coopertum, candelae non accendantur circa illud, utraque lectio sine titulo legatur, prima lectio sic incipiatur in superlicio inter chorum et altare, Haec dicit Dominus: In tribulatione sua, qua finita, tractus Domine, audivi, a duobus ad gradus cantetur, choro per singulos versus repetente Consideravi opera tua. Post tractum dicatur oratio Deus a quo et Judas, ad quam dicatur Flectamus genua. Post orationem legat subdiaconus secundam lectionem, non ut Epistolam, sed in modum lectionis, ita incipiens: Dixit Dominus ad Moysen, qua lecta, tractus Eripe me a duobus et choro alternatim cantetur; omnes vero qui legunt vel cantant, vel ad altare de candelabris serviunt, solis superliciis vel albis induantur, sed nullus hodie alba parata debet indui. In passione cum dixerit [Col. 0173D] diaconus: Partiti sunt vestimenta mea, sint juxta altare illi duo qui ultimum tractum dixerunt, unus hinc et alius inde, qui trahant ad se duo lintea, quae ante Officium ad hoc idem ibi fuerant posita. Finita autem passione, incipiat praelatus solemnes orationes; et cum in omnibus Flectamus genua diaconus 306 dixerit, in ea tantum, quae pro perfidis Judaeis fit, non dicat, nam quia ipsi Redemptori nostro genu irridendo in passione flexerunt, Ecclesia, illorum exhorrescens facinus, pro illis tantum in oratione genua non flectit: Oremus, dilectissimi, Deum, etc. Circa finem harum orationum, secretarius ante majus altare ubi crux adoranda est, tapetum extendat et desuper linteamen; orationibus vero finitis, praelatus et ministri depositis in vestiario casula, stolis, et manipulis, in chorum veniant in albis, stetque ipse praelatus ultimus. Tunc duo sacerdotes in albis depost altare crucem praeparatam accipientes, [Col. 0174A] juxta idem altare a dextris stantes coopertam eam omnibus repraesentent cantantes: Popule meus, quibus duo levitae in casulis stantes inter chorum et altare: Agios. ter veniam petentes, respondeant; ad quae chorus similiter ter genua flectens, Sanctus, sanctus, sanctus subjungat. Praedicti sacerdotes circa finem responsionis chori paululum progredientes, tacente choro, alium versum dicant Quia eduxi te, quibus levitae Agios, et chorus Sanctus, respondeant. Iterum sacerdotes aliquantulum procedentes tertium versum canant Quid ultra debui; levitae Agios, et chorus Sanctus, respondeant. Tunc sacerdotes tantum 307 progressi, ut jam loco, quo crux adoranda est, assistant, crucem subito discooperientes, incipiant antiphonam Ecce lignum crucis, ad quam omnes conversi, mox ut crucifixum Dominum extensis brachiis, ad exemplum reconciliationis suae nos invitantem conspexerint, et fons ille pietatis manans de latere pendentis Domini, [Col. 0174B] patens in ablutionem peccatoris et menstruatae, intuentium oculis occurrerit, quantae devotionis affectu erga tantum beneficium accendantur, ostendant, terrae siquidem quoties ipsa antiphona incipitur se prosternentes adorent Dominum, ipsam terram osculantes. In fine quoque antiphonae cum dixerint Venite, adoremus, genua flectant; ipsa vero antiphona ter ab il is qui crucem tenent reincipiatur, qua primo cantata subjungatur primus versus psalmi Beati immaculati, secundo alius qui sequitur; tertio praecantata, statim in choro antiphonam Crucem tuam incipiant, ad quam et quoties incipitur in terram se prosternant, quae etiam ter dicatur cum tribus versibus psalmi Deus misereatur nostri. Postea a duobus in albis ad gradus chori incipiatur, Crux fidelis, et dicantur versus hymni Pange lingua, quandiu crux adoratur, choro per singulos versus repetente 308 Crux fidelis. Praelatus, cum primo discooperta cruce Ecce lignum incipitur, statim accedens [Col. 0174C] toto corpore ante ipsam crucem se prosternat, et solus, ut sibi placuerit, in libro, vel sine libro, orationem suam, brevem tamen faciat; caeteri vero omnes cum ante crucifixum Dominum bini et bini similiter toto corpore prostrati jacuerint, sine libro, sed ex intima cordis intentione, prout ipse quem adorant inspiraverit, suam orationem compleant compendiose. Cum praelato quando adorabit subdiaconus prope eum jaceat coadorans. Cumque ipse surrexerit, osculata cruce, tunc ipse subdiaconus accedat. Interim illi qui Agios dixerunt depositis casulis, in locum sacerdotum qui crucem adhuc tenent succedant, ipsique sacerdotes postquam, adoraverint, iterum crucem teneant, et tunc diaconi adorent, post quos ab utroque choro bini et bini, a majoribus incipientes, ordinate et cum magna reverentia adorare veniant. Jam vero cum ad osculandos crucifixi Domini pedes accedunt, et illae fixurae clavorum illeque sanguinis rivulus, quibus oscula [Col. 0174D] imprimuntur ad memoriam redeunt, quid amoris, quidve dulcedinis intentae menti conferre debeant, cogitandum est potius quam dicendum. 309 Praelatus postquam adoraverit non in chorum redeat, sed quandiu crux adoratur, vel ad altare orans, vel ubi sibi melius videbitur, sedeat. Postquam omnes adoraverint, si populus adest qui adorare debeat, deferatur crux in alium locum, quae si per chorum portatur, flectant omnes genua, non simul, sed sicut ante singulos transierit; si vero populus in adorando moram fecerit, afferat secretarius aliam crucem, quam accipiant illi, qui Popule meus dixerunt et elevantes incipiant antiphonam Super omnia ligna, sicque in eminenti loco reponant, omnes vero flexis genibus adorantes antiphonam finiant. His peractis, praelatus ac ministri resumptie stolis et manipulis, solo praelato calceato et casula induto, cum thuriferario et ceroferariis pergant ad [Col. 0175A] locum ubi pridie corpus Domini posuerunt, ibique incensato eo praelatus illud tradat diacono reportandum, interim secretarius aliud linteamen super altare extendat; cumque altari appropinquaverint, adorent omnes flexis genibus corpus Domini, quod praelatus a diacono recipiens super altare consueto more componat. Tunc in praesentia ejus diaconus in calice vinum et aquam mittat, quae postquam incensaverit, ablutis manibus, et facta 310 confessione cum ministris, mediocri voce incipiat Oremus, Praeceptis salutaribus, et finiat Pater noster, choro respondente Sed libera nos; postea dicat solito more Libera nos, quaesumus, Domine, et cum dixerit Per omnia saecula saeculorum, et responsum fuerit Amen; Pax Domini non dicat, nec pacis osculum porrigat, sed sumat de sancto, et ponat in calice nihil dicens, sicque se et caeteros cum silentio communicet; sanctificatur enim vinum non consecratum, per corpus Domini immissum. Quod in memoriam sepulturae ejus, corpus Dominicum a quinta feria reservatum a [Col. 0175B] fidelibus sexta feria sumitur, hoc designat, quia a fidelibus Dominus ea die est sepultus. Nec reservatur sanguis eo quod ab infidelibus est effusus. Innocentius propterea dicit hac die sacramenta non celebrari, ita: Neque enim decet (inquit) ut ea die Veritas a fidelibus in sacramento immoletur qua pro se ab infidelibus dignata est immolari. Postquam vero omnes communicaverint, incipiatur in choro antiphona Calicem salutaris, et cum aliis, quae pridie dictae sunt, antiphonis et psalmis, suaviter, sicut caeterae Horae vesperae cum capitularibus, precibus, et psalmo Miserere mei, Deus, finiantur. Oratio Respice, quaesumus, etc., quisque per se finiat. Praelatus 311 cum ministris, compositis quae circa altare componenda sunt, Vesperas cantando in vestiarium redeat. Post Vesperas omnes egressi ab ecclesia, ablutis pedibus se calceent; deinde post parvum intervallum percussa tabula refectorium ingressi, ante coenam et post, ut pridie, cuncta [Col. 0175C] compleant. In mensa non nisi panis et aqua, et herbae crudae apponantur; cibi enim fratrum, sicut aliis diebus, coquantur, et de coquina ad eleemosynam portentur; solitus quoque cibus [leg., potus] pauperibus detur. De infirmioribus fratribus qui in conventu sunt praepositus sollicitus sit. Quia vero Officium in crastino solito tardius agendum est, propter laborem post collationem in refectorio potum charitatis omnes accipiant. Ad collationem legatur sermo sancti Joannis Constantinopolitani, scilicet: Hodierna die Dominus noster pependit.

Completorium, ut pridie, finiatur. Hac autem nocte meditandi de Christo sit materia; ejus, post tanta quae pertulit, requies in sepulcro, ac per illius descensum ad inferos ineffabile illud magnumque gaudium miserorum tandiu praestolatum, tamque subito praesentatum, quos captivato mortis imperio secum ab inferis Christus eduxit, ut, dum per ista meditando mens 312 ducitur, in pace in idipsum [Col. 0175D] dormiat et requiescat (Psal. IV).

Sabbato sancto Paschae, cuncta quae supra dicta sunt de Officio noctis et diei usque ad Officium missae eodem ordine compleantur. Ad Matutinum, in primo nocturno antiphona In pace in idipsum, etc. In Laudibus, ant. O mors, etc. Kyrie, eleison, eodem modo quo pridie.

Summo mane ornetur tota ecclesia, capitulum sicut in coena Domini teneatur, lectio Christus assistens pontifex. Post capitulum statim fratres radantur, ut scilicet pro gaudio tantae solemnitatis ad Officium omnes rasi inveniantur, et in lectis interim singulorum munda et nova mutatoria ponantur a camerario. Post Sextam lectiones praevideantur, altaria cooperiantur; et festivo modo ad ostendendam tam ineffabilis gaudii solemnitatem intrinsecus et extrinsecus dignissime cuncta adornentur, ita ut praecipue apparatus mentis in tanta resurrectionis gloria non negligatur.

[Col. 0176A] Post Nonam eant omnes fratres in dormitorium, cappas deponant, ac munda supellicia cum caputiis, si opus fuerit, omnes induant; decet namque ut in reparationis suae solemniis ad instar angelorum, qui festivitatis hujus gaudia in albis vestibus 313 nuntiarunt, ipsi quoque et mente et veste candidi appareant; ministri quoque altaris induantur cultioribus indumentis, diaconus dalmatica, subdiaconus tunica, tres in supelliciis ad aquam, crucem, et thuribulum ad processionem deportanda. Praelatus etiam pretiosis ornetur indumentis; omnibus honeste praeparatis, facto sonitu, conventus in chorum veniat, tunc ordinata processione ante altare ad locum ubi novus ignis benedicendus est ordinate procedant hoc modo: ante omnes secretarius cum hasta cui cereus infixus sit, in quo ignem reportaturus est, incedat; post quem aquae bajulus, deinde qui crucem portat, quem sequitur thuriferarius, quem diaconus et subdiaconus subsequuntur; deinde [Col. 0176B] conventus, praelato ultimo cappa serica induto. Cumque ad ignem pervenerit, omnibus in ordine stantibus, accedat praelatus et ignem benedicat, aqua benedicta eum aspergens. Tunc thuribulum de carbonibus novi ignis impleatur, et a secretario cereus in hasta accendatur; in laterna quoque candela, unde cereus, si forte exstinctus fuerit, reaccendatur; in omnibus quoque officinis, exstincto veteri igne, novus ab aliquibus deportetur: tunc a cantore antiphona Cum rex gloriae, incipiatur. Conventus vero in 314 chorum processione redeat, eamdem antiphonam percantando, qua cantata incensum a praelato benedicatur hoc modo: Veniat, omnipotens Deus, etc. (Benedictio cerei paschalis). Interim subdiaconus in choro ultimus assistat, praelatus etiam in sede sua sit, diaconus vero statim ad consecrationem cerei accedat hoc modo: Exsultet jam angelica. Omnibus vero astantibus, et ad tanti luminis consecrationem intentis, cum diaconus dixerit Suscipe, sancte Pater, sit paratus thuriferarius [Col. 0176C] qui ipsi diacono incensum offerat, quod ille in thuribulo ponens cereum tantum incenset, ante Officium enim a secretario quinque grana incensi in modum crucis in ipso cereo debent esse infixa. Thuriferarius post incensatum cereum, donec idem consecratus sit, ibidem cum thuribulo fumigante consistat; rursum cum diaconus dixerit In honore Dei rutilans ignis, secretarius cereum de novo igne accendat; et cum adjunxerit Qui licet sit divisus in partes, accendat etiam duos cereos ex utraque parte magni cerei in candelabris infixos. Cereus usque in crastinum post Completorium non exstinguatur, qui etiam per totam hebdomadam ad majorem missam et Vesperas accendatur. Peracta consecratione cerei, praelato et ministris in vestiarium revertentibus, statim prima lectio incipiatur 315 In principio fecit Deus, tunc exstinguantur duo cerei in candelabris usque ad missam. Tunc et praelatus indutus una de mediocribus planetis, cum diacono [Col. 0176D] et subdiacono tantum dalmatica et tunica exutis ad altare procedens, non modo confessionem dicat, sed praemisso: Pater noster, et osculato altari, cum suis ministris sedeat. Primam lectionem subprior legat, caeteras alii sicut sunt in ordine primi, etc. His ita peractis, prima litania ad gradus a pueris, si adsunt; si non adsunt, a tribus de minoribus de conventu incipiatur; haec litania in choro finiatur; praelatus vero incoepta litania cum ministris in vestiarum secedat, deponensque casulam, et cappam induens in chorum ad sedem suam veniat. Finita prima litania, tres alii fratres secundam litaniam incipiant. Cum autem pronuntiabunt Sancte Joannes Baptista, jam ordinata processione ad fontes cum magna veneratione procedant, procedentibus per ordinem, primo illo qui crucem portat, deinde ceroferariis; post illo qui fert cereum ad consecrandos fontes praeparatum, subdiacono quoque cum libro, et diacono cum chrismatorio, ac deinde illis, qui [Col. 0177A] litaniam dicunt, subsequente conventu cum priore ultimo. Quo cum pervenerint, stantibus 316 illis qui sacra portant citra fontes, illi tres qui litaniam canunt, ante crucifixum ipsam finiant; qua finita, statim praelatus stans ibidem ante fontes, a dextris habens diaconum cum chrismatorio, et a sinistris subdiaconum cum sacramentario, intret in consecrationem fontium hoc modo: Oremus, Omnipotens, etc. Quam dum exsequitur, stet ille qui crucem tenet juxta fontes de contra, versa facie ad ipsos fontes, juxta quem hinc inde stent ceroferarii eodem modo; qui vero cereum tenet juxta diaconum sit. Magnus ad fontes cereus non portatur, sed alter quidam qui a cereo benedicto illuminatur, et ab uno acolytho, si adsit, ad fontes portetur. Consecratis vero fontibus chrisma non infunditur, donec, si qui adfuerint, aquam benedictam hauserint ad domos suos deportandam. Provideat etiam secretarius ut ex eadem aqua reservet in crastinum, unde [Col. 0177B] (sicut mos est) aspergantur altaria, fratres, et officinae, nam in die sancto Paschae sacerdos aquam nullatenus benedicit. Deinde (sicut mos est) chrisma cum oleo infundatur, et fontes consecrati candido linteamine operiantur, incensentur, et claudantur. Completo itaque hujus Officio, tertia litania a tribus in cappis sericis ante crucifixum 317 incipiatur, cumque pronuntiaverint: Sancte Joannes Baptista, processio in chorum redeat; praelatus interim cum ministris in vestiarium secedat, seque ad missam solemniter praeparet; diaconus quoque dalmatica et subdiaconus tunica induantur. Jam vero finita litania, quae ter dicto Agnus Dei, sicut in libris plenius continetur, finiri debet. Cum cantor Kyrie, eleison inchoaverit ad missam, praecedentibus ceroferariis cum thuriferario ad altare procedant, quo cum pervenerint confessionem solito more faciant. Secretarius circa finem litaniae omnia luminaria ecclesiae de novo igne accendat, quia omnis anterior ignis debet esse exstinctus [Col. 0177C] ut omnino aeterni ignis luce illuminemur. Postea dum Gloria in excelsis Deo a cantore priori delatum, tractim et spatiose canitur, omnia signa in classicum pulsentur. Epistola inter chorum et altare legatur. Alleluia praecentor, et qui cum eo chorum regunt in pulpito solemniter imponant, et cantato versu Confitemini, iterum Alleluia repetant, deinde tractus Laudate Dominum, ad gradus a duobus de senioribus in supelliciis cantetur, choro medietatem singulorum versuum canente. Ante Evangelium candelabra non portentur, sed tantum incensum. 318 Credo non dicitur, nec Agnus Dei, nec pacis osculum datur. Dum Sanctus canitur, incipiant pulsari Vesperae, sicut in festis duplicibus, ita ut, postquam omnes communicaverint, sonet classicum, quo cessante cantor Alleluia celebre incipiat, tunc psalmus Laudate Dominum cum magna exsultatione decantetur, deinde alleluiatica sine pneumate finiantur, inde enim usque ad Vesperas Sabbati sequentis, [Col. 0177D] tam in antiphonis quam in versiculis, pneumata omnino intermittuntur; similiter et antiphonae quae dicuntur ad Benedictus et Magnificat non repetuntur. Praecantato praedicto alleluiatico, mox praelatus ad altare antiphonam a cantore sibi delatam, hoc modo incipiat: Vespere autem, qua finita, post Magnificat orationem ad complendum subjungat; sicque dicto Ite, missa est a diacono, missa et Vesperae pariter finiantur. Post haec egressis de ecclesia, facto spatio cymbalum percutiatur; deinde refectorium ingressis, pulsata scilla [(52*) 1Kb] dicatur solito more V\ Edent pauperes et saturabuntur cum Gloria Patri et Kyrie, eleison; hebdomadarius dicat: Et ne nos, etc. Ad lectionem detur benedictio. In refectorio lectio: Vespere sabbati quae lucescit, etc. Sermo: Maria Magdalene vidit Dominum resurgentem, etc. Post cibum similiter 319 [Col. 0178A] cuncta solito more compleantur, excepto quod pro psalmo luctus et poenitentiae Miserere mei, Deus, psalmus laetitiae et exsultationis Confitemini Domino, qui proprie est de resurrectione commutetur, qui usque ad coenam sequentis sabbati tam ad prandium quam ad coenam quotidie frequentatur. Ad Completorium dictis quatuor psalmis: Cum invocarem; In te, Domine, speravi; Ecce nunc: Nunc dimittis, cum brevi alleluiatico, sine capitulo, sine hymno, pronuntiato versiculo tantum Confitemini Domino, dicatur confessio, deinde Dominus vobiscum, oratio Spiritum nobis, Domine. Eodem modo per totam hebdomadam haec Hora dicatur, addito responsorio Haec dies. Post completam, facta trina oratione, aqua benedicta aspersi dormitorium petant.

In die sancto Paschae ad Matutinum omnia signa pulsentur in classicum, sicut supra dictum [add. est] in Natali Domini. Homilia in cappa serica legatur. Per totam hebdomadam ad Laudes et Vesperas capitulum, [Col. 0178B] hymnus et versiculus non dicuntur. Ad Primam, sine hymno, antiphona Angelus Domini, psalmi: Deus in nomine; Beati immaculati; Retribue, sine capitulo per totam hebdomadam, sicut et caeterae Horae dicuntur. Responsorium ad omnes Horas per totam 320 hebdomadam, exceptis Matutinis: Haec dies, cum Alleluia, V\ Confitemini, dicatur confessio per totam hebdomadam, Dominus vobiscum. Oratio Deus qui hodierna die. Sic per totam hebdomadam ad Primam. In capitulo lectio Maria Magdalene. In fine capituli hujus diei et sex sequentium, imo in omnibus duplicibus festis, psalmus Laudate Dominum, omnes gentes, dicitur. Abhinc usque ad octavam Pentecostes ad aquam benedictam aspergendam, antiphona Vidi aquam cantatur. Sciendum tamen quod statim post capitulum debet pulsari ad processionem, deinde ad Tertiam. Cantata Tertia, ordinata processione, statim cantor incipiat dictam antiphona Vidi aquam. Dum autem Tertia decantatur [Col. 0178C] hac die, et omnibus diebus in quibus processio fit in cappis, cantor per chorum cappas distribuat. In processione hujus diei, quae per claustrum ducenda est, dicatur antiphona Sedit angelus; quae sic protrahatur ut in ecclesia facta statione ante crucifixum, versus ejusdem antiphonae a tribus fratribus in pulpito decantetur, deinde incoepta a praelato antiphona Christus resurgens, chorum ingrediantur, iterum versum Dicant nunc tres ad gradus decantent; pronuntiato versiculo 321 Surrexit Dominus vere, et dicta oratione diei, pulsetur classicum, et officium missae solemniter imponatur: Resurrexit, etc. In refectorio lectio: Maria Magdalene, et sermones qui sequuntur.

Vesperae hoc modo agantur. Ad Vesperas antiphona Angelus autem, psal. Dixit Dominus. Ant. Et ecce terrae, psal. Confitebor. Ant. Erat autem, psal. Beatus vir. Responsorium Haec dies. Deinde cantores adjuncto tertio ad gradus dicant Alleluia, Angelus Domini, cum utroque versu, postea subjungatur sequentia [Col. 0178D] Victimae paschali; qua finita sine versiculo, antiphona imponatur Et respicientes. Dominus vobiscum, oratio Concede, quaesumus. Dicto Benedicamus, statim ordinetur processio hoc modo: primo procedat ille qui crucem tenet, sequuntur ceroferarii cum thuriferario, post quos incedit bajulus cerei illius cum quo fuerunt fontes consecrati, diaconus cum chrismatorio. Tunc inchoata in sinistro choro antiphona Prae timore autem, conventus ordine cantando psalmum Laudate, pueri, ad fontes procedat, quo cum pervenerint, incensatis fontibus, post finem antiphonae, sine versu et sine Dominus vobiscum, dicatur collecta Praesta, quaesumus; qua finita cum antiphona Sedit angelus, paulatim 322 divertentes crucifixo appropinquant, et incensatis ibi altaribus, et finita antiphona, dicatur versus: Dicite in nationibus, deinde oratio Deus, qui pro [Col. 0179A] nobis Filium; inde imposita in dextro choro antiphona Respondens autem, cum psalmo In exitu Israel de Aegypto in chorum redeant, sicque post collectam, quae sine versu et sine Dominus vobiscum dicenda est, videlicet Praesta, quaesumus, ceroferarii Benedicamus Domino subjungant, et hoc modo usque in quartam feriam Vesperae decantentur. Ad Completorium antiphona Alleluia, psalmi: Cum invocarem; In te, Domine, speravi; Ecce nunc; Nunc dimittis, sine capitulo et hymno; Haec dies quam, dicatur confessio, etc., sicut supra dictum est.

Feria secunda. Psalmus Venite in duplici cantu dicatur per tres dies. In hac hebdomada si festum trium lectionum occurrat, in primis quatuor diebus de eo nihil fiet, caeteris vero diebus commemoratio tantum, quae commemoratio dicenda est post ultimam collectam quae dicitur in choro, solemnitas autem novem lectionum usque post octavam Paschae ex toto reservetur. Sciendum etiam quod tres dies qui supra [Col. 0179B] dicti sunt venerabiliter sicut festa tertiae dignitatis excoluntur, reliqui vero tres 323 ex more Dominicalis Officii. Ad Vesperas sicut pridie, processio ad fontes, ut supra.

Dominica in albis, ad primas Vesperas antiph. Alleluia, psal. Benedictus, etc. Capitulum omnibus Sabbatis usque ad ascensionem Domini: ad Vesperas: Si consurrexistis cum Christo. R\ Surrexit Dominus. V\ Qui pro nobis, etc. Hymnus Chorus novae Jerusalem. V\ Mane nobiscum. Ant. Surgens Jesus, psal. Magnificat. Oratio Praesta, quaesumus, omnipotens Deus. Ad processionem antiphona Rex noster. Tunc conventus cum thuriferario, ceroferariis, celebrante in cappa serica, sine cruce, canendo hanc antiphonam ad crucifixum pergat, ubi, incensatis altaribus duobus, post finem antiphonae dicat sacerdos versum: Dicite in nationibus, oratio Deus qui pro nobis, nisi festum aliquod occurrat de quo oporteat fieri memoria, quia tunc debet praecedere [Col. 0179C] memoria, de festo; deinde cum antiphonae de reliquiis Lux perpetua in chorum redeant, inde pronuntiato, non a presbytero sed ultimo, versu Vox laetitiae, dicatur oratio Praesta, quaesumus, omnipotens Deus, ut sanctorum tuorum. Hoc modo processio fit ad crucifixum caeteris Sabbatis usque ad ascensionem Domini, quae pro nullo festo, etiamsi duplex sit, intermittitur. Tamen quando inventio 324 sanctae crucis in Dominica occurrit, ad Vesperas quidem ad crucifixum itur, sed cum cantu de festo, sicut in ipsa festivitate scriptum est. Post coenam psalmus Miserere mei, Deus, resumitur.

In omnibus Dominicis usque ad ascensionem Domini, nisi festum occurrerit, sit missa matutinalis de Resurrectione. Dicta Dominica in capitulo lectio Cum esset sero. In refectorio lectio Cum esset sero. Finitis homeliis Evangeliorum paschalium, statim Actus apostolorum incipiantur, quibus lectis Apocalypsis apponatur, postea Epistolae canonicae subjungantur.

[Col. 0179D] Ab hac Dominica post albas Officium pro defunctis, psalmi familiares, et caetera quae pro reverentia dierum intermissa fuerant, recuperantur. Hoc tamen tempore usque ad octavam Pentecostes tres psalmi de pace, quia cum prostratione solent dici, intermittuntur. Genuflexiones, quas venias appellamus, hoc tempore postponuntur, exceptis illis quas accipiunt illi qui in choro in cantu vel psalmodia fallunt.

Feria secunda Rogationum, statim post Pretiosa pulsetur ad Primam. Post capitulum facto brevi intervallo pulsetur ad Tertiam, statim post Tertiam ministri altaris revestiantur. Post Sextam Officium Exaudivit 325 de templo, etc. Hac die post missam, dum fratres in dormitorium cappas induere propter processionem perrexerint, secretarius unum de majoribus signis ter modicum pulset, inde, cum opus fuerit, in chorum redeant, interim omnes qui in processione portare aliquid debent albis se induant. [Col. 0180A] Tunc ordinata processione incipiat cantor Exsurge, Domine, cum versu Deus, auribus nostris, et Gloria Patri. Interim hebdomadarius, sicut est in cappa sua lanea, aqua benedicta aspergat majus altare, deinde conventum, postea dicat V\ Ostende nobis misericordiam tuam, Dominus vobiscum, oratio Praesta, quaesumus. Tunc incipiat cantor Surgite, sancti. Movente igitur processione procedant vexilla, sequuntur per ordinem aqua, crux et cerei, deinde capsulae cum reliquiis sanctorum, postea conventus, praelato ultimo subsequente. Finita antiphona sequitur responsorium Beatus Nicolaus, inde de sancto Hermelando R\ Vir Israelita; in introitu ecclesiae beatae Mariae ant. Alma Redemptoris, V\ Post partum Virgo, oratio Famulorum tuorum, inde chorum sinistrum ingrediantur. Inde egrediente processione imponat cantor responsorium O praeclare; quo finito cum versu, de Magdalena sequitur antiphona In diebus illis; 326 postea de sancto Martino antiphona [Col. 0180B] O Martine. De sancto Clemente R\ Ora pro nobis, beate Clemens, cum verso. De sancto Vincentio R\ Agnosce, sine versu. Postea incipiantur septem psalmi Domine, ne in furore, etc. In introitu ecclesiae Sancti Eligii R\ Miles Christi, V\ Ora pro nobis, beate Eligi, oratio Da, quaesumus, omnipotens Deus. In reditu R\ Sancte Eligi. cum versu O sancte. Movente autem processione de Sancto Salvatore incipiant duo fratres litaniam sic: Salvator mundi. Litania ista secundum quantitatem itineris vel producatur, vel brevietur; cumque chorum ingressi fuerint, pulsetur classicum. Finita litania dicat sacerdos versum Vox laetitiae. Oratio Clamantes ad te, Domine. Post parvum intervallum pulsetur ad Nonam, et dicatur.

Feria tertia. Hac die usque ad motum processionis tam in missis et horis quam in ordinatione processionis, omnia fiant sicut ordinata sunt feria praecedente. In motu igitur processionis imponat [Col. 0180C] cantor antiphonam De Jerusalem exeunt, etc. Sequuntur septem psalmi: Domine, ne in furore, etc. In ingressu Sancti Gervasii R\ In circuitu tuo, V\ Lux perpetua, V\ Vox laetitiae, oratio Praesta, quaesumus, omnipotens Deus. Finito sermone, in reditu R\ Concede nobis. 327 V\ Adjuvent nos. De sancto Nicolao R\ Ex ejus tumba, V\ Catervatim. In recessu de Sancto Nicolao incipitur a quatuor fratribus litania sic: Humili prece, etc. Et sic usque ad ecclesiam Sancti Laudi proceditur. Ingresso conventu in chorum pulsatur classicum, versus et oratio ut supra; deinde post parvum spatium pulsatur ad Nonam, et dicitur.

Feria quarta, ad missam Officium Omnes gentes, etc. Statim pulsetur ad Nonam, et dicatur, deinde ordinetur processio, sicut prius. In ecclesia Sanctae Trinitatis responsorium Honor virtus, V\ Benedicamus Patrem, oratio Populum tuum, Domine. In recessu de eadem ecclesia, R\ Summae Trinitati, V\ Praestet nobis. Postea a quatuor fratribus cantetur [Col. 0180D] litania sic: Rex, Kyrie. In statione ante ecclesiam Sancti Audoeni, aut. Gaudent in coelis, V\ Vox laetitiae, oratio Propitiare, quaesumus, nobis, Domine. In recessu iterum Rex, Kyrie, ingresso conventu in chorum pulsetur classicum, et dicatur oratio sicut supra. In refectorio lectio Sublevatis Jesus oculis.

In vigilia ascensionis Domini, tam ad Vesperas quam ad Matutinum et caeteras horas, pulsentur signa, sicut determinatum est in Epiphania Domini. Ad Vesperas antiphona: 328 Vado parare, psal. Nisi Dominus aedificaverit domum, etc.

Ad Matutinum quatuor in cappis sericis cantent invitatorium, responsorium nonum Viri Galilaei, a tribus in cappis sericis. In capitulo lectio: Recumbentibus undecim. Post capitulum pulsetur processio, deinde Tertia, post Tertiam ordinetur processio. In hac processione aqua non aspergitur, Exsurge non canitur, sed processione movente cantor incipit R\ Tempus est, V\ Pacem meam. Notandum tamen quod [Col. 0181A] in hujus diei processione omnes solis supelliciis induuntur. Aliud responsorium Non conturbetur, etc. In introitu ecclesiae beatae Mariae, ant. O rex gloriae, etc. In recessu de atrio beatae Mariae, post stationem ibi factam tres fratres incipiant, Salve, festa dies, conventu per singulos versus repetente, nunc Salve, nunc Qua Deus. Ante januas ecclesiae facta parva statione et finitis versibus, praelatus imponat antiphonam: O rex gloriae; sicque conventu in chorum reverso, et a praelato dicto versu Elevata est, cum oratione, Deus cujus Filius; facto brevi intervallo ministri altaris ad missam honorifice praeparentur, pulsato classico missa incipiatur Officium Viri Galilaei, etc. Epistola in pulpito legatur. In refectorio lectio Recumbentibus, 329 deinde sermones de eodem festo.

Sabbato. Hac die finita Nona statim ad legendum subprior accedit, lectiones sicut in vigilia Paschae senioribus dantur; praelatus quoque et ministri sicut [Col. 0181B] tunc, ita et nunc induuntur, et ad altare procedunt et inde redeunt. Ad initium servitii cereus benedictus accenditur, et usque in crastinum post Completorium non exstinguitur. Lectio prima Tentavit Deus Abraham, etc. Postea sive in processione fontium, sive in litaniis, omnia sicut in Sabbato Paschae compleantur; et post ultimam litaniam cantore incipiente Kyrie, eleison, omnia ecclesiae luminaria accendantur, dum Gloria in excelsis Deo canitur classicum pulsetur. Alleluia in pulpito canitur, Confitemini Domino, Alleluia reiteratur, et pneumatice finitur. Tractus Laudate Dominum ad gradus chori, Evangelium cum candelabris et incenso, etc. Post missam nullum signum pulsetur, sed post breve intervallum duo de majoribus signis ad Nonam pulsentur. In refectorio lectio Si diligitis me. Hujus diei et sequentis hebdomadae Officium cum eadem diligentia et dignitate, sicut hebdomada Paschae, peragendum est.

[Col. 0181C] Ad Vesperas antiphona: Non vos relinquam, psal. Benedictus, etc. Ad Completorium, 330 ant. Spiritus paracletus, alleluia, psal. Nunc dimittis.

Ad Matutinum primum totum classicum pulsetur, omnes antiphonae cum pneumate finiantur, homilia in cappa serica legatur. In capitulo lectio Si quis diligit me. Post capitulum statim pulsetur ad processionem; pulsata postmodum Tertia, cantor incipiat antiphonam Vidi aquam, aspergantur altaria, deinde chorus. Processio fiat in cappis sericis, in qua a tribus de majoribus cantatur sequentia: Alma chorus Domini, choro per singulos versus eumdem versum, scilicet Alma chorus Domini, repetente. Sciendum etiam quod, dum cantores versum suum dicunt, tota processio debet stare. Finita sequentia praelatus incipiat antiphonam Hodie completi sunt, interim omnia luminaria ecclesiae accendantur; post antiphonam dicat praelatus V\ Repleti sunt, oratio Deus qui hodierna. Statim a praelato Tertia incipiatur, [Col. 0181D] hymnus Veni, creator Spiritus, solemniter et devote coram altari a praelato incipiatur. Tunc omnibus veniam petentibus (id est, genuflexis), cum magna exsultatione idem hymnus ab utroque choro simul spatiatim decantetur; interim omnia signa pulsentur, altaria quoque cum duobus thuribulis incensentur, deinde 331 per chorum incensum portetur. Praelatus ad hanc horam antiphonam imponit, et reincipit post psalmodiam Accipite.

Feria secunda, invitatorium Repleti sunt, etc. De festis novem lectionum, excepto primo die, in Vesperis et Matutinis commemoratio fit et ad missam matutinalem, et post Trinitatem totum servitium; de festis trium lectionum memoria, et post quartum diem missa matutinalis. Ad tertiam quotidie canitur hymnus Veni, creator, quem sacerdos incipit qui ipsam horam dicit, qui et ab omnibus, ut supra dictum est, simul canitur: altaria vero cum uno thuribulo a sacerdote incensentur, deinde per chorum incensum portetur. Tria luminaria tantum post [Col. 0182A] primum diem ad hanc horam accenduntur. Sacerdos incipiat antiphonam Accipite, etc. In refectorio lectio Sic Deus dilexit mundum.

Sabbato, ad missam omnes orationes sine Dominus vobiscum dicantur, praeter illam quae dicitur ante Epistolam. Cum titulo legantur lectiones. Benedictus es, Domine, a duobus ad gradus cantetur, et reincipiatur. Epistola Convenit, etc. Alleluia 1 Emitte, 2. Laudate Dominum, ambo haec Alleluia ad gradus cantentur, etc. Post missam statim dicatur Sexta. Ad Nonam duo de majoribus 332 signis pulsentur, post Nonam paschalis cereus deponatur. In refectorio lectio Surgens Jesus.

Festum sanctae Trinitatis ad instar Natalis Domini eodem modo, eadem dignitate et diligentia celebretur. De sancta Trinitate, tam ad Vesperas quam ad Matutinum, omnes antiphonae cum pneumate finiantur. Ad Completorium et deinceps antiphona Miserere.

[Col. 0182B] Post Completorium facto brevi intervallo, propter necessitates fratrum pulsetur classicum ad Matutinum. Responsorium primum Benedicat nos, duo in cappis sericis; responsorium tertium Quis Deus, in cappis sericis dicatur a tribus; responsorium sextum Honor, in cappis sericis, a priore scilicet et duobus senioribus. Homilia in cappa serica legatur, responsorium nonum a quatuor in cappis cantetur, quod reincipitur. Missa matutinalis fiat de Dominica. In capitulo lectio Erat homo ex Pharisaeis, deinde pulsetur ad processionem quae debet fieri in cappis sericis.

Feria secunda, ad Matutinum invitatorium: Venite exsultemus. Notandum quod hymni et antiphonae feriales usque ad adventum Domini eodem modo dicuntur quomodo intitulantur in historia Dominicae post 333 octavam Epiphaniae, videlicet; Domine, ne in ira. Legenda tam in ecclesia quam in refectorio, debet esse de libro Regum, sic: Fuit vir unus [Col. 0182C] de Ramatha, R\ Deus omnium, etc. Oratio Dominicalis per totam hebdomadam: Deus in te sperantium. Ab octava Pentecostes usque ad adventum Domini, tam in feriis quam in Dominicis, capitula dicuntur sicut ab octava Epiphaniae usque ad Quadragesimam. Ab octava Pentecostes usque ad adventum Domini in omnibus Vesperis et Matutinis fit memoria de sancta cruce, nisi in duplicibus festis. Hoc tempore usque ad adventum Domini omnibus Dominicis nonum responsorium ad Matutinum de historia Trinitatis debet in Ordine accipi, nisi quando historia incipitur. In omnibus Dominicis hujus temporis ad processionem responsoria de Trinitate successive cantantur, nisi duplex festum, vel triplices octavae celebrentur.

Haec historia hoc modo tam in Dominicis quam in feriis cantatur usque ad Kalendas Augusti.

Incipit historia de libro Sapientiae canenda, et legenda a Kalendis Augusti usque ad Kalendas [Col. 0182D] Septembris.

Incipit historia Job canenda a Kalendis Septembris usque eumdem medium mensem.

334 Incipit historia de Tobia canenda cum historia Judith, quae sequitur a medio Septembris usque ad Kalendas Octobris.

Sequitur historia Judith canenda ante Kalendas Octobris.

Incipit historia Machabaeorum canenda a Kalendis Octobris usque ad Kalendas Novembris.

Incipit historia prophetarum canenda a Kalendis Novembris usque ad adventum Domini.

Notandum quod singula Evangelia Dominicarum suprascriptarum, quo die fuerint in ecclesia recitata, sive Dominica sive dies professus fuerit, eodem die eorum homiliae in refectorio legi debent. Hic vero incipiendorum librorum, tam in legendis quam in cantandis, ordo teneatur, ut si Kalenda mensis Dominica, aut feria secunda, vel tertia, vel quarta intraverit, liber historiae cum responsoriis in ipsa [Col. 0183A] Dominica incipiatur; si autem feria quinta, vel sexta, vel etiam Sabbato Kalenda mensis intraverit, [Col. 0184A] liber historiae et responsoria usque in sequentem Dominicam inchoari differantur.

Explicit opitulante Dei gratia Officium temporale.




[Col. 0183]
DE FESTIVITATIBUS SANCTORUM.


[Col. 0183A] 335 PRAEFATIO.

Postquam de Ordine temporalis servitii dissernimus, prout vidimus opportunum, restat ut de festis sanctorum, quomodo debeant celebrari, praesenti operi inserere satagamus; et ut incoeptum ordinem teneamus, a festo sancti Andreae, quod semper circa principium adventus Domini recolitur, tractatus nostri principium ordinamur.

Per totum Adventum singulis diebus jejunamus, et in omnibus festis ibidem occurrentibus, bis in omnibus Dominicis solummodo comedentes.

Quando autem de festis sanctorum in Adventu solemnizatur, ante Tertiam pulsatur appellatio ad revestiendum; qua cantata sequitur missa, et statim sine intervallo pulsatur ad Sextam, et dicitur; post breve intervallum pulsatur ad Nonam, et dicitur ante prandium. Quando vero fit de tempore sine appellatione Tertia dicitur, qua cantata pulsatur appellatio ad revestiendum, et dicitur Sexta; qua [Col. 0183B] cantata sequitur missa, et post breve intervallum pulsatur ad Nonam, etc., ut supra.

336 In festo S. Andreae, ad primas Vesperas lampas una ardeat, tres cerei bacinorum, pulsatur classicum, cantor septimanarius in choro ubi est septimana incipiat ant. Unus ex duobus. Psalmi de die. R\ Homo Dei, quod cantant ad gradus duo cantores hebdomadarii in cappis sericis. In choro debet esse formula linteamine cooperta. Ant. Cum pervenisset, quam debet imponere hebdomadarius cantor in choro suo ubi est septimana, majori, nisi ipse major sit sacerdos hebdomadarius, tunc enim imponat alii propinquiori. Sacerdos induat cappam sericam, et praecedentibus ceroferariis incenset majus altare et matutinale, rediensque in chorum incenset priorem, postea ante formulam incensetur, deinde dexter chorus a majoribus inchoando, et post sinister.

Ad Matutinum pulsentur signa singulariter semel et bis, et tertio et quarto, cum classico immediate. [Col. 0183C] Ardeant duae lampades inter chorum et altare, et in singulis altaribus singulae lampades, quae post Matutinas exstinguantur. Invitatorium Adoremus, quod cantatur a duobus. In primo nocturno antiphona Andreas, quam incipit hebdomadarius chori in quo est septimana. Ant. Ego crucis, quam incipit alius cantor, 337 caeteras vero antiphonas imponant, a junioribus inchoando. Si ante Adventum, dicitur Te Deum laudamus, interim pulsentur duo mediocria signa, et ad versum Per singulos dies pulsetur classicum. Si in Adventu, dum cantatur nonum responsorium pulsetur ut supra, et reincoepto responsorio classicum fiat. In Laudibus ad Benedictus ant. Ambulans Jesus, quam incipit hebdomadarius cantor in stallo suo. Oratio Majestatem. Ad primam pulsantur duo mediocria signa, ant. Biduo vivens, quam incipit junior de choro ubi est septimana, similiter et caeteras antiphonas ad Horas. Ad missam pulsatur classicum, tres cerei bacinorum accenduntur, [Col. 0183D] diaconus dalmaticam, subdiaconus tunicam habeant. Graduale Constitues eos a duobus canitur, non iteratur Alleluia similiter a duobus in cappis sericis, sed repetitur. Evangelium cum cereferariis et incenso. Credo dicitur, et textus cum incenso per chorum defertur, et talis est regula quod non deferatur nisi Credo dicatur. In refectorio lectio Ambulans. Si oportuerit mutari festum S. Andreae in crastinum, mutetur similiter festum beati Eligii ad aliud crastinum. Ad Vesperas ardeant tres cerei bacinorum, sacerdos in cappa incenset duo altaria.

[Col. 0184A] 338 De beato Nicolao duplex festum simplex, id est tertiae dignitatis, agitur. Invitatorium tres, scilicet hebdomadarii cantent et alius. Prior sit ad sextum responsorium, qui prior legat nonam lectionem in cappa serica cum candelabris. Ad Vesperas quinque lampades, tres cerei accenduntur, majus altare paratur, chorus regitur in cappis sericis. Psalmi de die. Prior dicit capitulum sine cappa et candelabris. Responsorium Quadam die cantor et hebdomadarii chorum regentes cantant in cappis. Antiphona O pastor imponitur priori, vel ejus vices gerenti. Benedicamus a tribus dicitur.

Ad Matutinum pulsantur signa bina et bina sicut sunt in Ordine, et classicum ultimo, luminaria ut supra. Invitatorium a tribus cantatur. Ad primam pulsantur unum majus signum et unum mediocre. Ad missam Officium Statuit. Graduale Domine, praevenisti duo cantant in cappis sericis ad gradus, et reincipitur; Alleluia a tribus. Sequentia Congaudentes, interim pulsantur signa quae ad Primam. [Col. 0184B] Evangelium cum candelabris. Ad Vesperas, ut supra, luminaria et pulsationes.

De Conceptione beatae Mariae duplex festum agitur simplex, ut supra de sancto Nicolao. Quacunque die evenerit totum 339 servitium de festo fit cum memoria de Adventu. Ad Vesperas antiphona Coeleste beneficium, psalmi de die. Omnia sicut in Nativitate ejusdem, ita quod ubi illic nominatur Nativitas, hic nominetur Conceptio; hoc etiam addito quod ad Sextam et Nonam propriae dicuntur orationes.

In vigilia S. Thomae, ad Vesperas psalmi de die. Responsorium in cappis sericis a duobus hebdomadariis, sacerdos in cappa incensat duo altaria. postea priorem, et post incensatur ad formam in choro. Una lampas et tres cerei ardeant. Si in vigilia S. Thomae, vel in festo ipsius O solemnizetur, post antiphonam de festo, et collectam et Benedicamus, imponit cantor hebdomadarius solemnizanti [Col. 0184C] O, et tota canitur antiphona, et dicitur Gloria Patri, Sicut erat, et iterum imponitur et canitur.

Sunt igitur quaedam festa trium lectionum quae simplicia vocamus, in quibus antiphonae feriales, tam ad Veperas quam ad nocturnos dicuntur, capitula vero et hymni, et Laudes super unam antiphonam ad festum pertinentem cum antiphona ad Benedictus explicantur. In hujusmodi festis preces et prostrationes non dimittuntur. Si autem hujusmodi festa in Dominica vel in duplicibus octavis evenerint, fiet de illis 340 tantum memoria, cum missa matutinali.

De sancto Vincentio duplex festum simplex, id est tertiae dignitatis. Ad Vesperas chorus regitur in cappis. Ant. Beatus vir, quae imponitur majori post priorem. Psalmi de die. In omnibus duplicibus festis regatur chorus, et adjuncto tertio responsorium cantetur. Ant. Sacram hujus. Psal. Magnificat, [Col. 0184D] bis imponitur antiphona priori, et tantumdem canitur.

De conversione sancti Pauli medium festum agitur. Responsorium in cappis sericis sicut in omnibus medii festis, ad primas Vesperas Sancte Paule. Benedicamus a duobus in cappis sericis dicitur.

Solemnitas purificationis beatae Mariae celebratur ad similitudinem Epiphaniae Domini. Post Tertiam cereis ante majus altare super tapetum honeste collocatis, veniens illuc praelatus alba, et stola, et cappa serica indutus primo eos benedicat, ac deinde aqua benedicta aspergat. Tunc igitur praelato [Col. 0185A] ad sedem suam in chorum reverso, sacrista cereos distribuat, incipiens a praelato et caeteris majoribus. Cum vero illuminari coeperint, praecentor antiphonam Lumen ad revelationem incipiat, quae cum versibus Nunc dimittis ter repetatur. Item antiphona Ave, gratia plena tota in choro 341 cantetur. Interim praeparata processione, statim ut antiphona Adorna thalamum incipitur, moveant, et per claustrum incedentes ante refectorium stationem faciant, donec finita antiphona Adorna, cantor R\ Responsum accepit imponat, cum quo ante crucifixum venientes V\ Hodie beata tres in pulpito cantent, deinde incoepta a praelato antiphona Cum inducerent, in chorum redeant, sicque dicto versu Responsum accepit, et collecta Exaudi, Domine, pulsetur classicum et missa inchoetur, omnis vero conventus donec praelatus ad altare veniat cereos in manibus tenent; ipse etiam et ministri ad altare cum cereis procedant, quo postquam venerint, cereos cum [Col. 0185B] eis vacaverint in manibus teneant, in choro autem qui voluerint coram se ponant. Officium: Suscepimus, Deus. Kyrie, Rex virginum a tribus non in cappis sericis propter distillationem cereorum, sed in cappis laneis, sicut prius in processione, solus praelatus habet cappam sericam; diaconus et subdiaconus non habent dalmaticam nec tunicam: habent tamen ad missam. Epistola in pulpito. Tractus, si dicendus est, a quatuor cantetur, qui simul incipiant et simul finiant, sed singulos versus bini et bini canant Nunc dimittis, eodem modo tractus 342 in annuntiatione Dominica cantetur. Dum offertorium canitur primo ministri altaris cereos offerant, deinde incipientes a senioribus de choro ordinate veniant et redeant. Secretarius concham juxta se cum aqua habeat, in qua susceptos cereos mergens exstinguat ne fumus inde procedat, praelati vero cereus, vel alterius qui pro eo missam celebrat, super altare positus usque ad finem missae non exstinguatur. In refectorio lectio Postquam completi sunt.

[Col. 0185C] In hac die et omnibus Dominicis usque in Palmis fiat spatium inter gratias prandii et Nonam, in quo spatio donec pulsetur ad Nonam, in ecclesia Beatae Mariae habeatur colloquium extra claustrum, similiter in festis novem lectionum usque ad Quinquagesimam, qua cantatur Esto mihi; in festis autem more octavarum idem spatium observatur, sed in claustro statim post capitulum more solito habetur colloquium, et bis comeditur; caeteris vero diebus omnibus, et in praecipuis festis si occurrant, usque in Palmis jejunatur. Abhinc tenentur servitores ad Nonam, nisi canonicam excusationem habeant, interesse.

Haec festivitas, scilicet Purificatio, quando in prima Dominica Septuagesimae occurrit, mutatur in crastinum, in duabus vero 343 sequentibus Dominicis occurrens non mutatur.

Ad Vesperas antiphona Tecum principium, quam [Col. 0185D] incipit hebdomadarius cantor dextri chori in cappa serica, etc. R\ Gaude, Maria, cantores adjuncto sibi praecentore in cappa ad gallos cantent, omnia altaria incensentur. Antiphona Cum inducerent, quae bis imponitur priori a praecentore, et ter canitur Psal. Magnificat.

Sequitur de S. Ansberto episcopo, de quo dicuntur ad Vesperas et ad nocturnos antiphonae feriales ad diem pertinentes, cum capitulis unius episcopi et confessoris. Ad Magnificat ant. Similabo. Ad Laudes ant. Ecce sacerdos, etc. Ad Benedictus ant. Sacerdos et pontifex. Similiter et ad Horas sequentes antiphonae et capitula unius episcopi et confessoris ad singulas Horas pertinentia cum oratione de festo, precibus tamen et prostratione non intermissis; et quod de isto dicimus, omni tempore in quo prostrationes fiunt et preces dicuntur, de omnibus festis trium lectionum simplicium, quae dies suos habebunt, similiter observetur.

[Col. 0186A] De Annuntiatione Dominica duplex festum agitur. Ad Vesperas ant. Ave Maria. Psalmi de die.

De sancto Marco medium festum agitur, 344 quod festum si in aliqua Dominica post octavam Paschae evenerit, totum fiet de festo, cum memoria de Dominica et missa matutinali, et in crastinum processio et jejunium; si in ipsis octavis Paschae, processio in illo anno ex toto dimittitur, festum vero post octavas Paschae cum primis Vesperis celebratur.

Ad missam, Officium Protexisti, etc. Post Sextam dum fratres in dormitorium cappas induere propter processionem perrexerint, secretarius unum de majoribus signis ter modicum pulset; deinde post paululum cunctis in chorum reversis, primo a cantore antiphona Exsurge, Domine, imponatur. Hebdomadarius, sicut est in cappa sua, asperso principali altari, conventum etiam ordine consueto aspergat, postea dicat versum Ostende nobis, Domine, misericordiam [Col. 0186B] tuam. Dominus vobiscum, et orationem de jejunio. Tunc ordinata processione incipiat cantor antiphonam In nomine Domini, et alias antiphonas, quantum opus fuerit, usque ad introitum ecclesiae Sancti Joannis. In introitu ecclesiae praedictae, R\ Inter natos mulierum. Interim sacerdos et ministri ad missam se velociter praeparent celebrandam. Finito responsorio dicat sacerdos versum Fuit homo missus, et orationem Praesta, quaesumus, 345 omnipotens Deus, ut familia. Officium Exaudivit de templo. Oratio Praesta, quaesumus. De S. Joanne fiat memoria cum oratione praedicta, de omnibus sanctis memoria cum oratione Concede, quaesumus, etc. Ad hanc missam omnia quae ibi ad servitium sunt necessaria secretarii provisione illuc debent esse ante delata. Expleta missa statim duo fratres in medio stantes litaniam incipiant: Domine, defende nos. Interim sacerdos et ministri se expedientes in ordinem suum redeant. Cantores cum pronuntiaverint: Sancte Joannes Baptista, ora pro nobis, redeat processio, [Col. 0186C] litania vero secundum quantitatem itineris producatur vel brevietur. Qui eam praecinunt in medio conventu simul incedant. Finita litania, ad gradus chori dicat sacerdos V\ Vox laetitiae, et orationem Clamantes ad te, Domine. Tunc depositis cappis pulsetur ad Nonam. In refectorio lectio Quis vestrum habebit amicum. Notandum quod, quando hoc festum infra hebdomadam paschalem evenerit, differtur ejus servitium usque in feriam post Quasimodo; processio vero ipso die quo festum evenerit celebratur hoc modo. Ordinata processione statim duo ad gradus incipiant Salve, festa dies, conventus per singulos versus repetat nunc Salve, nunc Qua Deus, 346 ita cantando procedant ad ecclesiam Sancti Joannis. In introitu ecclesiae R\ Inter natos, cum versu Fuit homo, et oratione Praesta, quaesumus, et tunc ibidem missa non celebratur, sed facto qualicunque intervallo, ordinata processione cantores in redeundo, ubi prius finierant, incipientes, residuum versuum, [Col. 0186D] quantum opus fuerit, prosequuntur, quibus in chorum reversis sacerdos ad gradus dicat versum Vox laetitiae. Oratio Praesta, quaesumus.

De apostolis Philippo et Jacobo, ad secundas Vesperas ant. Domine, etc. Post Vesperas incoepta antiphona Crux fidelis, cum processione ad crucifixum exeant, indeque cum antiphona de martyribus, Filiae Jerusalem, in chorum redeant. In Laudibus processio ad crucifixum, in reditu de martyribus memoria Lux perpetua, etc.

De S. Joanne Baptista duplex festum primae dignitatis. Ad Vesperas ant. Descendit. Psalmi de die. Antiphona Ingresso bis imponitur et ter canitur. Psal. Magnificat in utrisque Vesperis, Matutinis, processione claustrali, et pneumatibus per singulas antiphonas eodem modo fit sicut in Trinitate. Incortinatur altare Sancti Joannis, et juncatur. In primis Vesperis non fit processio ad altare. Post Vesperas eat processio cum 347 cruce et ceroferariis ad ecclesiam [Col. 0187A] Sancti Joannis cum capsa beati Laudi. In motu processionis incipiat cantor R\ O lux, cum versu et Gloria. In introitu ecclesiae Sancti Joannis R\ Inter natos. Finito responsorio prior Vesperas incipiat, quae dicuntur eodem modo quo supra. Sciendum quod corpus beati Laudi debet ibi morari usque post crastinas Vesperas, et debet continue coram capsa ardere cereus a presbytero ejusdem ecclesiae praeparatus. Dictis Vesperis conventus nihil cantando revertitur. Post Completorium, facto brevi intervallo pulsetur classicum ad Matutinum. Invitatorium a quatuor, et caetera sicut in Trinitate. Omnes antiphonae cum pneumate finiantur. Homilia in cappa serica legatur, et nona lectio similiter in cappa candelabris praesentibus. Ad Laudes, ad Benedictus ant. Apertum est ter canitur, primo usque Et prophetavit dicens. Psal. Benedictus, incipitur, bis imponitur priori. Processio ad altare.

Missa matutinalis ad altare Sancti Joannis de ipso [Col. 0187B] fiat. Officium Justus ut palma. Oratio Concede, quaesumus. Epistola Factum est verbum Domini ad me, dicens. Graduale Justus ut palma. Alleluia, Tu puer. Evangelium Dixit Zacharias ad angelum. Offertorium In virtute. Communio Posuisti, Domine. 348 Ad Tertiam, ant. Innuebant, etc. Quacunque die evenerit, processio fiat in cappis sericis. Ad missam Officium De ventre. Kyrie, Cunctipotens. Oratio Deus, qui praesentem. Epistola, Audite, insulae in pulpito; graduale Priusquam te formarem. Alleluia, Inter natos. Evangelium Elisabeth impletum est. Offertorium Justus ut palma. Communio Tu puer.

Post Vesperas ad ecclesiam Sancti Joannis nihil cantando processio gradiatur, ibique a duobus capsa cum corpore sancto sumpta, statim cantor incipiat R\ O vere spirituale, cum versu et Gloria. In introitu ecclesiae O beate praesul, Laude. V\ Ora pro nobis. Oratio Da, quaesumus, omnipotens.

In festo S. Eusebii confessoris, ad Matutinum tres [Col. 0187C] lectiones. Hac die in capitulo [leg., capitulum] sicut in vigilia Natalis Domini honeste debet praeparari; pronuntiante lectore Dormitio sanctae Mariae, omnes in terram se prosternant, recordantes et secum pertractantes quanta bona per hanc gloriosam Virginem accepimus. Post aliquantulum spatium, dato signo a praelato surgant, et lector quae restant prosequatur; postea legatur lectio de Evangelio Extollens vocem quaedam mulier. In fine vero capituli, tam hujus diei quam octo subsequentium, dicatur psalmus Laudate 349 Dominum, omnes gentes, exinde vigilia cum magno gaudio celebretur, prostrationes, psalmi familiares intermittuntur. Sequentes Horae de ipsa Virgine dicantur, etiamsi Dominica sit, cum collecta de vigilia. Ad missam Officium Salve, sancta Parens. Graduale Benedicta, ad gradus in cappis sericis a duobus cantetur; si Dominica fuerit, Alleluia, Post partum, similiter in cappis a tribus. Sequentia, Credo et praefatio [scilicet, propria] non dicantur. Evangelium Factum est, cum loqueretur, cum cereis [Col. 0187D] et incenso; in fine missae nullum signum pulsetur, sed post breve intervallum duo de majoribus signis ad Nonam. In refectorio lectio Factum est cum loqueretur.

Haec solemnitas ad similitudinem Natalis Domini debet celebrari. Ad Vesperas ant. Tota pulchra es. Psal. Laudate, pueri, Dominum, etc. Omnes antiphonae ad Vesperas, Matutinum, et Laudes pneumatice finiuntur. Antiphona Ascendit Christus bis imponitur a praecentore praelato, et ter canitur, omnia altaria incensantur.

Ad Matutinum primo omnia signa in classicum pulsentur. Invitatorium a quatuor in cappis. Homilia in cappa serica legatur.

Processio in cappis agitur. Ad missam Officium Gaudeamus. Kyrie, Rex virginum. 350 Epistola in pulpito legatur, etc. In refectorio lectio Intravit [Col. 0188A] Jesus, deinde Sermones de eodem festo. Per octavas Cogitis me, o Paula, etc.

De sancto Bartholomaeo medium festum. Ad primas Vesperas ant. Estote fortes. Psalmi de die. Notandum quod hac die ad Vesperas, et in crastinum ad missam septem de canonicis nostris apud Sanctum Audoenum cum processione beatae Mariae tenentur ex consuetudine proficisci. Nihilominus ad Vesperas nostras de S. Audoeno facimus memoriam cum hac antiphona: Suscipe nostra.

De sancto Augustino duplex festum primae dignitatis ad Vesperas Laetare, mater. Psalmi de die. Antiphona Adest dies, bis imponitur, et ter canitur. Omnia altaria incensantur. Psal. Magnificat. A tribus Benedicamus.

Processio in cappis sericis agitur. In pulpito prosa a tribus cantetur cum Patribus. Ad missam Officium In medio Ecclesiae, Kyrie, Cunctipotens. Epistola in pulpito legatur, etc. In refectorio lectio Beatus Augustinus [Col. 0188B] ex provincia, etc.

Ad Vesperas antiphona Post mortem, etc. ant. Hodie gloriosus, ter canitur. Psal. Magnificat. Benedicamus. Postea tres alii in cappis 351 rubeis incipiunt ad gradus responsorium Inter natos, processio ad altare. Cantatur versus Fuit homo, versiculus dicitur ab ultimo dextri chori in cappa Gloria et honore. Benedicamus Domino.

In nativitate sanctae Mariae virginis duplex festum secundae dignitatis, ad Vesperas antiphona: Coeleste beneficium, etc. Missa matutinalis de S. Adriano, nisi Dominica fuerit. Hac die processio non agitur in cappis sericis. Ad magnam missam Officium Gaudeamus. Epistola Ego quasi vitis in pulpito legatur. Evangelium Liber generationis, etc.

Exaltatio sanctae crucis, medium festum ita tamen quod nonum responsorium sit duplex. Ad Vesperas et Laudes processio fit ad altare. In reditu de martyribus Cornelio et Cypriano memoria [Col. 0188C] Isti sunt sancti.

In solemnitate S. Laudi triplex festum agitur. Ad Vesperas in circuitu chori duodecim cerei accendantur, praeter candelabrum et aliud solitum luminare. Antiphona In laudem Christi, psalmi de die. Cantores hebdomadarii in cappis sericis chorum regant. Omnes antiphonae tam diurnae quam nocturnae cum pneumate finiantur. Capitulum in cappa serica a praelato dicatur. Responsorium O lux mundi 352 a tribus de senioribus in cappis sericis cantetur. Antiphona Voto, voce, bis imponitur et ter canitur. Psal. Magnificat. Altare majus cum duobus thuribulis incensetur.

Ad Matutinum classicum primo pulsetur. Invitatorium Unum et verum Deum, a quatuor in cappis sericis cantetur. Tertium responsoriorum O lux mundi, a tribus in cappis sericis cantetur. Sextum O vere, a tribus in cappis sericis, scilicet priore et duobus senioribus. In tertio nocturno homilia in [Col. 0188D] cappa serica legatur; responsorium nonum O lucris gaudens, a quatuor in cappis sericis agatur, et iteratur. In Laudibus ad Benedictus antiphona Quasi luna, bis imponitur et ter canitur, omnia altaria incensantur. In capitulo lectio Videte, vigilate. In fine capituli per totas octavas dicatur: psalmus Laudate Dominum, omnes gentes. Post capitulum pulsetur ad processionem.

Notandum si festum sancti laudi feria IV vel VI, vel Sabbato evenerit, fiat jejunium Quatuor Temporum in hebdomada praecedenti [(53) 1Kb] .

Processio in cappis agitur sericis, in qua processione capsa beati Laudi post conventum honorifice a duobus bajulis in cappis sericis cum duobus ceroferariis, aliis 353 vero duobus ante crucem praecedentibus cum thuriferario, debet deportari. In statione ecclesiae responsorium: O vere, quatuor in cappis sericis in pulpito dicant V\ Te tutore. Ad introitum chori [Col. 0189A] O beate praesul Laude. Ad missam Officium Statuit. Pneuma, Kyrie, Deus creator. Gloria in excelsis, cum prosa O gloria sanctorum. Oratio Deus, qui ad decorandam. Epistola Ecce sacerdos. Graduale, Domine praevenisti, a tribus in pulpito cantetur. Alleluia, Salve, gemma. Sequentia Alma cohors. In refectorio vita S. Laudi, postea sermo Dominus et Salvator noster, fratres charissimi. Ad Vesperas ant. Beatus Laudus, etc. Responsorium O lucris, octo, vel plus vel minus ad voluntatem praecentoris, cantant in circuitu. De sancto Matthaeo memoria.

In octava S. Laudi duplex festum tertiae dignitatis. Unus cereus debet ardere super altare ante corpus sancti Laudi ad utrasque Vesperas et Matutinum.

De sanctis confessoribus Remigio (I Octob.), Germano et Vedasto tres lectiones. Ab hac die usque ad Pascha somnus meridianus intermittitur. Ab hac die usque ad Kalendas Novembris, nisi festum novem lectionum, [Col. 0189B] vel festum more octavae celebretur, immediate post gratias Nona decantetur. In novem 354 vero lectionibus extra claustrum collocutorium fratres post prandium donec pulsetur ad Nonam, usque ad festum omnium Sanctorum, habere debent. Ad Nonam servitores mensae debent, si commode valeant, interesse.

In translatione S. Augustini medium festum. Ad Vesperas ant. Laetare. Psalmi de die. Processio fit ad altare quod est commune S. Augustini et S. Nicolai. In reditu, de martyribus memoria Gaudent in coelis. Ad Matutinum, sicut in alia solemnitate, servata proprietate medii festi, ita tamen quod mediae lectiones et media responsoria fiant de martyribus. In Laudibus processio ad altare, in reditu de martyribus memoria Cum audieritis.

In dedicatione ecclesiae triplex festum. Ad Vesperas ant. Architectus, etc. Omnes antiphonae, tam diurnae quam nocturnae, prima die cum pneumate [Col. 0189C] finiuntur. Antiphona Sanctificavit Dominus, ter canitur. Psal. Magnificat. Altare majus et altare matutinale tantummodo incensantur. Post Benedicamus processio agitur ad duodecim cruces quae sunt in ecclesia depictae, et debent in singulis quinque cerei [f., singuli] accendi ad singulas processiones, videlicet ad Vesperas et Matutinum. Ad processionem R\ Terribilis 355 est locus, cum verso, et Gloria, si opus fuerit. In praecedendo praelatus debet singulas cruces cum altaribus incensare. In choro V\ Beati qui habitant. Oratio Annue, quaesumus, Domine.

Ante Matutinum pulsetur classicum. Homilia in cappa serica legatur. In Laudibus processio fiat sicut post Vesperas. In capitulo lectio Egressus Jesus perambulabat Jericho; postea solemniter pulsetur ad processionem, processio in cappis sericis agitur. R\ Terribilis. In statione R\ Ecce tabernaculum, in pulpito a tribus cantetur versus Si quis. Ad missam, Officium Terribilis est locus iste, etc. In refectorio lectio Egressus Jesus.

[Col. 0189D] Per octavam ad Horas et ad missam fiat servitium in modum medii festi. Alleluia in cappis sericis decantetur; ministri altaris tunica et dalmatica vestiantur. In refectorio sermones de festo, quantum possunt sufficere.

De sancto Mellono fit duplex festum tertiae dignitatis.

De sancto Romano medium festum agitur; ad Vesperas ant. Similabo. Psalmi de die.

De sancto Fromondo martyre duplex festum. Ad utrasque Vesperas et Matutinum 356 cereus ardeat coram feretro. Ad Vesperas ant. Beatus vir. Psalmi de die. Si Dominica fuerit ad processionem dicatur responsorium Gloria et honore; in qua processione debet capsa beati Fromondi deportari et duo cerei juxta feretrum.

De Omnibus Sanctis triplex festum agitur. Omnes antiphonae cum pneumate finiantur. Ante Matutinum omnia signa in classicum pulsentur. Prima lectio [Col. 0190A] in cappa serica a praelato legatur, secunda a subpriore non in cappa serica, caeterae a senioribus sicut sunt in ordine constituti. In hac festivitate non pronuntiatur Evangelium, sed septima lectio sic incipitur: Christi sacerdotibus. Octavam lectionem legit unus de junioribus; ad Nonam vero lectionem ponitur unus de sacerdotibus, quae in cappa serica legi debet. Responsorium primum quatuor in cappis sericis decantant Summae Trinitati. V\ Praestet nobis. Gloria Patri, reincipitur Summae Trinitati. Responsorium secundum praelatus cum duobus aliis similiter in cappis sericis. Caetera responsoria duo et duo cantant, sed non in cappis sericis; R\ nonum Concede nobis a tribus in cappis sericis decantetur. In capitulo lectio Christi vero sacerdotibus. Processio hujus diei non agitur in cappis sericis. Ad processionem 357 R\ Concede, V\ Adjuvent a tribus in pulpito cantetur. Officium Gaudeamus. Epistola in pulpito legitur. In refectorio lectio Videns Jesus turbas.

[Col. 0190B] A Kalendis Novembris usque ad Purificationem beatae Mariae statim post gratias redditas, praemisso Pater noster, quando bis comeditur cantatur Nona.

Ad Vesperas ant. Salvator mundi ter canitur. Psal. Magnificat. Post Vesperas in memoriam fidelium defunctorum festivius solito aguntur Vesperae, ita: Primam antiphonam incipiat praecentor, caeteras cantores hebdomadarii, psalmi sedendo cantentur, quia, si statio teneretur et si antiphonae deferrentur, ita essent duae Vesperae in conventu, quod nunquam fit. Ant. Placebo, psal. Dilexi. Hoc addito quod in fine cujuslibet psalmi Requiem aeternam dicatur, etc. Psal. Magnificat, in fine Kyrie, eleison ter cum cantu, etc., una tantum collecta: Fidelium, Deus, etc. Requiescant in pace. Qua finita classicum aliquandiu pulsetur, interim conventu in choro exspectante.

In crastinum totum Servitium fiat pro defunctis in modum duplicis festi tertiae dignitatis. Ad Matutinum [Col. 0190C] pulsentur signa duo et duo. Pulsato classico, praemisso Pater noster, et facto sonitu a praelato cantor hebdomadarius 358 dextri chori deferat primam antiphonam praelato per chorum extra formas, caeterae majoribus deferantur, in fine cujuslibet psalmi, et etiam ad omnes Horas Requiem aeternam dicatur loco Gloria Patri. Ant. Dirige. Psal. Verba mea, etc. V\ A porta inferi. Lectiones ad lectricum extra chorum legantur, et sumantur de Epistola beati Pauli I ad Corinthios in fine: Si autem Christus praedicatur, etc. Lectiones sine Jube et sine Tu autem. Nonum responsorium Libera me, Domine, a tribus cantetur. In fine dicat praelatus Requiescant in pace, et responso Amen sileant omnes. Interim pulsetur classicum aliquandiu conventu in choro exspectante. Finito classico praelatus incipiat antiphonam a cantore hebdomadario sibi delatam, Exsultabunt, etc. Ad Primam et ad omnes Horas hebdomadarius majoris missae incipiat antiphonam loco Deus, in adjutorium. In capitulo omnia fiant [Col. 0190D] sicut solitum est, lectio Tempus quod inter hominis mortem, sine Jube et sine Tu autem, legatur. In fine capitulum Verba mea. Sicut solitum est post capitulum pulsetur ad processionem, deinde ad revestiendum, post cum revestiti fuerint ad Tertiam.

Finita Tertia, et praeparata processione cum aqua benedicta, cruce, cereis, et thuribulo, 359 induto etiam praelato, et ministris albis paratis, cantore incipiente R\ Credo quod Redemptor, exeat processio per dextram crucem ecclesiae, praelatus aspergat tumulos defunctorum. Interim conventu in basilica ordinate exspectante et cantante responsoria historiae, scilicet Credo quod Redemptor, etc., quantum opus fuerit, exeat praelatus cum ministris et cruce, et cereis, et aqua benedicta in commune coemeterium parochianorum, et ibi circumquaque aquam benedictam aspergat; deinde regresso praelato procedat tota processio per claustrum, ipso praelato similiter aquam benedictam aspergente, quo transeunte cum [Col. 0191A] ministris in coemeterium fratrum, conventus ante capitulum in ordine suo stans praedicta responsoria finiat, quibus finitis dicatur Kyrie, eleison ter cum cantu, praelatus dicat: Et ne nos, etc. Deus, reniae largitor. Deus, cujus miseratione. In fine Requiescant in pace. Amen. Postea cum septem psalmis sine Gloria Patri in chorum redeat conventus, praelatus cum ministris in revestiarium. In fine septem psalmorum dicatur Requiem aeternam, Kyrie, eleison ter sine cantu, iterum cum praedictis precibus dicatur oratio Absolve; deinde pulsato classico missa pro fidelibus ad majus altare solemniter celebretur. Diaconus habeat 360 dalmaticam, subdiaconus tunicam, cantores hebdomadarii chorum regant cum praecentore. Officium Requiem aeternam. Psal. Te decet, iterum Requiem aeternam, loco Gloria Patri dicatur versus Exaudi orationem, etc. Iterum Requiem aeternam. Una tantum oratio, scilicet Fidelium. Epistola Facta est super me manus Domini. Graduale [Col. 0191B] Si ambulem, a duobus ad gradus in cappis sericis cantetur, et reincipiatur. Tractus De profundis, totus a tribus in cappis sericis cantetur. Evangelium Sicut Pater suscitat. Offertorium Domine Jesu Christe. Sacerdos Hostias, etc. Communio [Col. 0192A] Lux aeterna, Requiem aeternam. In fine nullum signum pulsetur. Ad Nonam post gratias redditas.

Notandum quod si festivitas Omnium Sanctorum in Sabbato occurrerit, officium fidelium usque in secundam feriam sequentem penitus reservatur eo modo quo supra dictum est celebrandum; in Sabbato vero ad Vesperas, hoc est, in festivitate Omnium Sanctorum fiat memoria de Dominica tantum.

De S. Rumphario duplex festum secundae dignitatis. Ad Vesperas antiphona Similabo eum, et aliae antiphonae cum psalmis de die; et omnia alia in hymnis, antiphonis, psalmis et responsoriis, sicut in festo 361 S. Laudi, excepto quod in hac festivitate omnes antiphonae non finiuntur cum pneumate. Sciendum etiam quod unus cereus ab initio primarum Vesperarum usque ad finem secundarum ante capsam beati Rumpharii continue debet ardere. In capitulo lectio: Homo quidam peregre. Processio agatur cum capsa beati Rumpharii, sed non in cappis [Col. 0192B] sericis. Ad processionem R\ Sint lumbi, duo cerei juxta capsam deportentur si affuerint pueri; V\ Vigilate in pulpito a tribus decantetur. Ad missam, officium Statuit, etc. Epistola in pulpito legatur.




[Col. 0191]
INCERTI AUCTORIS EXPOSITIO SUPER CANONEM MISSAE Secundum Amalarium [ms. Alarium].
(Ex Veteri ms. codice Bigotiano.)

[Col. 0191C] Dominus vobiscum. Salutat sacerdos populum, orat ut Dominus sit cum illo. Et cum spiritu tuo. Responsio populi atque oratio, ut sicut sacerdos oravit ut Dominus esset cum populo, et populus orat quod Dominus sit cum spiritu sacerdotis. Dicit sacerdos Orate, fratres. Rogat 362 omnes orare ut oratio ejus exaudiatur. Et quando dicit Per Dominum nostrum Jesum Christum Filium tuum, ad Dominum Patrem orat sacerdos ut per Filium suum, qui Dominus noster est aequaliter sicut Pater, oratio perficiatur. Cum dicit: Qui tecum vivit et regnat in unitate Spiritus sancti Deus, vult populum credere et intelligere quod Filius cum Patre suo ab initio sine fine et regnat et vivit, et Deus est, sicut Pater Deus est, et una potestas est Spiritus sancti cum Patre et Filio, atque una substantia, et in omnibus unitas deitatis. Per omnia saecula saeculorum, id est ut Filius cum Patre in unitate Spiritus sancti, sicut ante omnia saecula in deitate vixit et [Col. 0191D] fuit, ita in praesenti saeculo, atque in futuro ubi justi cum angelis permanebunt et injusti cum diabolo cruciabuntur, credatur aequaliter vivere cum Patre et Spiritu sancto, et nullo fine concludit. Amen, confirmatio orationis est a populo, et in nostra lingua intelligi potest, quasi omnes dicant: Ut ita fiat sicut sacerdos oravit; sed propria ejus interpretatio, vere sive fideliter. Sursum corda. Admonet sacerdos populum ut sursum, id est super semetipsum, ad Dominum omnipotentem corda leventur, et fideliter oretur quod desursum eis veniat auxilium a Deo coelesti a quo 363 creati sunt. Habemus ad Dominum, responsio est populi, quod sicut sacerdos jussit eos sursum corda tenere, profitentur. Gratias agamus Domino Deo nostro. Sacerdos gratias agit Deo juxta professionem populi qui confessus est ad Dominum se esse intentum. Dignum et justum est. Populus cum sacerdote simul [Col. 0192C] gratias agit Deo, quia digna et justa oratio est Deo gratias referre quia ab ipso omnia bona suscipimus. Vere dignum et justum est, aequum et salutare. Commendat sacerdos orationem vel professionem populi, et dicit quod vere dignum et justum est Deo gratias referre, et quod aequum est, hoc est rectum est sive aequale Salvatori, vel salute plenum ut ei gratias referamus qui nobis salutem dedit aeternam: Nos tibi semper et ubique gratias agere, conversus ad Dominum post confessionem populi, quasi ad praesentem loquitur, quia in praesentia Domini semper sumus, et ipse videt cogitationes nostras. Et dicit sacerdos tam de se quam de populo; Nos tibi semper, hoc est, omni tempore. Et ubique, id est, in omni loco, gratias agere. Domine, quia Dominator es omnium, et sub tua dominatione sunt omnia. Sancte, tu qui sanctus es, et per quem omnia sancta, quia omnia bona creasti. Pater, Graece dicitur , et Latine Genitor, quia 364 ipse genuit Filium sine ulla coinquinatione seu corruptione. [Col. 0192D] Pater Latine a paterno dicitur, hoc est, perpetrando, quod est a perficiendo vel adjuvando, quia ipse perficit omnia quae facta sunt, et adjuvat omnia quae adjuta sunt, et voluit nos filios suos fieri adoptivos per sanctificationem qua ipse sanctificavit nos. Omnipotens, qui omnia potest, ideo Omnipotens dicitur, et non est impossibile apud Deum omne verbum. Aeterne Deus, hoc est, aeternum, et perpetuum, et temporale. Aeternum est quod initium non habuit, nec finem habebit, quod semper fuit, et est, et erit. Perpetuum est quod esse coepit et finem non habebit. Temporale est quod initium habuit et finem habebit; et ideo dicitur hic aeterne Deus quia solus aeternus est, nec coepit esse, nec desinit esse, sed est semper Deus; a diligendo dicitur Deus, quia omnia diligit et gubernat quae creavit. Et aliter Deus a divinando dicitur, quia [Col. 0193A] divinus est et omnia sit, et omnia dividit, prout vult. Per Christum Dominum nostrum. Christus Graece, unctus dicitur Latine. Hic Christus ante omnia initia a tempore venerabiliter genitus est. Tempore quo placuit ei Spiritus sanctus venit in Mariam virginem, et unxit unctione divina uterum ejus, et conceptus est de Spiritu sancto 365 et natus est de Maria Virgine. Nam in Veteri Testamento sacerdotes et reges ungebantur, et ideo christi dicebantur, quia uncti erant unctione temporali. Iste Christus per quem Patri gratias agimus aeternaliter Christus est, et cum Patre aeternus est Deus; et per ipsum redempti sumus, et ipse Dominus noster est qui dominatur in nobis. Per quem majestatem tuam laudant angeli. Per ipsum Christum nos gratias agimus Patri, majestatem Patris laudant angeli, quia ipse aequalis est Patri in divinitate. Majestas quasi major potestas, quia major est potestas Dei quam hominum. Dei majestatem per Christum [Col. 0193B] laudant angeli, quia Christus cum Patre creavit angelos: angelus enim Graece nuntius interpretatur; angelus nomen est officii non naturae, quia annuntiat, sed naturaliter spiritus est. Adorant, laetantur angeli de praecone humani generis, et laudant Creatorem suum per duplum et simplum ter. Mors namque nostra dupla est, id est, animae et corporis; sed angeli laudant quia simpla morte Christi dupla mors nostra liberata est. Resurrectio vero nostra similiter dupla est animae et corporis; animae, quando infidelitate ad fidelitatem surgit; corporis, quando de pulvere reparabitur in incorruptionem. Laudant angeli. 366 quia per simplam Christi resurrectionem donabitur nobis dupla resurrectio. Laudant tertio angeli, quia non solum Christi morte nos de morte liberati sumus, sed ejus resurrectione resurgemus in novissimo die. Adorant dominationes, majestatem Dei Patris per Filium laudant et adorant dominationes. Dominationes, ordo angelorum decimus cecidit [(53*) 1Kb] ; et versus est per superbiam in infernum, vel diabolum. [Col. 0193C] Novem autem permanserunt in sanctitate sua; haec sunt nomina eorum: angeli, archangeli, virtutes, principatus, potestates, throni, dominationes, cherubim et seraphim. Istarum duarum virtutum nomina sunt Latina [l., Hebraea]. Cherubim plenitudo scientiae interpretatur; seraphim, incendium. Caetera nomina supradictorum ordinum sunt Latina [add. et Graeca], ut angelorum et archangelorum; angeli nuntii, archangeli excelsi nuntii dicuntur. Gregorius autem papa Romanus in homilia sua super lectionem evangelicam (homil. 34) [adde ubi] ait: Erant appropinquantes ad Jesum publicani et peccatores ut audirent illum (Luc. XV, 1), plenissime de praedictis ordinibus exposuit. Nos vero ad propositum ordinem redeamus. Tremunt potestates: De supradictis ordinibus dicit; non ideo dicit quia supradicti ordines corporales sint, sed nostro more dicit, quia tremere ac timere 367 ante dominos nostros solemus [ms., solebamus]; sed ideo dicit tremere ac timere, ut nos [Col. 0193D] intelligamus omnia coelestia, terrestria et infernalia ante conspectum divinae majestatis tremere ac timere. Coeli coelorumque virtutes: Ipsi coeli jussioni divinae obediunt, quia se ostendere serenos vel nubilosos non habent potestatem. Coeli coelorum virtutes sunt supradicti ordinis angelorum, sicut Gregorius in homilia sua super evangelicam lectionem (homil. 1) Erunt signa in sole, et luna, et stellis (Luc. XXI, 22), testatur. Ac beata seraphim: De seraphim namque supradictum est. Socia exsultatione concelebrant. Omnes praedicti ordines majestatem Patris per Christum cuncta exsultatione aequaliter concelebrant; Cum quibus et nostras voces ut admitti jubeas deprecamur: Cum quibus est haec supplicatio nostra, ut ipse coelestis Pater per Christum Filium suum, per quem nos gratias agimus, dignetur admittere voces [Col. 0194A] nostras et jungere vocibus praedictorum ordinum angelorum. Supplici confessione dicentes, hoc est, humili confessione. Quid humilius confiteri? quam nosmetipsos aeterno Patri per Filium aeternum commendare, et de nostra conscientia, sive bonitate nihil praesumere? et juxta voces angelicas eum semper incessanter credere et praedicare, dicentes: Sanctus, 368 sanctus, sanctus. Joannes evangelista in Apocalypsi scripsit se vidisse ante thronum Dei et agni viginti quatuor seniores, et quatuor animalia astantia, et incessanter dicentia: Sanctus, sanctus, sanctus, etc. (cap. IV). Ideo dicitur tribus vicibus Sanctus, ut significaretur Pater sanctus, Filius sanctus, Spiritus Patris et Filii sanctus. Sed quamvis tripliciter [ms., dupliciter] dicatur Sanctus, non tamen dicitur plurali numero Sanctus. Sed quamvis una sanctitas in iis tribus personis, et una aeternitas intelligatur. Dominus Deus sabbaoth. Sabbaoth a multis solet interpretari omnipotens, a multis vero [Col. 0194B] exercituum Dominus Deus, ut ipse omnes exercitus angelorum atque hominum disponeret. Pleni sunt coeli et terra gloria tua, Hosanna in excelsis. Quomodo nunc dicitur corrupte Hosanna, cum ante dicebatur Hosyanna. Osy interjectio est laudantis [ms. laudis] sive magnificantis; anna salvifica; sed corrupte dicitur Hosanna, et intelligi potest salvifica, vel salvum fac; in excelsis, id est in altis Benedictus qui venit in nomine Domini (Matth. XXI, 9; Marc. XI, 9). Quando Christus venit Jerusalem descendens de monte Oliveti, tunc filii Israel clamaverunt, dicentes: Benedictus qui venit in nomine Domini (Joan. XII, 13); sed quid significavit ille adventus Christi Jerusalem, nisi futuram resurrectionem, 369 quando futurus erit judicare vivos et mortuos, et apparuerit nobis in eadem carne qua pro nobis passus est? Et tunc in nomine Jesu omne genu flectatur coelestium, terrestrium et infernorum (Philip. II, 10), et caetera quae dixit Apostolus.


Canon missae.

[Col. 0194C] Te igitur, clementissime Pater. Te clare, id est, clementissime Pater. Clemens dicitur, quasi clara mens, sive abundans, sive clarissimus est mente, et misericordissimus corde Pater. Non ideo eum dicimus clementem et misericordem quod membris corporeis, vel corde, aut mente sit compositus sicut homo, sed ideo clementem et misericordem clamamus, ut illam clamemus clementiam, et misericordiam super nos ab ipso sentiamus, et intelligamus, unde Salvatori gratias debeamus. Per Jesum Christum Filium tuum. Jesus Graece, Latine salvator sive salutaris dicitur. Salvator eo quod salvat populum suum a peccatis eorum; ideo salvat a peccatis, quia potestatem habet in terra dimittendi peccata. Salutaris ideo dicitur, quia salutem nobis dedit, ut si praecepta ejus servamus, vitam aeternam capere valeamus. Filium tuum Dominum nostrum: Filium suum unigenitum, quia ipse est unigenitus ex substantia 370 Patris, nos autem adoptivi filii [Col. 0194D] sumus per ipsum qui unigenitus est, a Patre procedens, Patri coaeternus, et ideo per eum Patrem petere debemus, dicentes: Supplices te rogamus et petimus. Supplices, id est, humiles, uti accepta habeas et benedicas haec dona, haec munera, haec sancta sacrificia illibata. Dona sunt, quod voluntate dantur, Munera sunt, quae in aliquo munere vel mercede offeruntur Deo ut peccata dimittantur. Sacrificia sunt, quae cum orationibus consecrantur. Illibata, id est immaculata et ab omni livore malitiae alienata. Tunc dona sunt et sacrificia illibata quanto absque scandalorum maculis sunt offerta, et justo sunt labore acquisita, non ut multi sunt qui dicunt illibata esse non dicata. Lege septem collationes Patrum, et in secunda collatione Theonae, in nono capitulo invenies quae sint illibata (CASSIAN., [Col. 0195A] collat. 22). In primis quae tibi offerimus, quia pro quibus offeruntur indicat, in primis offerre debent, hoc est, in una congregatione, quam pacificare, custodire, adunare et regere digneris, toto orbe terrarum. Pro his offerimus in primis ut supradictam congregationem tuam per totum orbem terrarum pacificam, adunatam custodire digneris, una cum famulo illo, hoc est, cum illo qui sedem apostoli Petri tenet; 371 quia Ecclesia in qua Petrus princeps apostolorum sedet, caput est omnium Ecclesiarum catholicarum; ideoque Petro dixit Christus: Tu es Petrus, et super hanc petram aedificabo Ecclesiam meam (Matth. XVI, 18); et propter hoc debemus pro eo orare, quod eidem praeest Ecclesiae. Et antistite nostro, hoc est, pro episcopo nostro in cujus parochia (id est dioecesi) sumus, pro ipso orare debemus quia ipse est pastor et praedicator noster.

Memento, Domine, famulorum, famularumque tuarum, et omnium circumstantium. Sacerdos oravit ante pro apostolico et episcopo suo. Si episcopus [Col. 0195B] missam celebraret, pro antistite nostro dicere non debet, quia antistes ipse est; si autem presbyter, dicere debet. Jam oratum est pro senioribus, postea orandum pro populo. Quando sacerdos dicit: Memento, Domine, famulorum famularumque tuarum, deprecatur Deum Patrem, ut memorare dignetur omnium et officii missae sive masculorum sive feminarum advenientium; et quod dicitur circumstantium, ipsi sunt masculi et feminae qui circumstant. Jam sacerdos oravit pro omnibus qui ad audiendam missam venerunt; tunc demum orat pro his qui oblationes offerunt, qui tibi offerunt hoc sacrificium laudis. Dicit quod pro laude Dei in primis 372 offerunt, et postea pro se suisque omnibus, pro redemptione animarum suarum, pro spe salutis et incolumitatis suae, tibi reddunt vota sua aeterno Deo, vivo et vero; ideo offerunt quia vivo et vero Deo omnium fides circumstantium offerentium cognita est, et nota devotione omnes reddunt vota sua. Vota [Col. 0195C] dicuntur quae volenter promittuntur, quia libenter et volenter Deo vovere et reddere debemus.

Communicantes et memoriam venerantes in primis gloriosae semperque virginis Mariae genitricis Dei et Domini nostri Jesu Christi, sed et beatorum apostolorum ac martyrum tuorum. Communicare, hoc est, memoriam honorabiliter tenere, quod Maria virgo per adventum Spiritus sancti genitrix facta est Filii Dei Jesu Christi Domini nostri qui Deus et homo est, per quem Patri supplicamus, et fidem communicare debemus, et credere quod Spiritu sancto annuntiante Filius Dei natus est ex ea, et virginitas ejus non est violata. Sed et beatorum apostolorum ac martyrum tuorum. Apostolus in nostra lingua dicitur missus, martyr dicitur testis. Apostoli dicuntur quia a Christo missi sunt, martyres dicuntur quia testes sunt Christi qui passus est pro nobis, et ipsi pro Christo.

Hanc igitur oblationem servitutis nostrae, 373 [Col. 0195D] sed et cunctae familiae tuae, quaesumus, Domine, ut placatus accipias. Sacerdos oblationem suam atque cunctorum qui Domino famulantur, id est, qui Domino serviunt, commendat ut Domino placeat, et ipse nobis propitius sit. Diesque nostros in tua pace disponas, atque ab aeterna damnatione nos eripias [al., eripi], et in electorum tuorum jubeas grege numerari. Per Christum Dominum nostrum. Pro eo quod sacerdos offert populus debet orare ut sacerdos exaudiatur, ut omnium dies in pace disponantur, et ab aeterna damnatione eripiantur, de qua Dominus noster in fine mundi dicturus erit impiis: Ite, maledicti, in ignem aeternum, etc. (Matth. XXV, 41), et ad illum gregem electorum suorum per angelos sanctos numerari mereamur, cui dicturus erit: Venite, benedicti Patris mei, etc. (Ibid., 34).

Quam oblationem tu, Deus, in omnibus, quaesumus, benedictam, ascriptam, hoc est, assignatam ut sibi placeat, ratam, id est judicatam, ut dignam illam [Col. 0196A] judicet in conspectu suo offerri; rationabilem, id est, justa ratione plenam facere dignetur, quia tunc est acceptabilis, si recte credentes pro justa oratione offerimus; justum est postulare ut illam orationem vel oblationem quam nos rationabiliter offerimus Pater omnipotens sanctificet. Ut nobis corpus et sanguis 374 fiat dilectissimi Filii tui Domini nostri Jesu Christi. Patri dilectus est Filius, sicut ipse detestatus est de coelo, dicens: Hic est Filius meus dilectus, etc. (Matth. III, 17). Et nos eum diligere debemus quia ipse prior dilexit nos (I Joan. IV, 10), et passus est pro nobis. Qui pridie quam pateretur, accepit panem in sanctas ac venerabiles manus suas, elevatis oculis in coelum ad te Deum Patrem omnipotentem, tibi gratias agens benedixit, fregit, dedit discipulis suis, dicens: Accipite et manducate ex hoc omnes. Hoc est enim corpus meum (Matth. XXVI). Simili modo posteaquam coenatum est, accipiens et hunc praeclarum calicem in sanctas ac venerabiles manus suas, item tibi gratias agens, benedixit, dedit discipulis suis dicens: [Col. 0196B] Accipite et bibite ex eo omnes, hic est calix sanguinis mei, Novi Testamenti et aeterni, mysterium fidei, qui pro vobis et pro multis effundetur in remissionem peccatorum. Haec quotiescunque feceritis in mei memoriam facietis (Luc. XXII). Quod intermisimus: Qui pridie quam pateretur, hoc est, pridie quam passus est ipse pro nobis, voluit tradere discipulis suis corporis et sanguinis sui mysterium, ut illi traderent nobis. Quis enim crederet quod panis in carnem potuisset converti, vel vinum in sanguinem, nisi ipse Salvator diceret, qui panem et vinum creavit, et omnia ex nihilo fecit? Facilius est aliquid ex aliquo 375 facere, quam omnia ex nihilo creare. Ipse Salvator voluit corpus humanum suscipere, et hominem Deo conjungere, ut unus fieret Mediator Dei et hominum homo Christus Jesus (I Tim. II, 5). Ipse voluit per nos panem et vinum offerri sibi, et ipsa divinitus consecrari; et fidelem populum credere unum esse mysterium, quod ipse tradidit discipulis [Col. 0196C] suis, dicens: Accipite et manducate ex hoc omnes (I Cor. XI, 24). Et quando oculos ad coelum levavit et Patri gratias egit, nos docuit quod nos Patri semper supplicare debemus, quod ille tam magnum sacramentum per manus nostras perficere dignetur. Et cum diceret: Haec quotiescunque feceritis in mei memoriam facietis, jussit nos illius passionis memores esse quanta pro nobis sustinuit. Omni tempore memores esse debemus quando hoc sacramentum celebramus, et ejus misericordiae, non nostrae bonitati, fiduciam dare.

Unde et memores sumus, Domine, nos servi tui, sed et plebs tua sancta Christi Filii tui Domini nostri. Memores esse nos sacerdotes profitemur, atque plebem memorem esse testamur Christi Filii tui Domini nostri Jesu. Ideo sacerdotes fideliter memores esse debent, quia ipsi missam celebrant et sacrificium offerunt Christi exemplo instructi; et scire debent 376 quid celebrant, quia stulta postulatio est si [Col. 0196D] postulans nescit quid postulat. Plebs tua sancta ideo memor est, quia Christus non solum pro sacerdotibus passus est, sed pro plebe sancta; ideo dicitur et sancta, quia fide ac baptismo Christi praecepto sanctificata est. Modo indicat unde memorare debent, id est, tam beatae passionis, necnon et ab inferis resurrectionis, sed et in coelos gloriosae ascensionis Christi filii Dei. Passionis memores esse debemus, quia pati dignatus est pro nobis; resurrectionis ejus memores esse debemus, quia animae justae ab inferis per resurrectionem ejus liberatae sunt; gloriosae ascensionis ejus memores esse debemus, quia corpus humanum quod assumpserat junctum divinitati sine ullius adjutorio, propria majestate portavit in coelum. Ideo dixit: sine ullius adjutorio, ut intelligatur quod non hominum, nec angelorum, nec ullius creaturae ascendit in coelum, sed Patris majestate elevatus est, de qua dixit in Evangelio: Ego et Pater unum sumus (Joan. X, 30). Offerimus praeclarae [Col. 0197A] majestati tuae de tuis donis ac datis hostiam puram, hostiam sanctam, hostiam immaculatam, panem sanctum, vitae aeternae, et calicem salutis perpetuae. Domine, omnium memores supradictarum bonitatum tuarum offerimus 377 tuae majestati hostiam puram, hoc est, corde puro, quia purum est corpus tuum quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum assumpsisti; et nunc sanctifica hunc panem ut corpus tuum fiat. Hostiam immaculatam, quia sine macula peccati passus es pro nobis. Panem sanctum vitae aeternae, quia tu panis vivus es qui de coelo descendisti, et corpus tuum in hoc pane a te sanctificato nos accipere voluisti, et per calicem passionis tuae, nos per sanguinem tuum sumere voluisti, tu sanctifica hanc hostiam ut nobis corpus tuum et sanguis tuus fiat.

Supra quae propitio ac sereno vultu respicere digneris. Hic deprecamur ut Pater sanctus super dona a nobis offerta pio et blando vultu, et claro dignetur [Col. 0197B] respicere, id est videre. Et accepta habere, sicuti accepta habere dignatus es munera pueri tui justi Abel, et sacrificium patriarchae nostri Abrahae, et quod tibi obtulit summus tuus Melchisedech, sanctum sacrificium, immaculatam hostiam. Accepta habuit Dominus munera Abel, quia quid optimum invenit obtulit Deo; et nos justa munera et munda Deo mundo corde offerre debemus. Abraham Filio suo non pepercit, sed obediens jussioni Domini offerre 378 eum voluit. Melchisedech primus sacerdos Domino panem et vinum obtulit, et ideo scriptum est in psalmo: Tu es sacerdos in aeternum secundum, etc. (Psal. CIX, 5). Quia sicut ille panem et vinum obtulit, ita et Christus in passione sua corpus et sanguinem suum obtulit Deo Patri pro nobis, et in pane et vino passionis suae mysterium nos imitari voluit, quando discipulis suis dans panem et vinum vel calicem, dixit: Hoc est corpus meum (Matth. XXVI, 26); et: Hic est calix sanguinis mei (Luc. [Col. 0197C] XXII, 20). Et nos supplicare debemus, ut sicut supradictorum Patrum accepta Deo fuerunt munera, ita fiant et nostra.

Supplices te rogamus, omnipotens Deus, jube haec perferri per manus sancti angeli in sublime altare tuum in conspectu divinae majestatis tuae. Humiliter postulamus ut munera nostra super altare hoc quod videri potest offerta, jubeat coelestis Pater per manus sancti angeli sui perferri in illud altare ante divinam majestatem suam, quam oculis nostris videre non possumus quia corporalis non est, sed spiritalis. Et sicut nos divinam majestatem Patris investigare non possumus, sed potius credere: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione coelesti et gratia repleamur, per Christum 379 Dominum nostrum; orare debemus Patrem coelestem, ut omnes qui ex ipso altari super quod offerimus Deo Patri in commemorationem Filii sui Domini [Col. 0197D] nostri Jesu Christi corpus et sanguinem praedicti Filii Dei sumpserimus, omnem benedictionem coelestem accipere mereamur.

Nobis quoque peccatoribus famulis tuis de multitudine miserationum tuarum sperantibus partem aliquam, et societatem donare digneris cum tuis sanctis apostolis et martyribus, vel omnibus sanctis. Haec omnia sacrificia ideo sunt offerta tam a sacerdote quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non aestimator meriti, sed veniae, quaesumus, largitor admitte. Hoc rogamus ut ipse qui dixit: In quacunque hora peccator conversus fuerit, et poenitentiam egerit, omnia peccata ejus in ablutione erunt coram me (Ezech. XXXIII), non retributionem peccatorum aestimet, sed ipse sit veniae largitor, et intra consortium sanctorum nos mittat: Per Christum Dominum nostrum. Per quem haec omnia dona creavit, ipse sanctificet [Col. 0198A] et benedicat, et praestet nobis per Christum per quem facta sunt omnia, et cum quo facta sunt omnia, quia coaeternus est Patri, semper gratias referamus Patri. Per omnia 380 saecula saeculorum. Amen.

Praeceptis salutaribus moniti, Christi praeceptis quae salute sunt plena, quia ipse est aeterne summus, admoniti et jussi. Et divina institutione formati, id est, formam et exemplum a Christo Domino nostro suscepimus, et ausi sumus orare, sicut ille docuit discipulos suos, et Patrem nostrum credimus in coelo esse qui nos creavit, et dicimus: Pater noster, qui es in coelis, Christus dixit post resurrectionem suam: Ascendo ad Patrem meum et Patrem vestrum. Aliter dicit Patrem suum, et aliter Patrem nostrum; Patrem suum quia proprius est Filius Patris ante omnia tempora genitus, Patri coaequalis. Pater noster, ideo quia nos creavit in tempore coaeternus, et nos filii sui sumus adoptivi, et haereditatem coelestem Patris nostri coelestis possidere debemus, si operibus implemus quae per susceptionem fidei spopondimus. [Col. 0198B] Coelum a celando dicitur ideo, quia celat divina secreta. Aliter coelum a celsitudine dicitur, eo quod altius est rebus terrenis. Nos autem ideo dicimus: Pater noster, qui es in coelis, ut credere ostendamus nos in Patrem coelestem; et sicut filii praecepta patris sui implere cupiunt, ita et nos ipsius praecepta implere, et ad coelum tendere desideremus. Sanctificetur 381 nomen tuum (Matth. VI, 9), hoc est, ut nos simus digni nomen sanctum ejus tenere in cordibus nostris, ut sicut angeli sancti qui in coelo sunt sciunt et intelligunt sanctitatem sui nominis, ita et nos qui in terra sumus ipso adjuvante sanctitatem ejus mereamur cognoscere, ut Sicut in coelo ita et in terra (Ibid., 10) sit nomen ejus sanctificatum. Adveniat regnum tuum (Ibid.), hoc est, ut nos regnum ejus et potentiam ejus mereamur cognoscere, et ut jam propter peccata nostra diabolus non regnet super nos, sed ipsius regnum adveniat, sicut in Evangelio scriptum est: Regnum Dei intra vos est (Luc [Col. 0198C] XVII, 21). Fiat voluntas tua sicut in coelo et in terra (Matth. VI, 10); hoc est, ut ejus voluntatem sicut illi qui in coelo sunt faciunt, ita et nos qui in terra sumus faciamus; terra a terendo dicitur. Panem nostrum quotidianum [al., supersubstantialem] da nobis hodie (Luc. XI, 3). Pan apud Graecos, in nostra lingua omne interpretatur; et nos oramus ut omnipotens Pater omnem victum spiritualem ac carnalem largire dignetur omni tempore. Et dimitte nobis debita nostra, sicut et nos dimittimus debitoribus nostris (Matth. VI, 12); nihil enim injustum facit qui sibi debenti debitum requirit. Sed si omnipotens Deus nobis omnia debita nostra requirit, nullus sine debito invenietur; et ideo debemus nos debitoribus nostris debita dimittere, 382 ut nobis Omnipotens nostra dimittat, quia ipse dixit: Si non remiseritis unusquisque fratri suo de cordibus vestris, nec Pater vester coelestis remittet peccata vestra (Matth. VI, 15); et alibi: Auferuntur [al., colligent] [Col. 0198D] de regno ejus omnia scandala (Matth. XIII, 41), et iterum sacrificium non recipitur si cum scandalo offertur; sed ante altare dimittere jubetur, usquedum reconcilietur fratri suo, et tunc offerri mundo corde (Matth. V, 23). Et ne nos inducas in tentationem (Matth. VI, 13), hoc est, ne intremus in illam tentationem in qua diabolus nos tentat, et ei consentiamus; sed Dominus ipse nos defendat ne inducamur in tentationem diabolicam, quia si Deus nos dimittit, statim introducemur in laqueum diaboli.

Liberas nos, quaesumus, Domine, ab omnibus malis praeteritis, praesentibus et futuris. Hic postulamus ut ipse nos ab omni malo liberet qui nos bonos et mundos creavit, a quo nullum est malum. Praeterita sunt quae jam ante peccantes commisimus, et ideo flagella sustinemus; praesentia sunt quae quotidie committimus, futura sunt quae adhuc diabolo suadente advenire possunt. Et ideo oramus ut ab omnibus liberemur, quia ante conspectum Domini nulla [Col. 0199A] sunt praeterita, nec futura, sed omnia praesentia. Intercedente pro nobis beata et gloriosa, semperque virgine Dei genitrice Maria, et beatis apostolis 383 tuis Petro, et Paulo atque Andraea cum omnibus sanctis. Invocamus nobis in adjutorium Genitricem Dei, quae virgo fuit ante partum, virgo post partum, et beatos apostolos qui nobis haec mysteria celebranda tradiderunt, ut intercedant pro nobis, quia nos ipsi digni non sumus de praeteritis et praesentibus veniam promereri, nec de futuris cautelam, nisi nobis eorum oratione donetur. Jam oravimus ut liberemur a malis, nunc oramus ut praedictis sanctis intervenientibus ipse donet pacem. Da propitius pacem in diebus nostris, qui potens es a malo liberare; da pacem in diaboli tentatione, ne inducamur in eam, da pacem a malis omnibus ne patiamur flagella eorum. Ut ope misericordiae tuae adjuti, hoc est, ut Dei adjutorio adjuti, et a peccatis simus semper liberi et ab omni perturbatione securi. Per Christum [Col. 0199B] Dominum nostrum.

Pax Domini sit semper vobiscum. Christus est pax aeterna, qui nos reconciliavit Patri per passionem suam, ne propter peccatum primi hominis in inferno detineremur. Haec orat sacerdos ut illa pax cum populo maneat, et omnes concordes faciat, ut pacifici cum Christo mereamur regnare in coelo. Et ideo tunc facimus pacem antequam corpus et sanguinem sumamus Domini, ut concordiam 384 inter nos [Col. 0200A] habere ostendamus, et cum concordia corpus et sanguinem Domini nostri Jesu Christi in corpore nostro suscipiamus, quia, sine concordia digni non sumus sanctam communionem suscipere, quia munera nostra, si discordiam habemus cum proximis nostris antequam reconciliemur ad omnes, non recipiuntur. Tunc orat clerus cantando: Agnus Dei, qui tollis peccata mundi, miserere nobis. Agnus Dei, propter innocentiam, quia nulli hominum nec bestiarum nocet, et dum ad victimam ducitur occidentem se non laedit, sed occisores suos occisione sua reficit; ita et Christus nullum laedit sicut Apostolus ait: Qui peccatum non fecit, nec inventus est dolus in ore ejus (I Petr. II, 22); sed post passionem suam conversus persecutores suos multos per sanctam communionem et sanguinis sui effusionem refecit, et credentes fecit. Ipse tulit peccata mundi quando remissionem peccatorum nobis dedit, quia ante passionem ejus justi et peccatores in infernum [(54) 1Kb] [Col. 0200B] descendebant, quia in Veteri Testamento remissionem peccatorum nusquam legimus. Christus vero per poenitentiam non solum veniam peccatorum, sed et gaudium nobis promisit angelicum, dicens: Gaudium erit coram angelis Dei super uno peccatore poenitentiam agente (Luc. XV, 10). Ipsum Christum, 385 qui est Agnus Dei innocens, qui passus est pro salute mundi, petimus ut misereatur nostri dicentium: Miserere nobis.




[Col. 0199]
EXPOSITIO DIVINORUM OFFICIORUM.
(Ex eodem ms. codice Biaotiano.)



Quid significet officium missae.
[Col. 0199C]

Spiritus sancti gratia inspirante dicendum est quid significet Officium missae, cum satis esset, sine cantoribus [ms. cantatoribus], lectoribus, caeterisque quae ibi aguntur, sola benedictione episcoporum vel sacerdotum ad conficiendum corpus et sanguinem Domini, sicut tempore apostolorum. Signorum usus a Veteri Testamento est sumptus, habebant enim filii Israel tubas argenteas quibus convocabant populum (Num. X, 2). Nos habemus signa aerea sonoriora et durabiliora, significantia ora praedicatorum; tunc enim Notus in Judaea Deus (Psal. LXXV, 2) tantum, nunc in omni terra; tunc praedicabantur temporalia, nunc aeterna. Plectrum signi, linguam doctoris; vinculum quo ligatur signum, est praedicationis moderatio; lignum a quo pendet signum, est crucis mysterium; instrumentum a quo ligatur significat oracula prophetarum; a ligno descendens, et opus praedicationis; exsecutio funis sursum, intellectus [Col. 0199D] 386 doctoris, quantum proficiat in sublimitate virtutum; retractio funis seorsum, consideratio quantum jaceat in uno vitiorum; annulus in fune vitiorum reticenda divinae Scripturae significat.



De ecclesia.

Ecclesia dicitur fidelium conventus, in quam quare conveniamus duo sunt. Unum ut ibi audiamus judicia nostra, sive bona, sive mala; alterum ut ibi percipiamus Dominicum corpus. Masculi in australi parte stare debent ecclesiae, feminae in boreali, ut ostendantur firmiores stare debere contra majorum hujus saeculi aestus tentationum. Situs ecclesiae in modum crucis, in modum humani corporis dicitur esse. Cancellum significat caput, crux ex utraque parte brachia et manus, reliqua pars corporis ab occidente, quidquid corporis videtur superesse; sacrificium altaris, votum cordis; fenestrae, sensus hominis vel corporis.



Officium missae.
[Col. 0200C]

Officium ad missam Coelestinus papa instituit; ante enim Epistola tantum et Evangelio recitatis, missa celebrabatur. Praeferri debet thuribulum cum incenso, subsequi acolythi cum cereis, hos subdiaconi, hos episcopus inter duos presbyteros. Thuribulum 387 significat corpus Christi, carbones Spiritum sanctum, incensum odorem boni operis Christi, quia Christus venturus in mundum praemisit prophetas, sapientes et scribas. In loco scribarum acolythi qui portant divinas Scripturas, et praecedunt ad illuminandum corda fidelium; in loco sapientium subdiaconi, qui sapienter sciunt disponere vasa Domini; in loco prophetarum diaconi in evangelizando futuram annuntiant vitam; episcopus inter duos presbyteros significat Christum inter duo Testamenta; Officium autem Christi adventum et populi adunationem significat. Episcopus osculatur primum ministros (postea it ad altare), deinde Evangelium: [Col. 0200D] Christus enim reconciliavit primum apostolos, postea reliquos Judaeos, deinde gentiles. Remanet Evangelium in altari ab initio Officii donec legatur, quia remansit evangelica doctrina ab adventu Domini in Jerusalem loco passionis, quod significatur per altare, donec publice exiit ad gentiles. Interim tenent acolythi cereos in manibus, quia doctores debent exercere quod docent. In Kyrie eleison orat Ecclesia, ut sacerdotis oratio sit Deo placabilis. Cum incipitur Kyrie eleison, acolythi cereos ad terram ponunt, altrinsecus uno in medio posito, ut in bono 388 opere et praedicatione doctores se esse in terram cognoscant; medius autem cereus illum significat qui ait: Ubi duo vel tres congregati sunt in nomine meo, ibi sum in medio eorum (Matth. XVIII, 20). Transitus episcopi de medio altaris ad dexteram partem significat Christi transitum de passione post resurrectionem ad aeternam [Col. 0201A] vitam, ubi Dominicis diebus et festivis diebus sanctorum Gloria in excelsis Deo canitur, quia sanctos per Dominicam resurrectionem gloriae angelorum recolit. Retro in eadem parte ministrant, quia, quamvis in hac vita fideles adhuc positi sunt, Christi tamen aeternitati semper intendunt, ut ipse dicit: Qui mihi ministrat me sequatur (Joan. XII, 26). Quando episcopus, dicendo Dominus vobiscum, salutat populum, ei faciem suam praesentat, excepto in uno loco, ubi demonstrat devotionem intentissimam quam habet in offerendo sacrificio. Hac quidem episcopi salutatione et responsione internus affectus utriusque debet esse. Prima salutatio episcopi significat salutationem Christi ad discipulos post resurrectionem. Oratio et benedictio episcopi ante sessionem Christi [f. del.], significat illud tempus quo Christus benedixit discipulis suis ascensurus in coelum. Sessio episcopi significat sessionem Christi post ascensionem ad [Col. 0201B] 389 dexteram Patris, sessio ministrorum, sessionem eorum quibus dicitur: Sedebitis et vos super sedes duodecim (Matth. XIX, 28). Per Epistolam praedicationem Veteris Testamenti quam humiliorem intelligimus. Responsorium ideo dictum, quod uno incipiente caeteri respondeant, praedicationem Novi Testamenti quae excellentior est; lectores et cantores ad officium surgentes negotia Domini habent, sicut illis dicitur: Negotiamini, dum venio (Luc. XIX, 13).



Quare responsoria altius lectione dicuntur.

Responsorium altius lectione auditur, ut si quis obduratis auribus cordis non excitatur depressa admonitione Veteris Testamenti, hic excitetur. In versum quem solus cantat, admonet ut solus retractet fragilitatem suam. Timore versus alte incipere responsum non est ausus. Finito autem versu, vocem exaltat fiducialius, ubi designat eos qui consideratione propriae fragilitatis quidquid agunt, humilius [Col. 0201C] agunt; hic illos qui confidentes praefidentes [id est, praesumentes] de misericordia Dei, fiducialius insistunt omni suae actioni.



Quid significet graduale.

Graduale bonum opus significat, in quo seminamus illam spem contemplativae vitae in qua metimus; praecedunt vero tractus tristitiae, sequitur autem laetitia, 390 quia praecedunt duo dies de sepulcro, sequitur tertius resurrectionis gloriae; lector vel cantor officium suum acturi supra gradum ascendunt, quia doctor perfectione vitae vulgus debet transcendere.



De significatione incensi.

Cum Evangelium debet legi ponit in thuribulo super prunas incensum ut suavem emittat odorem bonorum operum, haec superius exposita sunt. Deinde diaconus accepta benedictione, et confirmata crucis impressione ut securus incedat, de altari [Col. 0201D] Evangelium sumit, sinistro brachio superponit, quia in vita temporali necesse est Evangelium praedicari; depositio baculorum humilitatem significat fidelium, vel ne videantur similes Judaeis arundinem tenentibus in conspectu crucifixi. Thuribulum portatur super tribunal ante Evangelium, quia Christi opera praecesserunt ejus doctrinam, ut est illud, quod coepit Jesus facere et docere (Act. I, 1). Excellentior [id est, Excelsior] locus Evangelii, eminentiam significat praedicationis, duo cerei qui praecedunt diaconum, legem et prophetiam quae praecesserunt Evangelium; cereorum ad terram depositio, legem et prophetiam inferiorem esse Evangelio. Lecto Evangelio [(54*) 1Kb] cerei exstinguuntur, quia, praedicatione Evangelii finita, lex et prophetia cessabunt.



391 De monitione episcopi.
[Col. 0202A]

Post Evangelium quando episcopus dicit: Dominus vobiscum, incipit aliud Officium [(55) 1Kb] , Oremus dicendo, monet unumquemque ad se redire, conscientias suas discutere, seipsum holocaustum Deo offerre.



Quid significet corporale.

Sindone, id est, corporali imposito altari, admonentur ministri, vel populus, ut sint mundati ab omni cupiditate carnali, sicut illud mundatum est a naturali viriditate et humore. Illud splendet nitore, isti virtute. Postea cantante choro, susceptis oblationibus a populo, episcopus revertitur ad altare. Christus, susceptis fidelium votis, fidelium turbis cantantibus Hosanna in excelsis, uti erat necesse in proximo immolaturus, intravit in templum. Oblatio panis et vini significat pia desideria sive per immolationem, sive per vivam hostiam. Deinde levat [Col. 0202B] episcopus manus ut sint mundae a terreno pane, et orat ante altare ut sit dignus ad immolandum sacrificium, ne fiat illi sicut factum est in Bethsamitibus, in quibus qui non timuerunt videre arcam Domini occisi sunt de populo LXXV viri, de plebe L millia (I Reg. VI). Thuribulum quod superponitur orationi significat 392 Christum, per quem sibi propitietur Dominus.



De commistione vini et aquae.

Commistio vini et aquae, conjunctio Christi est et Ecclesiae. Prima secreta significat illud tempus quando Christus venit ad diem festum non manifeste sed quasi in occulto, vel illud quod in Christo latebat, Agnus paschalis immolandus, quod erat secretum omnibus usque in diem coenae, quando discipulis aperuit. In hac secreta vocatur sacrificium oblatio. A Dominus vobiscum usque ad Sanctus, vocatur hymnus, quia laudibus sanctorum angelorum est plenus; vocatur praeparatio, quia praeparat mentes [Col. 0202C] fidelium ad futurae reverentiam consecrationis. Significat autem illud tempus quando Christus in coena in coenaculo hymnum retulit, et hymno dicto exivit in montem Oliveti (Matth. XXVI, 30). Et hic altare significat mensam Domini in qua convivabatur cum discipulis suis; corporale, linteum quo erat praecinctus; sudarium, laborem ex persecutoribus; sursum corda, ascensionem in coenaculum.

Finito hymno Sanctus, sanctus, quem hic inseruit Xystus papa, cujus hymni prima pars laudem continet angelorum, ultima hominum, sacerdotes et diaconi retro stantes 393 inclinati perseverant usque in finem Dominicae orationis. Isti significant apostolos qui in passione Domini magna tribulatione oppressi non audebant se erigere ut se Christi discipulos confiterentur esse, et stabant tamen in fide in faciem aperte. Sicut erant duo altaria in tabernaculo, unum thymiamatis, alterum holocausti, ita sunt duo sacramenta Ecclesiae, unum in quo carnales [Col. 0202D] motus sopiti sunt, quod est a Te igitur, usque Quam oblationem; alterum hinc usque Nobis quoque peccatoribus, in quo necesse est quotidie carnalia mactari. In hac oratione sindo subsistens significat Christi in passione humilitatem; sudarium, laborem. De crucibus vero quas solemus diverso modo facere super panem et vinum, non est quid dicam in tali loco, vel cur plures seu pauciores fiant. In loco ubi dicitur: Haec quotiescunque feceritis, in mei memoriam facietis; hic simplex panis revertitur [(56) 1Kb] in rationabilem naturam corporis et sanguinis Christi. Unde et memores, hic incipit passio. Hostiam puram, hostiam sanctam, hostiam immaculatam; hic incipit crucifixio. Supplices te rogamus; haec oratio in cruce incoepta a psalmo XXI [XXX] usque In manus tuas commendo spiritum meum, episcopo inclinato, significat [Col. 0203A] emissionem spiritus Christi, capite inclinato. Nobis quoque 394 peccatoribus. Haec oratio tendit usque Per omnia saecula saeculorum. Hic elevata vox sacerdotis, significat exclamationem Centurionis dicentis: Vere Filius Dei erat iste (Matth. XXVII, 54). Iterum stabant noti ejus omnes a longe, et mulieres quae secutae erant eum a Galilaea, haec videntes (Luc. XXIII, 49). Hos significant subdiaconi. Ad hanc vocem caeteri erecti, et intuentes in os episcopi; minoribus autem discipulis ita intuentibus, apostolis vero latentibus, venit Nicodemus et Joseph, et depositum corpus involverunt in sindone munda et posuerunt in monumento (Matth. XXVII, 59, 60; Joan. XIX, 42), quos significant episcopus et archidiaconus, qui subdiaconibus a longe aspicientibus, diaconibus retro stantibus elevant calicem de altari, et involvunt in sudario et reponunt. Duae cruces factae juxta calicem docent Christum pro duobus populis crucifixum. Oblata in calice significat corpus Domini. Vinum intra calicem, intra corpus et [Col. 0203B] sanguinem. Subdiaconi recedentes a facie episcopi cum incipitur Pater noster, significant mulieres sepulto Domino a monumento recedentes. Patena significat feminarum corda in obsequio sepulturae Christi latitudine charitatis patentia, in reconciliatione septimae diei quando Christus in sepulcro requievit, inseritur Dominica oratio quae continet septem 395 petitiones. Subdiaconus dat patenam diacono, quia resurrectionem mulieres nuntiaverunt apostolis. Pars oblatae immissa calici ostendit corpus Christi quod resurrexit a mortuis. Pars a sacerdote comesta vel a populo significat corpus Christi adhuc in terra manens. Pars relicta in altari quam Ecclesia viaticum sibi sumit, significat corpus fidelium jacens in sepulcris: haec pars remanet in altari usque ad finem missae, quia usque ad finem saeculi corpora sanctorum quiescunt in sepulcris. Munditia corporalis significat munditiam populi fidelis. Dominus ascensurus in coelum benedixit discipulis, [Col. 0203C] et sacerdos omnibus rite peractis benedicit populo [(57) 1Kb] atque salutat; deinde ad orientem conversus Christi ascensioni se commendat. Missa est tamen ab offerenda usque Ite, missa est. Catechumeni ab ecclesia non sunt expellendi ante Evangelium cum praecipiatur eis ad praedicandum, sed ante sacrificium, cui nonnisi renatis licet interesse. Diabolus in Quadragesima acrius humanum genus impugnat, ideo tunc sacerdos humiliter capitibus inclinatis in fine missae confirmat eum addita benedictione.

Ab hora tertia usque ad nonam papa Telesphorus missam celebrari constituit, 396 quia hoc tempore Christus pro nobis hostiam se Patri obtulit, hora enim tertia crucifixus est Judaeorum linguis; sexta crucem ascendit, nona spiritum emisit. In natali vero Domini media nocte idem papa constituit, quia ea hora ipso nato angeli cecinerunt Gloria in excelsis Deo; in exordio diei similiter celebratur quasi in [Col. 0203D] exordio nativitatis ejus, quia ex utero matris Spiritu sancto repletus fuit. Eadem ratione in nativitate sancti Joannis Baptistae celebratur primo mane.

In missa pro mortuis non cantatur Gloria, nec Alleluia suavitatem [ms., sanitatem] et laetitiam significantia, quia tunc magis afficimur pro nostri chari tristitia, et quia celebratur ad imitationem mortis Christi; osculum non datur hic, quia ibi est purgatio mortui hominis per sacrificium sacerdotis.



De Horis diurnis.

Sicut oves quae nocte custodiuntur in ovilibus, matutina hora exeuntes ad pascua necesse est ut habeant pastorem qui eas ducat, sic nos, primo diluculo surgentes, necesse est ut habeamus pastorem vel doctorem qui nos ad spiritualem pastum deducat, [Col. 0204A] et ab ipsis insidiis diaboli defendat; unde idem pastor noster summum Pastorem deprecatur, dicens: Deus, in adjutorium 397 meum intende. Sequitur gloria sanctae Trinitatis, quam in nostro deprecamur esse adjutorio. Deinde sequuntur psalmi, qui nos defendunt et sustentant usque ad plenam tertiam. Versus et Kyrie, eleison nos praeparant ad orationem Dominicam. Quando Kyrie, eleison dicimus, majestatem Domini ante assumptam humilitatem [Amal. legit: humanitem] recolimus, sic semel, unam deitatis substantiam recolimus. Quando vero Christe, eleison dicimus, nostram naturam ad Christum repraesentamus, sic semel, solum sine peccato inter homines conversatum; sic ter, a substantia Trinitatis non fuisse separatum. Quando iterum Kyrie, eleison dicimus, illam naturam quam Christus habet post resurrectionem cum Patre et Spiritu sancto recolimus; quomodo semel vel ter intelligamus, superius dicitur. Oratio Dominica et credulitas (id est, symbolum apostolorum), et preces quae sequuntur pro minimis dicuntur peccatis, [Col. 0204B] psalmi poenitentiales pro maximis, in quibus psalmis sacerdos vicem tenet Christi in terra nobiscum manentis, et Patrem pro nobis interpellantis. Singulis vero Horis in fine surgens, populum salutans et benedicens, Christum significat resurgentem, et in monte Oliveti per [ms post] ascensionem benedicentem. Populus Deo gratias agendo, ad propria reversos significat 398 discipulos, cum gratiarum actione post Ascensionem in Jerusalem revertente.

Hora tertia descendit Spiritus sanctus super apostolos, et eadem hora convenimus in Dei servitio, ut ibi tres psalmi dicti nos defendant usque ad sextam. Sexta hora pro nobis crucifixus est Christus, ideoque ad servientum Deo hac hora convenimus, ut tres psalmi similiter nos defendant usque ad nonam. In nona qua Christus emisit Spiritum iterum ad laudem Dei convenimus, a qua hora tres psalmi nos cutodiant usque in finem diei. His tribus horis ad confitendum Deo in die convenimus exemplo [Col. 0204C] prioris populi, et quatuor horis in nocte, quae sunt: Vespertinum, Completorium, Nocturnum, Matutinum.

Ad Vesperas quinque psalmos antiphonatim canimus; antiphona vox reciproca [add. quae] per psalmum conjungit duos choros, ut charitas per bonum opus sociat duos fratres. Sicut quotidie diluunt quinque psalmi quidquid delinquunt quinque sensus corporis, ita Magnificat in initio noctis castigat quidquid cogitationum in prosperitate se jactat. Quem enim superbia in die rapit extra se, nocte audiens Dispersit superbos, revertatur ad se. Si quem temporalium rerum appetitus delectat, divites dimisit inanes 399 ad se retrahat. Si quem temporalis afflictio conturbat, recogitet quia Dominus exaltat humiles; si enim subripit potentia hujus seculi, suprimat eum Deposuit potentes de sede et exaltavit humiles (Luc. I, 52). In quotidianis diebus ad Dominicam orationem et preces genuflectimus orantes, et ad psalmum poenitentialem [Col. 0204D] propter peccata graviora, recolentes nostram peregrinationem. In Dominicis autem diebus non genuflectimus, non preces nec psalmus dicuntur, quia in his recolitur libertas futuri regni, in quo cum sanctis Christus nullo peccato impeditis regnabit. In quatuor psalmis Completorii Domino commendamus elementa nostri corporis, in hymno Simeonis pacem quaerimus ab omni tumultu hujus saeculi.

In Natali Domini et in festis Dominicisque diebus tres psalmi primi illis conveniunt qui ante legem sanctae Trinitati crediderunt, tres secundi eis qui sub lege, tres tertii eis qui sub gratia; ideoque in his saepius Alleluia recolitur, quia gaudium angelorum quod illi duo exspectaverunt, isti in hac vita soluti cito percipiunt. In natali Domini, resurrectione, [Col. 0205A] ascensione, Pentecoste, Dominicis diebus stantes oramus, intendentes quod Christus in dextera Dei Patris sedet; qui pro nobis natus, 400 resurrexit, ascendit, Spiritum sanctum discipulis suis misit.

Similiter in festivis diebus sanctorum, recolentes quia in aeterna beatitudine sunt renati. In natalitiis sanctorum novem lectiones, novem ordines angelorum quibus juncti sunt significant. In natali Domini, apparitione (id est, epiphania), resurrectione, ascensione primam diem celebramus, gratulantes illi qui pro nobis natus apparuit magis, resurrexit, ascendit in coelum. Sex dies sex opera significant misericordiae per quae venimus ad nostram nativitatem, apparitionem, resurrectionem, ascensionem ab hac vita in coelis; in qua commemorationem in his octavis celebramus. Per septem dies Pentecostes recolimus opus septiformis Spiritus, in octavis consummationem et plenitudinem ejusdem operis in [Col. 0205B] aeterna beatitudine semper venturi. Octavas Dominicae passionis aufert gloria resurrectionis. Passionem Domini in tristitia celebramus propter apostolos de resurrectione incertos. Passiones sanctorum in laetitia propter nos de gloria eorum certos, propter passiones innocentum, propter tristitiam martyrum. In natalibus sanctorum recolimus requiem animarum, in octavis resurrectionem corporum, in sex diebus sex opera per quae 401 ad Dominum venerunt. Versus in nocturnali officio excitat corda ad orationem Dominicam, quae oratio nos facit intentos ad lectionem, et erigit a negligentia quam parit sessionis securitas. Ad Magnificat et Benedictus similiter, quibus, sicut lectioni, debemus esse intenti. Oratio, benedictio, gratiarum actio semper in fine cursuum dicuntur, ut tali protectione quisque rediens ad propria muniatur contra adversa; lectiones vero, et responsoria, quid significent in Officio tenebrarum dicemus.

Matutinale Officium significat tempus primitivae [Col. 0205C] Ecclesiae usque ad judicium. Primo enim primitiva Ecclesia Christi praedicatione constructa est, ipso in ea regnante, unde psalmus in Laudibus: Dominus regnavit. Postea ipsa Ecclesia cum caeteris orationibus nuntiavit adventum Christi, dicens: Jubilate Deo, omnis terra; quia suam benevolentiam offerens vocationi gentium, dicit: Deus, Deus meus; et quia futurum est ante persecutionem Antichristi ut populus ex praeputio et circumcisione unum sit in fide, sub una antiphona duo psalmi continentur. Postquam hi fuerint juncti, veniet tribulatio Antichristi, qui sicut Nabuchodonozor tres pueros; sic omnes sanctae Triniati confitentes camino 402 exuret persecutionis, qui, sicut illi, benedicent Domino, ab omni malo liberati. Quapropter cum in caeteris psalmis cantamus Alleluia, nos in hoc psalmo utimur Latinis verbis ob memoriam tantae tribulationis. Gloria Patri non dicimus in fine, ex ipso psalmo enim utimur sancta Trinitate. Post hoc erit pax fidelibus [Col. 0205D] per tres annos et XLV dies, in qua pace celebrabitur laus Dei quae continetur in tribus psalmis: Laudate Dominum de coelis, Cantate Domino, Laudate Dominum in sanctis. Et quia sunt tria genera hominum, qui ex Evangelio sub nomine lecti, molendini agi dicuntur, de quibus in unitate fidei pars congregabitur, hi tres psalmi sub una antiphona cantantur.

Septuagesima Dominica die habet initium, Sabbato post Pascha finem. Significat autem captivitatem populi Dei in Babylonia, qui peccando recesserat a Domino, quasi Dominica die, et per misericordiam Dei revertitur ad requiem, quasi Sabbato. Tempus Septuagesimae usque ad Pascha significat illud tempus in quo peccatores in afflictione et tristitia positi sunt pro peccatis suis ante dies et illud tempus, quo per poenitentiam et consolationem tamen sublevati sunt, dicentes: Facti sumus sicut consolati (Psal. CXXV). Sabbatum illud tempus significat [Col. 0206A] 403 quo jam in futura vita plenam recipiemus requiem.

Sexagesima Dominica die habet initium, quarta feria infra Pascha finem. Haec quarta feria quartam aetatem significat, quando populus Dei sub David et Salomone gloriosus est triumphatus. Quapropter die illo processionem agimus vexillo sanctae crucis elevato, ad quem triumphum non potest perveniri, nisi per Decalogum legis et sex opera misericordiae.

Quinquagesima habet initium Dominica die, resurrectionis (add. in die) finem; significat autem quod si quis Decalogum legis per quinque sensus corporis expleverit, securus perveniet ad gaudium Dominicae resurrectionis, vel suae.

Quadragesima Dominica die habet initium, quinta feria finem super duos dies usque ad baptismum resurrectionis, quia qui ad Christum transeunt per baptismum, eodem numero ad eum perveniunt, quo ipse per genealogiam suam ad nos venire dignatus [Col. 0206B] est. Exemplo autem Domini quadraginta diebus extendimus jejunii nostri tempus.

Duae hebdomadae passionis significant duo tempora ante legem, sub lege, Pascha tempus sub gratia. Sabbato ante 404 palmas Maria unxit pedes Jesu, ad cujus imitationem papa Gregorius eleemosynam faciebat, ideoque Officium vacat. Ante quinque dies Paschae agnus immolandus in domum introducitur, Christus in civitate.

Feria quarta consilium fecerunt Judaei ut Jesum occiderent (Matth. XXVI, 4). Quinta et sexta campanae cessant; Domine, labia mea, benedictio, capitula, oratio non dicuntur, quia Pastor noster, Christus, recessit, ideoque omnis praedicatio et admonitio apostolorum propter metum cessavit Judaeorum; ideo minus suum faciunt Officium in psalmis, lectionibus, responsoriis, versibus, in exemplis eorum qui erant cogniti discipuli Christi. Invitatorium non cantatur propter malum conventum Judaeorum. Salutatio et osculum non fit propter dolositatem eorum. [Col. 0206C] Pro campanis fit sonitus lignorum, in quo duo sunt, malleus et tabula; per malleum, lignum praevaricationis; per tabulam, lignum fructiferum, id est, Christum. Propter trinam sepulturam nostrum officium fit humilius tribus diebus. In his tribus diebus de novem psalmis, et lectionibus, et responsoriis: per novem psalmos qui pertinent ad bonum opus; per novem lectiones quae pertinent ad agnitionem Dei; per novem 405 responsoria quae pertinent ad cantica angelorum, monstratur quod descendit ad inferos liberare tria genera electorum, qui fuerunt ante legem, sub lege, sub prophetis, et conjunxit novem ordinibus angelorum. Viginti quatuor luminaria exstinguuntur unaquaque die, monstratur quod apostoli uno quoque die, id est, viginti quatuor horis latuerunt. In Parasceve non fit corpus Domini, quia Christus semetipsum Deo Patri pro nobis hostiam obtulit, sed reservatur a quinta feria sacrificium, ut habeant quibus est voluntas communicandi. Sanguis [Col. 0206D] non reservetur ne effundatur, sanctificatur vinum per corpus. Altare Dominum significat; vestimenta, fideles; lavatio aquae, lacrymas Mariae; ramus, capillos; vinum, unguentum. Quinta feria fit absolutio, ignis novi benedictio, chrismatis et olei consecratio, pedum lavatio, quia sexta aetate venit Christus in mundum, qui retinet sacramenta supradictorum in se. Vestimenta quae partiuntur, dum legitur passio, apostoli sunt.

Sabbato sancto quidquid agitur in Officio nihil pertinet ad praesentem diem sepulcri, sed ad supervenientem Resurrectionis noctem; ideoque sicut non agitur sacrificium sexta feria, sic nota, nec septima. 406 Columna ignis praecessit filios Israel ante mare, et post mare usque in Jerusalem, et cereus lucet ante baptisma, et post usque in octavas, Christus animum lucet usque in diem judicii Sabbato incensum portatur ante Evangelium propter mulieres aromata portantes; Alleluia significat Judaeos [Col. 0207A] prius conversos; tractus gentiles postea credentes. Illam gloriam quam dedit Deus Adae, nisi peccasset, dat baptizatis Sabbato Sancto; et ideo Alleluia canitur. Sed quia restat via vivendi, sequitur tractus patientiam significans, per quam debent exspectare gloriam sempiternam, quam praesignat sequens Sabbatum. Ideoque in illo Sabbato non canitur graduale, quia bonum opus non est ibi necessarium; non tractus, quia nec patientia; sed duo Alleluia, unum pro gloria animae, alterum pro corporis. Graduale non dicitur in sex diebus, quod significat bona opera activae vitae. Alleluia spem contemplativae vitae significat. Quinquaginta dies post resurrectionem usque ad octavas Pentecostes contemplativam vitam significant, ubi erit tantum Alleluia, quam laetitiam quinquagenarius numerus significat, qui jubilaeus, id est, jubilo plenus dicitur.

Tres psalmi in resurrectione Domini tria opera [Col. 0207B] Domini post resurrectionem 407 suam in unoquoque fideli facta significant, separationem infidelitatis, conjunctionem fidei, ablutionem baptismatis. Tempus Quadragesimae, passionis significat praesens tempus, quoniam per omnia tempora oportet nos laborare, ad ultimum mori. Resurrectio vitam quam accepturi sumus in die judicii. Propter mortem Christi, qui fuit hora nona mortuus, baptizantur qui in morte Christi baptizantur. Hora nona propter sepulturam Christi Sabbato baptizantur. Frequens mutatio cantus animas bonorum invitat ad Dominum. Post quinquaginta dies septem solemnitates agimus propter septiformem Spiritum, vel propter gaudium baptizatorum. Septem diebus celebret quisque adventum Spiritus sancti, qui eum accepit per impositionem manus episcopi. Spiritus sanctus tanquam ventus et ignis super apostolos descendit.

Sabbatis in Quatuor Temporibus apud Romanos legebantur sex lectiones, Graece propter Graecos, Latine propter Latinos ibi commorantes; ideoque [Col. 0207C] dicuntur in duodecim lectionibus. Quatuor jejunia facimus, unoquoque tempore tres dies, quia unumquodque tempus habet tres menses. In his quarta feria jejunamus, quia in ea consilium fecerunt Judaei, ut Jesum occiderent (Matth. XXVI, 4); 408 sexta quia eum occiderunt; septima quia tristitia fuit populorum, qua Deus sanctificavit Sabbatum, et charitas Dei diffusa est in cordibus nostris per Spiritum sanctum qui datus est nobis (Rom. V, 5). Quarta feria duae lectiones leguntur, ut ordinandi habeant notitiam legis et prophetarum; quarta enim aetate lex et prophetiae viguerunt. Sexta feria, una lectio legitur, quia sexta aetate lex et prophetiae clauduntur Evangelio.

Clerus, sors, id est, pars Dei. In clericis quod pars est Domini, vel Dominus pars ejus, caput nostrum mentem significat; capilli, cogitationes; superior pars capitis rasa mentem Dominum contemplantem significat; inferior non rasa, mentem multifluis cogitationibus [Col. 0207D] de temporalibus cogitantem. Superiorem partem radimus, cum temporales cogitationes in animo resecamus, inferiorem in coronam aequamus, cum temporalia necessaria cogitantes concordi curatione disponimus. Capilli oculis vel auribus non supercrescant, ne cogitationes temporales auditum vel visum mentis impediant. Non multum est curandum auctores consuetudinum nos inquirere, si possimus consuetudines.



409 De Ordinibus.

Ostiarii in Veteri Testamento januas templi custodiebant, suscipientes sanos et rejicientes infirmos; modo in ecclesia recipiunt fideles et repellunt infideles.

Lectores in Veteri Testamento aperte et distincte docebant populum verba legis; modo spiritualiter lectores sunt qui a daemonibus in ecclesiam intrantes defendunt.

[Col. 0208A] Exorcista, id est adjurator, in Veteri Testamento habebat potestatem per impositionem manus expellere daemonem ab homine; modo per orationem cebet vitia effugare ab anima.

Acolythi, id est ceroferarii, in Veteri Testamento Domini lumen praeparabant; modo in ecclesia lumen veritatis semper debent praeparare mentibus fidelium.

(De subdiaconis.) Nathanaei, qui hypodiaconi, id est subdiaconi, sicut in Veteri Testamento, ita nunc a populis oblationes suscipiunt, in domo Domini ipsi vasa corporis et sanguinis tamen offerunt; diaconus super altare disponit, et non recipit.

(De diaconis.) Levitae in Veteri Testamento excubabant custodientes universa quae ad cultum Dei tabernaculi pertinebant, servientes in ministerio ejus; in Novo Testamento provideant universa quae necessaria sunt multitudini 410 cor unum et animam unam habenti. Idcirco mos eorum est ut excubantes [Col. 0208B] in virtutibus, custodientes ministerium sibi commissum, quaecunque necessaria sunt ad coeleste convivium disponant super mensam Domini. Hi impositionem manus accipiunt; per manum et discretionem digitorum discreta opera Spiritus sancti significant.

Presbyteri a filiis Aaron in Veteri Testamento exordium sumpserunt: episcopi ab ipso Aaron; qui tunc sacerdotes vocabantur, nunc presbyteri nominantur; qui vero tunc principes sacerdotum, nunc episcopi nominantur. Presbyteri consortes sunt cum episcopis in pluribus, in paucis vero dissimiles.

Baculum habet episcopus ut subditos regat, infirmos sustineat; annulum ut sacramenta non omnibus aperiat. Per amictum collo circumdatum custodiam vocis significat; per albam, castigationem corporis. Sacerdotes inde manus et brachia stringunt, ne quid inutile faciant; pectus, ne quid inutile cogitent; ventrem, ne delicias appetant; verenda, ne in luxuriam [Col. 0208C] declinent; genua, ne ab oratione torpeant; tibias et pedes, ne ad malum currant. Per cingulum continentia significatur, et item: Sint lumbi vestri praecincti (Luc. XII, 35). Per stolam cui 411 dicitur jugum Domini leve, Evangelium Christi. In hoc quod collo superponitur, sciat se ministrum esse Evangelii, non dominum; in hoc quod usque ad genua, quae causa humilitatis solent curvari, descendit, humilitas significatur. Per casulam opera justitiae significantur, ut est illud: Sacerdotes tui induantur justitiam (Psal. CXXXI, 9). Quia dupla est post tergum inter humeros, et ante pectus; per humeros, pondus boni operis. Ibi est duplex vestimentum, quia sic debent opera foris proximis ostendi, ut intus corda integra sint. In pectore duplex, quia in eo utrumque debet esse, doctrina et veritas: doctrina ad omnes, veritas interius. Haec duo duplicia conjuncta sunt: quia tunc bonum ministratur, cum bonum opus et vera doctrina conveniunt. Per albam dalmaticam [Col. 0208D] intelligitur Religio sancta et immaculata, scilicet visitare infirmos et viduas in tribulationibus, et visitatores se custodire immaculatos ab hoc saeculo (Jac. I, 27). Ipsa duas lineas habet retro et duas ante, quia Vetus et Novum Testamentum rutilant dilectionem Dei et proximi. Immaculatum esse ad Deum, infirmos visitare et proximum. Triginta fimbrias habet retro et quadraginta ante; singulae lineae altrinsecus quindecim, quia linea charitatis in Veteri Testamento et Novo, 412 in prosperis et in adversis, quindecim rivos ex se producit, qui sunt: Charitas patiens est, benigna est, charitas non aemulatur, non agit perperam, non inflatur, non est ambitiosa, non quaerit quae sua sunt, non irritatur, non cogitat malum, non gaudet super iniquitate, congaudet autem veritati, omnia suffert, omnia credit, omnia sperat, omnia sustinet (I Cor. XIII, 4-6). Sinistra pars habet fimbrias, quia activa vita sollicita est et turbatur erga plurima (Luc. X, 41). Dextra non habet, [Col. 0209A] quia contemplativa vita quieta est (Ibid., 39). Largitas manicarum, largum Evangelii doctorem significat. Casula circumdatus aliquando legit Evangelium diaconus, ut expedite valeat incedere ad Evangelium, vel mensam [ms. missam] Domini praeparare. Casula aperta est unde emittatur brachium in sinistra parte, quia actor Evangelii quem debet diaconus imitari in dextro latere perforatus est lancea vel perfossus. Sudarium unde tergitur sudor et omnifluus humor corporis in sinistra manu portatur, significat autem studium divinae cogitationis quo in hac vita delectationes, taedia, et alia mentis superflua extergimus. Est autem mundum; dehinc enim ait David: Cor mundum crea in me, Deus (Psal. L, 12); et Job: Sicut Domino placuit, ita factum est (Job. I, 21).

Per sandalia significatur profectus ad praedicandum 413, quibus nec pes supertectus sit, nec nudus ad terram; qui Evangelium nec occultari debet, [Col. 0209B] nec terrenis demonstrari; et quia praedicatoris est huc illucque discurrere, ne cadant sandalia de pedibus, ligata sunt, quod spiritualiter intelligendum est; lingua quae inde surgit et separata est a corio sandaliorum, linguam eorum significat qui bonam praedicationem perhibent; sandalia extrinsecus nigra, intrinsecus alba, monstrant vitam praedicationis saecularibus esse despectam, intentionem coram Domino intrinsecus esse mundam. Pars sandaliorum per quam pes intrat multis filis consuta est, ne dissolvantur duo coria, quia in initio praedicationis debet doctor studere multis virtutibus et sequentiis Scripturarum, ne opera exteriora ab interiori intentione disjungantur. Lingua super pedem linguam praedicatoris significat; lineae procedentes ex utraque parte ad mediam lineam, lex, et prophetae, et Evangelium; ligatura, incarnationem Christi. Sandalia dicuntur soleae; est autem genus calceamenti quo induitur minister Ecclesiae; subterius autem solea muniens [Col. 0209C] pedes a terra, superius vero nihil operimenti habens, patet, quo jussi sunt apostoli a Domino indui; significat autem ministrum verbi Dei non debere terrenis 414 incumbere, sed potius coelestibus inhiare, et praedicationem suam nulli occultare. Sequitur superhumerale quod fit ex lino [ms. linteo] purissimo. Per linum quod e terra sumitur, et per multos labores ad candorem perducitur, designatur corpus quod ex terra constat, quod corpus multis calamitatibus attritum, candidum et purum esse debet ab omni sorde. Postea sequitur pectorale quae a vulgo alba dicitur.

Pectorale significat perseverantiam in bona actione. Hinc Joseph inter fratres suos talarem tunicam habuisse describitur. Tunica usque ad talum, est opus bonum usque ad consummationem, in talo enim finis est corporis; ille vero bene inchoat qui rectitudinem boni operis usque ad finem debite perducit actionis: Qui enim perseveraverit usque in finem, hic salvus erit (Matth. X, 22). Deinde sequitur zona, quae cingulum [Col. 0209D] dicitur, qua restringitur pectorale, ne late per pedes diffluat, per quam designatur discretio omnium virtutum; virtutes enim sine discretione, non virtutes sed vitia sunt, nam virtutes in quodam meditullio sunt constitutae. Sequitur orarium, id est stola, quod oratoribus, id est praedicatoribus concedatur: admonet illum qui illo induitur ut memor sit se esse constitutum sub jugo Christi 415 quod leve est et suave (Matth. XI, 30). Dalmatica quae sequitur ob hoc dicitur, eo quod in Dalmatia sit reperta. Usus autem dalmaticarum a beato Silvestro papa institutus est, nam antea colobiis utebantur. Colobium vero vestis est sine manicis; significat autem in eo quod est sine manicis, unumquemque fidelem exertum esse debere ad bona exercenda. Cum vero nuditas brachiorum culparetur a beato Silvestro, ut diximus, dalmaticarum repertus est usus; est autem [Col. 0210A] vestimentum in modum crucis, monens in adjutorium suum crucifixum suum esse debere mundo juxta Apostolum: Mihi mundus crucifixus est (Gal. VI, 14); habet etiam in sinistra parte sui fimbrias; per sinistram praesens vita figuratur quae diversis curis abundat; curae significantur per fimbrias sinistrae partis; per dexteram quae fimbriis caret, futura vita exprimitur, in qua nullae curae sollicitant animas sanctorum. Inconsutilis etiam est, quia in Ecclesia vel in corde uniuscujusque fidelis nulla debet esse scissura, sed indiscissa fidei integritas. Aliter sinistrum latus habet fimbrias, quia activa vita sollicita est et turbatur erga plurima; at dextera non habet, quia contemplativa vita nihil habet in sinistrum. Largitas brachiorum largitatem et hilaritatem doctoris significat. Mapula 416 quae sinistra parte gestatur, qua pituita oculorum et narium detergitur, praesentem vitam designat in qua superfluos humores patimur. Casula quae super omnia indumenta ponitur, significat [Col. 0210B] charitatem quae alias virtutes excellit; de qua Apostolus commemoratis quibusdam virtutibus ait: Major autem horum est charitas (I Cor. XIII).

Amictus igitur primum est vestimentum, quo ideo collum circumdamus ut vox quae per collum egreditur ab omni prava locutione muniatur, juxta Prophetam: Os nostrum custodiamus, ne in lingua delinquamus (Psal. XXXVIII). Secundum camisia linea, quae alba vel pectoralis, vel talaris nuncupatur, quod ad modum corporis acta totum corpus absque ruga operit. Per candorem ad quem nimio labore perducitur, mentis et corporis castitas atque munditia designatur, quae multo jejunii et vigiliarum, et orationum, bonorumque operum exercitio acquiruntur. Per texturam vestimenti virtus, cor, cunctaque membra corporis ab omni operum pravitate coercenda; per talaris vero longitudinem, opus bonum usque ad consummationem; per rugarum devitationem, quibus exprimuntur circumflexiones haereticae pravitatis fidei [Col. 0210C] catholicae. Per cingulum, discretio quae est mater 417 omnium virtutum. Per stolam, quae dicitur orarium, Jugum Domini suave est et onus ejus leve (Matth. XI, 30), designatur Evangelium: per albedinem stolae, puritas doctrinae [(58) 1Kb] ; per longitudinem usque ad pedes, virtus humilitatis et perseverantiae. Per balteum quo lumbi restringuuntur, mentis castitas designatur, juxta quod Dominus ait: Sint lumbi vestri praecincti (Luc. XII, 35). Deinde tunica, de qua dixit Dominus ad Aaron: Facies tunicam hyacinthinam (Exod. XXVIII, 31), haec vero sub dalmatica induitur et subucula nominatur. Hyacinthus vero nec rarus est, nec densitate obtensus, nec rutilat aequaliter, sereno enim coelo fit perspicuus, et nubilo pallidus est, unius et quasi aetherei coloris, Per aethereum et unum colorem designat vitam sacerdotalem quae supernis solum incessanter intenta desideriis conversationem juxta Apostolum debet semper habere in coelis (Philip. III, 20). Per coloris. mutationem, fraternam compassionem, ut ait Apostolus: [Col. 0210D] Gaudere cum gaudentibus, flere cum flentibus (Rom. XII, 15), quod proprie est pontificis, significat rationem sublimium non patere nisi perfectis; per hoc quod est vestis interior et non cingitur, virtutes animae soli Deo cognitas sine intermissione semper habendas. Per dalmaticam quae candida duabus lineis coccineis ante et retro decoratur a summo usque deorsum, 418 mentis munditia cum utriusque Testamenti praedicatione, et Dei proximique dilectione designatur, quibus fulgere debet sacerdos et diaconus; per duodecim fimbrias quas utraeque lineae in se continent, duodecim rami virtutum qui ex radice charitatis pendent, quos etiam Apostolus enumerat, dicens: Charitas patiens est, benigna est (I Cor. XIII, 4), etc. Tertia vero linea quae inter duas lineas constituitur, et tribus fimbriis ante et retro connectitur, charitas quae dilectionem Dei et proximi [Col. 0211A] in se continet, Trinitatis fide insignita demonstratur. Per coccineum colorem opera misericordiae et pupillis et viduis intelliguntur; per fimbrias quidem sinistri lateris sollicitudo figuratur vitae activae. Per dextrum quod fimbriis caret, quies contemplativae; per amplitudinem brachiorum largitas eleemosynarum. Per casulam quae super omnia ornamenta induitur, sanctitas et justitia, quibus sacerdotalis gloria per omnia fulgere debet, designatur; pro hoc quod duplex habetur inter humeros, proximorum cura et compassio, et in se pura mentis intentio, et per aliam duplicitatem in pectore, doctrina in populo, veritasque qua debet ornari in mente. Per calceamenta linea quae candore nitent, et lineae vocantur, ad currendum in malum prohibentur, 419 et in bonum festinare hortantur. Per sandalia quae desuper patent, sed subtus soleis a terra pedes prohibent, praedicatores coelestia non debere ascendere neque terrenis inhiare figuratur.

Pallium quo super omnia ornamenta archipraesul [Col. 0211B] utitur significat torquem quem solebant legitime constantes accipere. Per circulum quo circa humeros constringitur, timor et disciplina Domini, quibus se totum suosque coepiscopos sibi quidem subditos regere debet, designatur. Per duas lineas a summo usque deorsum ex utraque parte, praedicatio utriusque Testamenti, et dilectio Dei et proximi sine intermissione. Corporale cui superponitur corpus Dominicum, non aliud quam lineum esse oportet, quoniam Joseph linteum mundum legitur emisse, dum corpus Dominicum involvit (Matth. XXVII); nam linum purum germen est terrae, et Dominus verum et purum corpus habuit, non simulatum; et sicut linum per multos labores vel sudores pervenit ad candorem, ita Jesus Christus multis affectatus passionibus migravit ab hoc saeculo, et ad candorem resurrectionis atque immortalitatis perductus est. Ita ergo qui corpus Domini in se recipere desiderat, per multos bonorum operum labores et per castitatem [Col. 0211C] mentis 420 et corporis debet se reddere mundum atque candidum, quod ita placari debet, ut nec initium, nec finis, sic enim in sepulcro Domini sudarium inventum est. Sudarium est ligamen capitis, per caput divinitas designatur, quia caput Christi Deus est; volutio autem haec significat quia Christus qui in humilitate habuit initium nascendo, et finem moriendo, in divinitate [Col. 0212A] neutrum horum, sed semper esse habet. Triforme est corpus Christi, eorum scilicet qui gustaverunt mortem et morituri sunt. Primum scilicet sanctum et immaculatum, quod sumptum est ex Maria Virgine; alterum, quod ambulat in terris; tertium, quod jacet in sepulcris. Per particulam oblatae missae in calice ostenditur corpus Christi qui resurrexit a mortuis; per comestam a sacerdote vel a populo, ambulans adhuc super terram; per relictam in altari usque in finem missae, jacens in sepulcris usque in finem saeculi.



De his qui ordinaverunt missam.

Consequentia missam celebrandi jam ad integrum composita ab apostolis et apostolicis ministris. Epistolas quippe et Evangelium recitabat Ecclesia ex antiquorum traditione, quae indigesta sunt in libro qui appellatur Comes, quem ad Constantium 421 Hieronymus scripsisse dicitur. Alexander VII papa qui instituit aquam [f. add. usum] benedicendi [Col. 0212B] et aspersionem, inseruit memoriam Dominicae passionis ad consecrationem Eucharistiae. Primus Xystus VIII papa hymnum Sanctus, sanctus, sanctus. Telesphorus papa IX qui Quadragesimae jejunium sex hebdomadibus ante Pascha instituit, hymnum angelicum Gloria in excelsis Deo addidit. Damasius XXXV papa Credo in unum Deum solemnibus diebus cantari instituit ex decreto sanctae universalis synodi a CL episcopis Constantinopoli celebratae. Innocentius XXXVIII papa decrevit osculum pacis ad missam dari. Coelestinus XLI papa introitus, gradualia, offertoria et communiones ex psalmis modulari antiphonatim instituit. Leo XLIII papa in canone missae addidit Sanctum sacrificium, immaculatam hostiam. Gelasius XLVI papa collectas et praefationes composuit. Gregorius LXI papa Kyrie, eleison, Christe, eleison, et Alleluia extra Quinquagesimam, et in canone Diesque nostros in tua pace disponas, atque ab aeterna damnatione nos [Col. 0212C] eripi, et in electorum tuorum jubeas grege numerari, et orationem Dominicam, per quam apostoli solam consecrabant, post canonem consecrationis addidit. Ad haec omnia Sergius LXXX 422 papa hoc ultimum addidit, ut inter communicandum Agnus Dei a clero cantetur.




[Col. 0211]
FUNDATIO X CLERICORUM COLLEGII DE ALBANIA In ecclesia Rotomagensi, anno 1245.
(Ex chartulario archiepiscopali Rotomag.)

[Col. 0211D] PETRUS miseratione divina Albanensis episcopus [(59) 1Kb] universis praesentes litteras inspecturis, salutem in Domino.

Beneficiorum quae a nobili Rotomagensi Ecclesia multipliciter recepimus non immemores nec ingrati, dignum esse judicamus et animae nostrae valde necessarium, ut, et si non possimus et pro tot beneficiis a nobis et ab ipsa perceptis respondere condigne, saltem et aliquid rependamus quo cultus angmentetur divinus, et per hoc decor et honor ipsius in posterum conservetur. Hinc est quod diligenti consideratione praehabita ad honorem Dei, et gloriosae Virginis, et B. Romani, in quorum honore est dicta ecclesia fabricata, ad praesens duximus ordinandum, ut per archiepiscopum qui pro tempore fuerit in Rotomagensi ecclesia ponantur, seu instituantur 423 in ea decem clerici idonei et honesti [Col. 0212D] qui continue in eadem ecclesia residebunt, quod quidem in receptione sua firmabunt proprio juramento, qui etiam in eadem ecclesia omnibus horis intererunt, nisi propter infirmitatem vel aliam causam sufficientem, honestam et necessariam, fuerint impediti. De his autem clericis erunt quatuor subdiaconi, tres diaconi, et tres sacerdotes, et nullus ponatur nisi vigesimum primum annum aetatis suae compleverit, et qui bene sciat legere et cantare. Hi autem clerici ex causa necessaria qualibet die deesse poterunt una hora, dummodo omnibus aliis horis intersint; quod si non interfuerint omnibus aliis horis, stipendium quod debent illa die percipere subtrahatur eisdem. Nullus autem a Matutinis, Missa, Nona, et Vesperis impune se poterit absentare; quoniam si una de istis Horis defecerit, quamvis omnibus aliis Horis interfuerit debito sibi stipendio [Col. 0213A] privetur illa die, nisi propter imminutionem de licentia cantoris vel hebdomadarii facta, vel ex alia causa honesta, sufficienti, idonea et necessaria se valeat super hoc excusare. Sane quilibet clericorum istorum singulorum percipiet duodecim libras Turonenses annuatim quae pro rata per aliquem de ecclesia fide dignum et juratum 424 ad hoc faciendum, per cantorem de consilio majoris archidiaconi et thesaurarii, si praesentes fuerint, vel eorum alterius qui praesens exstiterit, deputatum, qualibet die distribuantur fideliter. Ita tamen quod ea quae propter defectus subtrahentur clericis memoratis, per eumdem archidiaconum, qui nulli in hac parte gratiam faciet, conservabuntur fideliter, et per manum cantoris, majoris archidiaconi, et thesaurarii, aut duorum ex ipsis in pios usus, prout expedire viderint, expendantur. Ad hos autem redditus emendos et assignandos, deputamus mille et quingentas libras Turonenses, volentes ut per manus venerabilis [Col. 0213B] Odonis Rotomagensis archiepiscopi amici nostri litteratissimi, necnon magistri Hugonis Pisani Rotomagensis, Petri de Papia, et Guillelmi de Rezeana, Rotomagensis ecclesiae archidiaconorum, Joannis de Campis, Guillelmi Laudii, et Hugonis de Alumnia, canonicorum Rotomagensium, si praesentes fuerint, vel saltem per manus duorum aut trium ex ipsis qui praesentes exstiterint, una cum archiepiscopo qui pro tempore fuerit emantur, et assignentur ad faciendum praedicta. Quod si memoratum archiepiscopum amicum nostrum, vel aliquos, aut aliquem de jam dictis, antequam ista et 425 alia quae continentur inferius compleantur, contingat decedere, futurus archiepiscopus succedat loco dicti archiepiscopi, et loco majoris archidiaconi ejus successor; loco vero praedictorum duorum aliorum archidiaconorum, succedant decanus et cantor memorati. Quod si aliqui ex eis antequam ista et alia quae continentur inferius compleantur decesserint, in exsecutione praedicta ipsorum successores loco [Col. 0213C] eorum succedant, ita quod archiepiscopus cum ipsis omnibus, si praesentes fuerint, vel saltem duobus aut tribus ex eis, supradicta et alia quae dicuntur inferius exsequantur.

Verum si de supradictis mille et quingentis libris Turonensibus ultra summam centum viginti librarum ejusdem monetae quam dicti decem clerici pro suo victu percipient annuatim, aliqui redditus emi poterunt, volumus quod illud quod superfuerit emptis redditibus supradictarum centum viginti librarum convertatur in emptionem reddituum ad emendum cappas choriales annis singulis pro clericis memoratis. Nos enim intendimus quod quilibet eorum, si fieri poterit, habeat annuatim unum cappam chorialem, quae viginti solidorum Turonensium pretium non excedat. Isti autem clerici simul in una domo jacebunt, ad cujus incoeptionem 426 ducentas libras deputamus ad praesens; in eadem etiam domo similiter simul comedent, si commode fieri [Col. 0213D] poterit, et archiepiscopus qui pro tempore fuerit ad hoc eos arctare poterit, si viderit expedire. Praeterea si aliquis de supradictis clericis se habuerit inhoneste, vel circa divinum Officium negligens exstiterit aut remissus, vel ex culpa sua ad serviendum ecclesiae inhabilis factus fuerit, ad denuntiationem decani, majoris archidiaconi, thesaurarii et cantoris qui pro tempore fuerint, aut duorum ex ipsis, eum sine magna discussione archiepiscopus amoveat, et alium substituat loco ejus. Non enim intendimus ut praedicti clerici sint perpetui, sed potius temporales, ut videlicet tandiu ipsi percipiant supradicta quandiu servient ecclesiae et honeste se habuerint, sicut decet. Verumtamen si propter senectutem, vel propter infirmitatem supervenientem, vel alias sine culpa sua ad serviendum ecclesiae minus utiles facti fuerint, nolumus quod propter hoc debeant amoveri, ne videatur afflictis afflictio superaddi. Videat autem archiepiscopus, qui pro tempore fuerit, [Col. 0214A] ut in ponendis, seu instituendis in eadem ecclesia dictis clericis, habeat prae oculis solum Deum, et caveat ne in praejudicium divini 427 cultus, quem ad decorem domus Domini in ea cupimus ampliari, propter affectionem, vel preces, vel ut forsitan provideatur personae potius quam ecclesiae, gratia super hoc ulli fiat, cum nostrae intentionis sit ut sine acceptione personarum, idonei, honesti, et utiles ad serviendum ecclesiae assumantur. Volumus insuper et ordinamus ut, si archiepiscopus qui pro tempore fuerit, praedictos clericos, vel aliquem ex eis cum loca vacare contigerit, a tempore scientiae ultra mensem in dicta ecclesia ponere seu instituere distulerit, decanus et capitulum vices ejus suppleant; et si ipsi ultra alium mensem hoc facere distulerint, ad decanum, majorem archidiaconum, cantorem, thesaurarium, qui pro tempore fuerint, illa vice devolvatur potestas.

Caeterum si aliquis de praedictis clericis absens [Col. 0214B] esse voluerit ab ecclesia, et causa morandi ad locum alium se transferre, ante recessum suum per mensem tenebitur hoc publice denuntiare capitulo, et archiepiscopo, si praesens fuerit, vel illi qui fuerit loco ejus, ut sic eo recedente provideatur quod loco illius substituatur alius, ne propter repentinum ejus recessum contingat ecclesiam ad tempus unius servitoris officio defraudari. Insuper ordinamus et volumus ut de redditibus viginti 428 sex librarum Turonensium, quas apud Locum-Veris [Gallice, Louviers] emimus, quas exnunc Rotomagensi ecclesiae damus, tribus vicibus in ecclesia praedicta fiat commemoratio nostri annuatim, videlicet in die nostri obitus, et in aliis duobus terminis per archiepiscopum, decanum, et capitulum assignandis, ita quod unoquoque termino canonicis qui interfuerint officio septem librae Turonenses, et clericis de choro qui intererunt triginta solidi distribuantur, prout in eadem ecclesia fieri consuevit, residui vero decem [Col. 0214C] solidi in die nostri obitus in pane per manus hebdomadarii pauperibus erogentur. Porro volumus ut, quandiu Dominus per suam misericordiam dederit nobis vitam, in eadem praedicta ecclesia in octavis nativitatis B. Mariae Virginis missa de eadem gloriosa Virgine celebretur, et canonicis qui intererunt illi missae septem librae de supradictis viginti sex libris, et clericis de choro qui intererunt triginta solidi distribuantur, prout est in eadem ecclesia consuetum; in crastino vero omnium sanctorum qua die dum vixerimus, volumus in dicta ecclesia pro animabus antecessorum nostrorum archiepiscoporum, et pro animabus parentum nostrorum qui ex hoc saeculo transierunt commemorationem fieri, distribuentur 429 canonicis qui interfuerint officio septem librae, et clericis de choro qui intererunt triginta solidi de pecunia supradicta, in illa etiam die decem solidi de supradicta summa in pane pauperibus per manus hebdomadarii erogentur; residuae [Col. 0214D] vero octo librae et dimidia Turonenses, distribuantur canonicis et clericis de choro praedictae ecclesiae, qui intererunt missae de sancto Spiritu, quam XII Kalendas Junii in dicta ecclesia volumus, dum vixerimus, solemniter celebrari, ita quod canonici septem libras percipient, et clerici de choro triginta solidos; ita quod nec canonici, nec clerici aliquid inde percipiant, nisi interfuerint dictae missae. Caeterum postquam vocante Domino transierimus ex hoc mundo, fiat de praedictis viginti sex libris quod superius est expressum.

Insuper volumus ut, de redditibus sexaginta et decem solidorum Turonensium quos dudum apud Locum Veris emimus et in dicta ecclesia ad usum deputavimus lampadarum, nisi dictae lampades ardeant in ecclesia die ac nocte, illi redditus in die nostri obitus et aliis duabus commemorationibus quae fient in ecclesia Rotomagensi pro nobis, per manus hebdomadarii erogentur in pane, ita quod tertia pars praedictorum quolibet termino 430 expendatur, [Col. 0215A] supradictam autem summam mille et septingentarum librarum Turonensium, quam ex nunc tam ad emendum redditus, ut praedictum est, quam etiam ad incoeptionem domus deputamus, praecipimus per manus supradictorum in thesauro Rotomagensi deponi, consignari, et conservari diligenter et fideliter, donec completa sint ea quae sunt de praedicta pecunia facienda. Et quilibet eorum bona fide promittat quod non permittet dictam pecuniam in alios usus converti, vel pro alio negotio unquam tangi. Sane volumus ut spatium, antequam aliquid de supradictis viginti sex libris percipiant, commendationis nostrae duo termini per archiepiscopum una cum decano et capitulo assignentur. Item saepius ad memoriam reducentes defectum qui fiebat in missis quae cantantur in majori altari beatae Virginis, quem per constitutionem nostram volumus aliquando relevare, qui tamen ob negligentiam aliquorum nondum est, sicut dicitur, relevatus; attendentes [Col. 0215B] quod nos, qui canonicos ad serviendum non compulimus, fuimus negligentes, ordinamus et disponimus ad praedictam nostram negligentiam expiandam, ut statim assignentur de bonis a Deo nobis collatis quingentae librae Turonenses ad emendos redditus, 431 qui deputentur presbytero diacono, et subdiacono canonicis qui in majori ad [Col. 0216A] magnam missam ministrabunt altari; ita quod inter ipsos singulis diebus pro rata aequaliter dividantur, et hoc fiat per supradictorum manus, decano tamen Rotomagensi vocato, qui tenetur diligenter negotia capituli procurare. Praedicta omnia volumus in vita nostra exsecutioni mandari; et nisi in vita nostra, vel saltem infra annum post mortem nostram praedicta exsecutioni mandentur, ordinamus, disponimus, et sub interminatione divini judicii injungimus archiepiscopo qui pro tempore fuerit, ut praedictis personis et successoribus eorum, ut mora postposita pauperibus, piis locis, videlicet domibus leprosorum, pauperibus monasteriis monialium et religiosorum, necnon et aliquibus pauperibus virginibus maritandis, si inveniantur, in promptu praedicta nostra bona studeant erogare. Nobis tamen potestatem duximus retinendam disponendi et ordinandi aliter de dicta pecunia, nisi ea quae pro ecclesia Rotomagensi mandamus fieri, ut supra dictum est, in vita [Col. 0216B] nostra celeriter impleantur. Volumus insuper ut praedicta omnia exsequenda dilecti socii nostri M. Petri S. Audomari propter consensus [(60) 1Kb] et praesentia requirantur.

432 Datum Lugduni, anno Domini millesimo ducentesimo quadragesimo quinto, in festo S. Laurentii.




[Col. 0215]
FUNDATIO XVI CLERICORUM COLLEGII CLEMENTINORUM In ecclesia Rotomagensi, anno 1350.
(Ex archivis ejusdem collegii.)


[Col. 0215C] Clemens [(61) 1Kb] episcopus servus servorum Dei ad perpetuam rei memoriam.

Credita nobis a Domino plurima talenta pensantes, et considerantes attente quod ab eo cui plus committitur plus exigitur, utique deterremur, ne nos qui plus caeteris in hoc mundo accepisse aliquid cernimur, inde ab Auctore mundi gravius judicemur, quia cum adauctis donis donorum crescant etiam rationes, pressi pondere peccatorum digne famulari Domino non valemus. Ut igitur gratiae divinae praemium, quod merita nostra non exigunt, aliorum patrociniis consequi mereamur, ad Dei omnipotentis laudem et gloriam et beatae Mariae Virginis Matris ejus, aliorumque sanctorum honorem, et pro nostra, ac praedecessorum ac progenitorum, nostrorumque fidelium animarum salute, in ecclesia Rotomagensi, quae nos divina dispositione 433 dudum habuit in sponsum, et nunc in patrem [Col. 0215D] ac dominum recognoscit, ut in ipsa quoque ecclesia per hoc circa divinum cultum decoris et honoris suscipiat incrementa, sexdecim perpetuorum clericorum, seu capellanorum numerum, sive collegium auctoritate apostolica instituimus ac etiam ordinamus, et eos capellanos seu clericos Clementinos, Clementis videlicet papae VI, volumus nominari, auctoritate statuentes eadem quod dictorum sexdecim clericorum seu capellanorum duodecim in sacerdotio, et duo in diaconatus ac reliqui duo in subdiaconatus sint ordinibus constituti; quodque ipsorum singuli singulos denarios quatuordecim diebus singulis percipiant pro eorumdem stipendiis, et ultra quatuordecim praedictos denarios, alios duos denarios usualis monetae perpetuo percipiant [Col. 0216C] in qualibet processione solemni. Ordinamus insuper quod singuli dictorum clericorum seu capellanorum duodecim, in sacerdotio constitutorum, ut praefertur, sex singulis in capellis ipsius ecclesiae secrete per seipsos, vel impedimento legitimo impediti, per alios idoneos sacerdotes, per integram unam hebdomadam perpetuo celebrent unam missam, et quod singuli aliorum sex unam similiter missam celebrent per aliam unam 434 hebdomadam successive; quodque ipsorum quilibet die illa qua, ut praemittitur, celebrabunt, ultra praedictos quatuordecim et duos denarios, percipiant alios denarios quatuor monetae ejusmodi usualis. Statuimus etiam quod dicti sexdecim clerici seu capellani omnes invicem in capella Sancti Joannis, quae in eadem ecclesia sita est, semel in septimana qualibet congregentur, et, quandiu in humanis egerimus, de Trinitate, vel de sancto Spiritu, aut de beata Virgine, sive de beatis apostolis Petro et Paulo, seu de sancto Martiali, [Col. 0216D] et postquam hujus incertae ac labilis consummaverimus vitae cursum, de mortuis celebrent solemniter unam missam; quodque sacerdos hujusmodi missam solemniter, ut praedicitur, celebrans, viginti quatuor, diaconus vero et subdiaconus sacerdoti ministrantes eidem, quilibet eorum decem et octo, et reliqui dictorum clericorum seu capellanorum, videlicet qui fuerint in hujusmodi celebratione praesentes, singuli videlicet eorum singulos duodecim alios denarios qualibet videlicet die, qua in qualibet septimana solemniter missa hujusmodi celebrabitur, ut fertur ultra, quatuordecim et duos ac quatuor alios denarios supradictos monetae percipiant antedictae. In hujusmodi autem perceptione 435 denariorum quatuordecim eisdem clericis seu capellanis [Col. 0217A] pro eorum stipendiis, ut praemittitur, statutorum subscriptum modum volumus et statuimus perpetuo observandum, videlicet quod in Matutinis et majori ac pro defunctis Missis, necnon Vesperis, qualibet scilicet Missarum et Horarum praedictarum duos, ac in aliis, videlicet, Prima, Tertia, Sexta, Nona et Completorio, Horis ac in agendis etiam mortuorum, videlicet Placebo et Dirige, in dicta ecclesia cebrandis, singulis scilicet Horis et agendis hujusmodi singulos denarios monetae hujusmodi singuli clerici seu capellani praesentes duntaxat Matutinis, et Missis, necnon Vesperis, Horis et agendis percipiant antetatis.

Statuimus quoque quod dicti clerici seu capellani in missis et aliis canonicis Horis, diurnis pariter et nocturnis in eadem ecclesia pro tempore celebrandis, intersint continue, nisi de petita et obtenta licentia decani, vel cantoris seu hebdomadarii ejusdem ecclesiae qui pro tempore fuerint, aut decani praefati, [Col. 0217B] prout consuetum est in similibus fieri de aliis capellanis et clericis ipsius ecclesiae qui ab eadem ecclesia fuerint tunc absentes. Caeterum, ut praedicti clerici seu capellani, sicut spe praemii, sic poenae formidine ad praemissorum observantiam inducantur, ordinantes, 436 adjicimus ut, si qui clericorum seu capellanorum praedictorum missis, Vesperis, Horis et agendis hujusmodi, vel earum aliquibus vel alicui non interfuerint perso aliter in ecclesia memorata, distributionibus, aut distributione missarum, Horarum, agendarum, aut missae, vel Horae, sive agendae, quibus vel cui non interfuerint, et quas seu quam essent si praesentes existerent missis, Horis, agendis, vel missae, seu Horae, ac agendae hujusmodi percepturi, privati sint ipso facto. Item ordinamus quod, per dictum decanum et dilectos filios, capitulum ecclesiae, unus alius clericus extra numerum clericorum seu capellanorum hujusmodi deputetur singulis septimanis qui absentias et alios [Col. 0217C] defectus dictorum clericorum seu capellanorum sexdecim videat et fideliter redigat in scripturam, et de illis in fine septimanae cujuslibet relationem faciat plenariam et fidelem ei quem dictus decanus et capitulum duxerint ad hoc eligendum, cui (sicut praemittitur) deputando per dictos decanum et capitulum certum quid ut commissum sibi officium fidelius et diligentius exerceat deputetur. Dictis quoque clericis seu capellanis hujusmodi quatuordecim ac aliorum denariorum stipendia praedictorum, juxta praescriptam ordinationem nostram 437 in fine septimanae cujuslibet per dictos decanum et capitulum persolvantur, retentis prius atque deductis per decanum et capitulum supradictos iis quae pro ipsorum clericorum et capellanorum poenis absentiae fuerint deducenda. Denique intuentes quam bona et quam sit jucunda, juxta Prophetae testimonium, fratrum habitatio in unum (Psal. CXXXII, 1); auctoritate praedicta statuimus, volumus [Col. 0217D] ac etiam ordinamus quod dicti capellani seu clerici in una eademque domo invicem habitent, ac etiam commorentur; quodque, per dictos, decanum et capitulum, ac dilectum filium Bertrandum Chariti archidiaconum, Augi in eadem Ecclesia apostolicae sedis nuntium, una vel unum, domus sive manerium aut hospitium cum adjacentibus, seu contiguis eidem domui, sive manerio aut hospitio, viridariis sive hortis, domibus vel maneriis, sive hospitiis, quas seu quae dicti decanus et capitulum habent in civitate Rotomagensi. Pro qua habitatione capellanorum seu clericorum, hujusmodi idonea seu idoneum et sufficiens eligatur, et habita de domo, sive manerio, aut hospitio cum adjacentibus, seu contiguis viridariis, seu hortis hujusmodi, aestimatione fideli, pretium quod illa vel illud fuerit valere comperta sive compertum, dictis decano 438 et capitulo, vel alio vel aliis eorum nomine, per eumdem nuntium de pecuniis Camerae apostolicae collectis per eum, et colligendis inantea, mandamus tenore [Col. 0218A] praesentium cum integritate persolvi. Quam seu quod domum sive manerium, aut hospitium, ut praemittitur, eligenda seu etiam eligendum dictis capellanis seu clericis ex nunc damus, concedimus, et donamus, et illam seu illud pro ipsorum cohabitatione communi, etiam deputamus eidem nuntio; eadem nihilominus auctoritate mandantes quod tam aestimationis domus sive manerii aut hospitii cum adjacentibus sive contiguis viridariis, sive hortis hujusmodi quam etiam aliam opportunam pecuniam pro reparatione domus seu manerii aut hospitii hujusmodi, ac pro disponendis et ordinandis in illa vel in illo necessariis officinis pro cohabitione clericorum seu cappellanorum ipsorum, de pecuniis dictae camerae collectis jam et colligendis inantea per eumdem hac vice cum integritate persolvat; dictisque decano et capitulo districtius inhibemus ne de pecunia quam pro pretio domus sive hospitii aut manerii hujusmodi ab eodem nuntio, vel alio [Col. 0218B] nomine nostro solvente recipiant. Praeterquam in emptione perpetuorum reddituum pro eadem ecclesia emendorum quidquam 439 expendere non praesumant, suspensione decanum, et capitulum, praedictos singularesque personas capituli praedicti excommunicationis sententiae ipso facto subjacere volentes, si contrarium praesumpserint attentare. Pecunia vero, quae de poenis absentiae clericorum seu capellanorum obveniet praedictorum, in reparationem et conservationem domus sive manerii aut hospitii hujusmodi per dictos decanum et capitulum deputetur fideliter, et integraliter convertatur, deputando, sicut praemittitur, per dictos decanum et capitulum super inspectione, scriptione ac relatione defectuum praedictorum, de salario per eos illi propterea constituto exinde primitus satisfacto, sicut satisfit custodi aliorum sexdecim clericorum seu capellanorum, vocatorum de Darnestallo, institutorum in eadem ecclesia ab antiquo.

Statuimus insuper ac etiam ordinamus quod nullus [Col. 0218C] ad clericatus seu capellanias hujusmodi in clericum seu capellanum recipiatur aut etiam admittatur, nisi psalterium et antiphonarium per historias corde tenus recitaverit; vel si talis non posset forsitan reperiri, saltem qui ad psalterium et antiphonarium, hujusmodi praescripto modo recitandum, infra biennium a receptionis suae tempore computandum habilis 440 sit et aptus. Sane de circumspectione ac probitate dilecti filii Joannis de Novancuria, archidiaconi Vulcassini Franciae, in eadem ecclesia, plenam Domino fiduciam obtinentes, volumus, et auctoritate praedicta etiam ordinamus quod quandiu egerimus in humanis, ipse vel si contingeret eum interim ab hac luce substrahi, aut ad aliam dignitatem promoveri; sive si archidiaconus Vulcassini Franciae in dicta ecclesia desineret, alius quem ad hoc duxerimus eligendum clericatus seu capellanias hujusmodi tam hac vice primaria quam deinde successive, quoties illos vel illas vacare contigerit, [Col. 0218D] personis idoneis, scientibus vel habilibus, et aptis ad sciendum psalterium et antiphonarium, ut praedicitur, recitare, auctoritate nostra conferat et assignet. Quodque nobis ab hac luce subtractis ipsorum vel ipsarum libera dispositio ad dictos decanum et capitulum pertineat pleno jure. Quibus etiam decano et capitulo, illos ex eisdem clericis seu capellanis qui ultra duos menses absentes fuerint sine causa legitima ab ecclesia supradicta, vel pro aliis justis causis clericatibus seu capellaniis eorum hujusmodi (post tamen decessum nostrum) privandum, et clericatus seu capellanias hujusmodi per hujusmodi privationem vacantes, personis aliis idoneis 441 (ut praefertur) scientibus psalterium et antiphonarium recitare, vel aptis et habilibus ad recitandum eadem conferendi plena et libera sit facultas. De libris quoque, necnon calicibus et aliis ornamentis ad missas et alia divina officia, per clericos seu capellanos celebranda, in ipsa ecclesia opportuna decenter duximus provividendum, [Col. 0219A] et pro supportatione onerum praemissorum annuos redditus trecentarum et viginti librarum parvarum Turonensium, quos emi et amortizari fecimus, et alios redditus ducentarum et viginti librarum aliarum, quos praeter domum sive manerium, vel hospitium hujusmodi emi volumus et mandamus, et pro quorum emptione per eumdem nuntium mille septuaginta scuta aurea dictis capitulo [add. et decano] jam assignata sunt, et residuum per eum solvi praecipimus tenore praesentium, et jubemus. Exnunc auctoritate deputamus eadem, dictisque decano et capitulo hujusmodi redditus tam emptos (sicut praedicitur) quam emendos exnunc etiam damus, concedimus et donamus, et volumus quod liceat dictis decano et capitulo possessionem ejusmodi reddituum, ut ubicunque et in quibuscunque consistant, auctoritate ipsorum propria capere et nancisci, eosque in usus hujusmodi convertere, juxta modum 442 et formam superius expressos; [Col. 0219B] ita tamen quod dicti decanus et capitulum pro se suisque successoribus jurent et bona fide promittant, ac se efficaciter obligent quod, pro reparatione et conservatione hujusmodi domus, manerii seu hospitii, ultra pecuniam poenarum et condemnationem hujusmodi expensas necessarias facient et subibunt, et quod hujusmodi redditus fideliter colligent, illosque necnon res, loca et bona, in quibus consistunt, defendent et conservabunt, pro viribus, sicut alia bona et jura eorum communia; et quod clericis seu capellanis eisdem stipendia eorum, ordine praescripto perpetuo de dictis redditibus emptis et emendis, cum integritate persolvent; quodque satisfacient aliis duobus capellanis perpetuis, in eadem ecclesia per nos cum praeeramus eidem hactenus institutis, juxta ordinationem nostram super haec dudum factam de stipendiis eorumdem; pro quibus etiam stipendiis certos redditus duximus alias deputandos, sicut apparet per instrumenta [Col. 0219C] publica quae exinde sunt confecta; et quod solemnitatem beati Martialis et anniversaria, per nos in dicta ecclesia facienda annis singulis hactenus ordinata, peragent, et duas missas quas ipsi decanus [Col. 0220A] et capitulum nobis in promotione nostra ad apicem apostolicae 443 dignitatis annuatim pro salute nostra, quandiu videlicet egerimus in humanis, ac postquam migraverimus ab hac luce pro remedio animae nostrae perpetuo celebrandas [f. add. statuerint], unam videlicet nonas Maii, qua videlicet die assumpti fuimus ad officium apostolicae servitutis, et aliam die illa qua voluerint decanus et capitulum antedicti, praedictis aliis duabus missis per nos in dicta ecclesia institutis, ut praemittitur, celebrandis in suis diebus et ordine, remanentibus consuetis.

Caeterum ne forsan ex decani absentia contingat voluntatem et affectionem nostram circa praemissas ordinationes, aut earum aliquas vel aliquam impediri, vel etiam retardari, adjicimus declarantes quod praemissa omnia et singula volumus per dictos decanum et capitulum, non vocato nec exspectato dicto decano, si forte fuerit absens, (servata tamen alias forma) ordinationem hujusmodi adimpleri. [Col. 0220B] Volumus insuper quod praesentes litterae ac singula et omnia instrumenta, tam de ipsius concessione domus sive manerii aut hospitii quam de emptione reddituum emptorum jam, et emendorum etiam, ut praefertur, ac de promissione obligationeque capituli praedicti, necnon inventarium de libris, paramentis et calicibus pro celebratione missarum et aliorum 444 divinorum officiorum deputatis, ac etiam deputandis, eorum copia dictis capellanis seu clericis per dictos decanum et capitulum, in publica forma data, in archivo publico ipsius ecclesiae conserventur. Nulli ergo omnino hominum liceat hanc paginam nostrorum ordinationis, institutionis, statutorum, voluntatum, mandatorum, dationum, concessionum, ordinationum, deputationum, praeceptorum, et jussionum infringere, vel ei ausu temerario contraire. Si quis autem haec attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 0220C] Datum Avenioni, octavo Kalendas Junii, pontificatus nostri anno VIII. Sic signatum in plicatura:


De curia beati Stephani.




[Col. 0219]
INCERTI AUCTORIS SERMONES SEX AD POPULUM.
(Ex codice ms. Bigot.)
(G)*



SERMO PRIMUS. DE HONORANDIS PRESBYTERIS.
[Col. 0219D]

Dicit apostolus Paulus: Non est potestas nisi a Deo. Quae autem sunt, a Deo ordinatae sunt; itaque qui resistit potestati, Dei ordinationi resistit (Rom. XIII, 1-2). Audite, fratres charissimi, quid Apostolus Domini vobis clamat. Non sunt enim contemnendae potestates sive mundi 445 sive Ecclesiae, quia omnes ordinatae sunt a Deo; et qui ordinatis a Deo contradicit et resistit, ordinanti contumeliam facit. Oportet igitur nos dominum papam nostrum, consiliatorem nostrum, visitare et venerari; visitare, quia consiliatorem; venerari, quia pastorem: sunt enim episcopi Ecclesiae venerandi, sicut magistri, sicut vicarii Domini. Tanta reverentia voluit Dominus sacerdotes suos timeri et venerari, quod in Deuteronomio minatus est, dicens: Et homo quicunque fecerit in superbia ut non exaudiat sacerdotem aut judicem, morietur [Col. 0220D] (Deut. XVII, 12). Item ad Samuelem, cum a Judaeis sperneretur, Dominus dicit: Non te spreverunt, sed me spreverunt; et Dominus quoque in Evangelio: Qui audit (inquit) vos, me audit et eum qui me misit, et qui vos spernit, me spernit (Luc. X, 16); et cum leprosum emundasset, Vade, inquit, et demonstra te sacerdoti (Matth. VIII, 4); et postea tempore quam passionis alapam accepisset a servo sacerdotis, cumque ei dixisset: Sic respondes pontifici? (Joan. XVIII, 22) adversus pontificem Dominus contumeliae nihil dixit, nec quidquam de sacerdotis honore detraxit; sed innocentiam suam magis asserens et ostendens: Si male locutus sum (inquit), perhibe testimonium de malo; si autem bene, quid me caedis? (Ibid., 23.) Item in Actibus apostolorum, B. Paulus apostolus cum ei dictum esset: Summum 446 sacerdotem Dei maledicis? (Act. XXIII, 4) quamvis eo tempore sacerdotium Judaeorum destructum crucifixo Christo erat, quantum ad Christianos, tamen ipsum, quam vis inane nomen, venerans Paulus ait: Nesciebam, [Col. 0221A] fratres, quia pontifex esset; scriptum est enim: Principi plebis tuae non maledices (Ibid., 5; Exod. XXII, 28). Cum igitur antiquum sacerdotium legis veteris in tanta auctoritate haberetur, et resistentibus Dominus mortem minaretur, quales putatis eos qui contra sacerdotium novae legis hostes et rebelles sunt contra Dei Ecclesiam? nec praemonentes (id est, praecaventes) Domini comminationem, nec futuri judicii ultione terrentur. Chore, Datan et Abiron, qui contra Dominum Moysen, et Aaron sacerdotem, sibi sacrificandi licentiam vindicare conati sunt, poenas statim pro suis conatibus impenderunt, terra compagibus ruptis in profundum sinum aperuit, stantes atque viventes recedentis soli hiatus absorbuit; nec tantum eos qui actores fuerant Dei indignantis ira percussit, sed et caeteros ducentos quinquaginta principes ejusdem furoris a Deo ignis probata ultione consumpsit (Num. XXVI), admonens scilicet et ostendens contra Deum fieri quidquid fuerint ad destruendam ordinationem Dei [Col. 0221B] humana voluntate conati. Sic Ozias rex cum thuribulum ferens et contra legem 447 Dei sacrificium sibi violenter assumens, resistente sibi sacerdote Zacharia [Azaria], obtemperare nollet et cedere, divina indignatione confusus et leprae maculatus est varietate in fronte (II Paral. XXVI, 18), ea parte notatus offenso Domino, ubi signantur qui Dominum promerentur. Cavendum est igitur, fratres charissimi, ne contra sacerdotes Dei aliquis audeat insurgere, ne Dominus illos qui vice sua funguntur velit aspere vindicare. Hi autem positi sunt in Ecclesia ad utilitatem nostram ut nobis provideant, ut de salute nostra rationem reddant, et unitatem Ecclesiae custodiant, de qua unitate nos Dominus voluit esse sollicitos, ne per devia incedentes et schismata facientes per diversos errores ab unitate fidei divisi essemus; sic enim unus Dominus est et unus pastor, sic voluit esse unam familiam et unum gregem; unde Dominus ait in Evangelio: Et erunt unus grex [Col. 0221C] et unus postor (Joan. X, 16); et Israel in veteri lege ait: Dominus Deus tuus unus est (Deut. VI, 4). Quod unus Deus sit in Evangelio ostendit, dicens: Ego et Pater unum sumus (Joan. X, 30). Et iterum de Patre, et Filio, et Spiritu sancto scriptum est: Et tres unum sunt (I Joan. V, 7). Voluit igitur Dominus suos sibi similes existere, ut sicut unus erat, ita Ecclesia una esset. Unde Dominus in Canticis ad Ecclesiam ait: Una est columba mea, una est perfecta mea 448 (Cant. VI, 8). Hoc unitatis sacra mentum tunica Domini inconsutilis significavit, de qua scriptum est in Evangelio quia milites qui eum crucifixerunt, eo quod de superiori parte non consutilis, sed per totum texta fuerat, dixerunt ad invicem: Non scindamus eam, sed sortiamur de ea cujus sit (Joan. XIX, 23-24). Indumentum Christi de superiori parte integrum erat, quia Ecclesia Dei unitatem de coelo, id est, a Patre et Filio venientem, et solidam firmitatem fidei inseparabiliter obtinebat. Noluit [Col. 0221D] Dominus scindi vestem suam inconsutilem, quia non patitur violari Ecclesiae unitatem. Praecepit ergo Paulus de hac unitate: Obsecro (inquit) vos, fratres, per nomen Domini nostri Jesu Christi ut ipsum dicatis omnes et non sint in vobis schismata (I Cor. I, 10). et iterum: Servate unitatem Spiritus in vinculo pacis (Ephes. IV, 3). »Quomodo enim solis multi radii, sed lumen unum; et rami arboris multi, sed robur unum tenaci radice fundatum; et cum de fonte uno rivi plurimi defluunt, numerositas, licet diffusa videatur exundantis copiae largitate, unitas tamen servatur in origine. Avelle radium solis a corpore, divisionem lucis unitas non capit; ab arbore frange ramum, fractus germinare non poterit; a fonte praescinde rivum, praecisus arescit. Sic Ecclesia Domini luce perfusa per totum orbem radios suos porrigit; unum tamen lumen quod ubique diffunditur, nec 449 unitas [Col. 0222A] corporis separatur. Ramos suos in universam terram copia ubertatis extendit, profluentes largiter rivos latius expandit; unum caput tamen est et origo una, et una mater fecunditatis successibus copiosa.« (S. CYPR. De unitate Ecclesiae).

Propter hanc unitatem conservandam, ut agnus veteris legis qui in figura Christi occiditur in domo una ederetur, non ejicietis de domo carnem foras (Exod. XII, 46). Caro Christi et sacramentum Domini ejici foras non potest, nec alia ulla credentibus praeter unam Ecclesiam domus est; hanc domum unitatis hospitium designat, et denuntiat Spiritus sanctus in psalmis dicens: Deus qui inhabitare facit unanimes in domo (Psal. LXVII, 7). In domo Dei, in Ecclesia Dei unanimes habitant, qui concordes et simplices perserverant. Hujus igitur observatione, fratres charissimi, voluit Dominus per unum aedificare Ecclesiam suam super illum, cui dixit: Tu es Petrus et super hanc petram aedificabo Ecclesiam meam, et tibi dabo [Col. 0222B] claves regni coelorum, et quodcunque ligaveris super terram, etc. (Matth. XVI, 18, 19). Et tu conversus confirma fratres tuos (Luc. XXII, 32). Petrus est fundamentum cui innititur Ecclesia, fidei enim illius debent omnia alia membra adhaerere, magister enim et princeps apostolorum ideo factus est, et pastor fidelium, quia in fide praevaluit; cum enim Dominus de fide suorum investigaret dicens: Vos autem quem 450 me esse dicitis (Matth. XVI, 15), respondit Petrus sicut robustior in fide: Tu es Christus Filius Dei vivi (Ibid., 16), et audita fidei ejus fortitudine, Dominus dedit ei ut esset fundamentum fidei Ecclesiae dicens: Et tu es Petrus, etc. (Ibid., 18). Et claves habet coeli, quia nullus nisi per doctrinam ejus et magisterium ad coelum aspirare potest; oportet itaque aliquando ut conversus ad nos cum periclitabimur confirmet; pro eo enim rogavit Dominus ut non deficeret fides ejus (Luc. XXII, 32). Quia igitur magister noster est Petrus, dominus noster est vicarius ejus: ideo oportet nos adire limina apostolorum, et dominum nostrum [Col. 0222C] papam visitare, et consilium quaerere quomodo in tot et in tantis fluctibus hujus mundi Ecclesiam Domini possumus sine periculo gubernare; insurgunt enim quotidie tempestates [(62) 1Kb] in Ecclesia Dei qui vellent unitatem ejus dissipare, et discordias seminando unionem pacis exstinguere. Aggrediuntur pastores Ecclesiae, ut caput ferientes, membra commoveantur terrore; nec solum enim ab extraneis patitur Ecclesia, sed et a domesticis et a fratribus suis; et pejora sunt bella intestina a quibus non cavetur, quam forinseca quae praevidentur. Initio mundi Abel justum frater occidit, Jacob fugientem persecutus est Esau frater ejus, Joseph venundatus est a 451 fratribus, a discipulo etiam est traditus Dominus; sed nobis non est ignominia pati a fratribus quod passus est Christus, nec gloria est facere quod fecit Judas. Convicia eorum quibus se et vitam suam quotidie lacerant non timemus: fustes, et lapides, et gladios quos verbis patricidalibus jactitant non perhorrescimus. [Col. 0222D] Quid de illis est? homicidae sunt apud Deum, nos necare non possunt nisi eis Dominus permiserit; et cum nobis semel moriendum sit, illi tamen odio, et verbis, et delictis suis nos quotidie perimunt; nec ideo nos a proposito justitiae dimovebimur, quia propter timorem ecclesiastica disciplina non est relinquenda, nec sacerdotalis censura solvenda. Similes sunt diabolo patri suo, qui statim postquam creatus est, in Creatorem suum erectus ait: Super astra Dei ponam sedem meam, sedebo in monte testamenti, in lateribus aquilonis, ascendam super altitudinem nubium et ero similis Altissimo (Isa. XIV, 13). Isti enim qui sacerdotes Dei inquietant, in coelum ascendunt, super astra Dei volunt sedere, super montem testamenti sedem ponere, super nubes ascendere, quasi dicas: Super episcopos volunt regnare; episcopi enim sunt coeli, astra Dei, mons [Col. 0223A] testamenti, nubes coeli, latera aquilonis. Coeli, quia continent arcana Dei, unde David: 452 Coeli enarrant gloriam (Psal. XVIII, 1), etc. Astra, quia de eis ait Dominus: Vos estis lux mundi (Matth. V, 14). Nubes, quia rore praedicationis mentes fidelium compluunt, de quibus dicitur: Qui sunt isti qui ut nubes volant (Isa. LX, 8). Latera aquilonis, quia finitimi sunt peccatoribus qui frigidi in peccatis eos persequuntur, vel latera praebent ad patiendum aquiloni, id est diabolo, qui frigus infert hominibus peccati, de quo in Canticis: Surge, aquilo, et fla hortum meum (Cant. IV, 16), id est, tenta Ecclesiam meam, ut ex victoria de te habita accipiat gloriam. Mons testamenti sunt, quia in eis est altitudo scientiae utriusque Testamenti, sed vos qui estis filii Ecclesiae defendite Ecclesiam. Nemo seducat vos inanibus verbis (Ephes. V, 6); adulterari non potest sponsa Christi, incorrupta, pudica est. Non pertinet ad praemia Christi qui relinquit sponsam Christi, habere jam non potest Deum Patrem qui non habet [Col. 0223B] Ecclesiam matrem. Ecclesiam qui vult dividere, vestem Christi cupit discindere, nemo bonus Ecclesiam Dei deserit, nec a familia Dei discedit; vere, ut ait Dominus, cognoscent eam oves ejus (Joan. X, 14), omnibus quoque clamat: Qui non est mecum, contra me est, et qui non colligit mecum, dispergit (Luc. XI, 23). Triticum non rapit ventus, nec arborem solida radice fundatam procella subvertit. Inanes paleae tempestate jactantur, invalidae arbores 453 turbinis incursione vertuntur. Apparent filii Dei ut eos stantes in fide coelestis Pater remuneret, ut in coelis unus Deus et una Ecclesia unum efficiant in saecula saeculorum. Amen.



SERMO II. AD PASTORES ECCLESIAE. De officio pastorali.

[Col. 0223C] Vae pastoribus qui dispergunt gregem pascuae meae. Ideo hoc dicit Dominus Deus Israel ad pastores qui pascunt populum suum: Vos dispersistis gregem meum, ejecistis eos, et non visilastis eos; ecce ego visitabo super vos malitiam studiorum vestrorum (Jer. XXIII, 1, 2). Audite, fratres charissimi, super vos sententiam comminantem, sed qui peccatoribus comminatur vult ut convertantur. Mandat Dominus vobis per Jeremiam prophetam quia gregem suum vobis pascendum, regendum, custodiendum commiserat, ut a lupis insidiantibus eum defenderetis, ut eos jejunos cibo coelestis verbi reficeretis. Unde Dominus in Evangelio convocatis discipulis suis ait: Misereor turbae quia [ms. qui] non habent quod manducent, et ideo dimittere eos jejunos nolo ne deficiant in via (Matth. XV, 32). Jejuni sunt in via quibus in hoc mundo non apponitur praedicationis mensa. Miseretur Dominus cum praedicatores mittit; vos estis discipuli Domini missi ad reficiendos jejunos. [Col. 0223D] 454 Quid ergo, fratres? Ecce conqueritur de vobis Dominus; pastores lupi effecti sunt. Comminatur igitur Dominus: Vae pastoribus qui dispergunt et dilacerant gregem populi mei. Dilaceratis quos pascere debuistis, ecce ovis fit esca pastoris. Dilacerant quia, cum sint mali sibi eos incorporant, malos et sibi similes efficiendo dilacerant quia ad punitionem ducunt; dispergunt quia ab unitate Ecclesiae dividunt. Sed audite quid vobis Dominus comminatur: Ecce ego visitabo super vos malitiam studiorum vestrorum. Dominus visitat mala alicujus cum ea punit, unde ait in psalmo: Beatus vir cui non imputabit Dominus peccatum (Psal. XXXI, 2). Et quare puniet Dominus sacerdotes, subjungit: Namque sacerdotes polluti sunt, et in domo mea inveni malum eorum (Jer. XXIII, 11). Polluti sunt peccatis, quos mundos esse deceret, quia mundos alios facere debent; oportet enim manum [(63) 1Kb] mundam esse qui maculas polluti vasis [Col. 0224A] purgat et lavat, ne polluta deterius inquinet, cum sordida sordidum tractet; scriptum est namque: Mundamini, qui fertis vasa Domini (Isa. LII, 11). Domini etenim vasa ferunt qui proximorum animas ad interna sacraria perducendas in conversationis suae exemplo suscipiunt.

Qualis autem debeat presbyter esse describit Apostolus, cum dicit: Oportet episcopum sine crimine 455 esse, tanquam Dei dispensatorem, non protervum, non iracundum, non vinolentum, non percussorem, non turpis lucri appetitorem (Tit. I, 7). Episcopum vocat hic non solum episcopum, sed etiam presbyterum, id est, irreprehensibilem, ex eo scilicet tempore ex quo baptizatus est. »Quomodo (dicit enim Ambrosius) potest praeesse Ecclesiae, et auferre malum de malo ejus, qui in delictum simile corruerit.« Sequitur: Tanquam Dei dispensatorem. Aliud est dispensator, aliud, dominus. Dispensator est servus praepositus conservis suis, et dispensator et familia ejusdem [Col. 0224B] domini sunt servi; itaque dispensatoris non est percutere conservos suos, sed exspectare Dominum qui vindicet illa quae male acta sunt, sed conservis dare debet in tempore cibare: sic presbyter populum Dei habet subjectum sibi, non servum. Non decet ergo eum esse perterritum familiae Dei, sed humilem, quaerentem ad modum villici boni quid prosit pluribus. Non iracundum. Iracundus est qui semper irascitur et ad levem repromissionis auram atque peccati, quasi a vento folium, commovetur, et revera nihil est foedius praeceptore furioso: qui cum debet esse mansuetus, et secundum illud scriptum est: Servo autem Domini non oportet rixari, sed humilem esse ad omnes, doctorem, patientem, in 456 mansuetudine erudientem eos qui contra noverunt [al., qui esistunt] (II Tim. II, 24). Ille e diverso torvo vultu, trementibus labiis, ruga fronte, effrenatis conviciis, et errantes non tam ad bonum retrahit, quam ad malum sua severitate praecipitat; unde Apostolus: Non reddentes malum pro [Col. 0224C] malo (I Petr. III, 9); et iterum: Non occidat sol super iracundiam vestram (Ephes IV, 26); et Dominus: Mihi vindictam, ego retribuam, dicit Dominus (Rom. XII, 19), et Salomon: Melior est patiens viro forti, et qui dominatur animo suo expugnatore urbium (Prov. XVI, 52); Non vinolentum, turpissimum enim presbyterum vino deditum esse. Ebrietas excaecat rationem, unde Salomon: Vinum et mulieres apostatare faciunt hominem [al., sapientes] (Eccli. XIX, 2). Praeterea generat luxuriam; unde Apostolus: Et nolite inebriari vino in quo est luxuria (Ephes. V, 18). Vino inebriatus Loth jacuit cum filiabus, vino Samson inebriatus a meretrice traditus est inimicis. Et Isaias: Ut quid consurgitis mane ad ebrietatem sectandam, et potandum usque ad vesperam ut vino aestuetis. (Isa. V, 11). In veteri quoque lege praeceptum est sacerdotes cum ingrediuntur templum ministrare Deo, vinum omnino non bibere (Levit. X, 9.; Num. VI, 3) Si ergo abstinebatur a sacerdotibus aliquando templum secundum [Col. 0224D] legem veterem ingredientibus, quid de vobis dicendum est qui quotidie ad altare Dei acceditis, cum quanta sobrietate vivere debetis? Non percussorem. 457 Post vinolentiam prohibet percussionem; solet enim ex vino jurgium procreari. Non debet servus illius ferire qui praecipit: Si quis percusserit te in maxillam, praebe ei et alteram (Matth. V, 39). Non turpis lucri appetitorem. Turpis lucri appetitus a presbytero debet esse alienus; sunt enim multi docentes quae non oportet turpis lucri gratia (Tit. I, 11), et putant quaestum esse pietatem (I Tim. VI, 5). Forsitan enim plures inter vos sunt qui officium presbyteratus non propter Deum, sed propter terrenum commodum accipere praesumpserunt; sed hi qui terrena lucra magis quaerunt quam Deum, receperunt mercedem suam (Matth. VI, 2).

Multa turpia lucra possunt notari in sacerdotibus, qui nec cantare missam, nec baptizare, vel mortuum [Col. 0225A] sepelire, nisi accepto pretio, vel promisso, vel exacto, volunt; Quaerunt enim quae sua sunt, non quae Jesu Christi (Philip. II, 21); curam animarum gerunt, nec salutem animarum quaerunt. Cum aliquis moritur subjectorum, non tam volunt ejus salutem quam mortem; mortem cupiunt parochiani, quia sibi ex morte credunt contingere aliquid commodi, haec sunt ergo turpia lucra. Praeterea fiunt quidam eorum feneratores, qui feneratores excommunicare solent. Si fenus crimen in laico judicatur, nonne plusquam scelus in sacerdote deputari 458 debet? ideo in Psalmista dicitur: Qui pecuniam suam non dedit ad usuram, et munera super innocentem non accepit [ms., accipit] (Psal. XIV, 6); qui si non accipiens laudari debet, tunc accipiens debet vituperari. Turpe etiam lucrum in canonibus censetur, si sacerdos vel clericus emat annonam vel vinum, ad hoc ut plus vendat. Negotiator enim est ex sacerdote, sed ait Apostolus: Nemo militans Deo implicet se saecularibus negotiis (II [Col. 0225B] Tim. II, 4), sed tantum victu contentus esse debet; et iterum ait Apostolus: Qui altario serviunt de altario vivant (I Cor. IX, 13); dignus est enim operarius mercede sua (Luc. X, 7). Dixit: De altario vivant, non dixit, divites fiant, victum tantum habeant, non colligant inde pecuniam; unde Dominus mittens discipulos ad praedicandum jussit ut neque sacculum, neque peram, neque zonam ferrent (Luc. X, 4), sed de rebus subjectorum viverent, dicens: Edentes et bibentes quae apud illos sunt (Ibid., 7), despicientes divitias terrenas, debent alias quaerendas annuntiare. Si causa harum divitiarum tantum praedicant et pastores fiunt, ab illis coelestibus se privant. Unde Gregorius: »Si quis ideo praedicat, ut hic vel laudis vel muneris mercedem recipiat, aeterna procul dubio mercede se privat.« Duae autem ex hoc officio merces [mercedes] debentur, una in via, altera in patria; [add. alia] quae nos in labore sustentet; scilicet victus; alia 459 quae nos in morte remuneret, scilicet [Col. 0225C] gloria. Non ideo tamen praedicare debet ut in hoc tempore mercedem recipiat, sed ideo mercedem recipere ut praedicare valeat. Sed quid nos, o pastores! agimus, qui mercedem consequimur, et tamen operarii nequaquam sumus; fructus percipimus, et tamen in praedicatione minime laboramus? Ecce ex oblatione fidelium vivimus, sed quid pro animabus fidelium facimus? Merito dictum est de nobis per prophetam: Peccata populi mei comedunt (Ose. IV, 8). Peccata populi comedunt, qui peccata delinquentium tolerando fovent, ne temporalia bona amittant. Peccata populi comedunt, si ex oblationibus vivunt, et tamen pro offerentibus nihil faciunt. Itaque, fratres charissimi, de vobis conqueritur Dominus et comminatur; ita ex altera parte instruit vos Apostolus. Considerate ergo, pensate si merito fiat de vobis haec querimonia, timete minas praevenientes ex justitia. Probate si tales estis quales describit Apostolus, ut qui nomen accepistis sacerdotis, rem nominis retinere studeatis.



SERMO III. AD SACERDOTES.
[Col. 0225D]

Locutus est Dominus ad Moysen dicens: Sacerdos qui habet maculam non offerat hostias Deo; nec accedet ad ministerium ejus, si caecus fuerit, 460 si claudus, si parvo, vel grandi, et torto naso, si fracto pede, si manu, si fuerit gibbosus, si lippus, si albuginem habet in oculo, si scabiem jugem. Omnis sacerdos qui habuerit maculam non accedat offerre hostias Domino (Lev. XXI, 17, 21). Homo qui fuerit leprosus non vescetur de his quae sanctificata sunt Domino (Lev. XXII, 3). Fratres charissimi, haec omnia quae in veteri lege de sacerdotio jubentur, ad nostrum sacerdotium spiritualiter intellecta pertinere videntur. Ibi vitiositas carnis in sacerdote damnatur, hic vitiositas mentis per corporis vitia significata indicatur. Videamus ergo per singula, quos vitiositas mentis a sacerdotio removeri praecipiente Domino [Col. 0226A] cogit. In primis jubet quod sacerdos caecus non offeret hostias Domino. Caecus sacerdos est qui Scripturae sententiam non intelligit, et quo gressus doctrinae vel operis extenuit per ignorantiam nescit. De talibus scriptum est per Isaiam: Speculatores Jerusalem caeci omnes (Isa. LVI, 10), scilicet qui debent providere Ecclesiae Dei et eos ducere, caeci sunt, id est, ignorantes Domini praecepta. Quam digne isti a sacerdotio removentur qui populum Dei regere nesciunt, nec quid docere debeant cognoscunt; ait enim Dominus: Si caecus caecum ducat, nonne ambo in foveam cadunt? (Matth. XV, 14.) In praecipitium peccata amborum cadunt, quia ambo viam veritatis ignorant. 461 Hujusmodi pastoribus Dominus in Evangelio ait: Vos estis caeci duces caecorum (Ibid, 15). Sacerdotes vero Dei debent esse prudentes in Scripturis, unde gregem Domini pascant, et unde contra lupum spiritualem se muniant; unde Salomon in Canticis laudando oculos Ecclesiae dicit: Oculi ejus columbae [Col. 0226B] super rivos aquarum (Cant. V, 12). Oculi Ecclesiae pastores sunt qui debent excubare circa gregem Domini. Columbae esse dicuntur qui innocentes debent esse et simplices in consideratione Scripturarum, ne sanum intellectum aliquem haeretica sententia corrumpant. Super rivulos aquarum describuntur. Per rivulos, Scripturarum intelligitur sententia Diversi rivuli diversae sunt sententiae. Natura columbae est juxta fluenta habitare, et veniente accipitre se etiam undis mergendo insidias ejus evadere. Eodem modo pastores ad munitionem Scripturarum contra diaboli insidias debent recurrere. Sequitur: Si claudus fuerit non offerat Deo hostias. Claudus unum pedem habet rectum et alio claudicat; hinc claudo pastores illi comparantur qui partim recte intelligendo pergunt, sed in parte male praedicant; hanc autem claudicationem mentis Jacob claudus praefiguravit in corpore, quia populus Israel, veniente Christo, claudicavit mente; bene sentiebat de 462 Christo cum hominem putaret, sed male cum Deum [Col. 0226C] non intelligeret. Qui autem claudicant in fide removendi sunt a sacerdotio, ne alios quos regere debent claudicare faciant in eodem vitio.

Sequitur: Si parvo naso fuerit non offerat Deo hostias. Nasus in divina pagina discretionem significat, naso enim bonus et malus odor discernitur, unde Salomon ait in Canticis describens Ecclesiam: Nasus tuus sicut turris Libani quae respicit contra Damascum (Cant. VII, 4). Nasus Ecclesiae sunt doctores sancti, qui noverunt redolentem catholicae fidei doctrinam discutere ab haereticae pravitatis fetore. Sicut turris Libani sunt. Libanus mons est, et interpretatur candidatio. Turris Libani sunt doctores, quia defensio et refugium sunt fidelium. Qui respicit contra Damascum. Damascus interpretatur potus sanguinis, sanguis voluptates corporis designat; Damascus igitur mundum designat, quia sanguine, id est voluptatibus corporis, delectatur. Turris vero illa, id est, sancti doctores mundo contrarii sunt, et ideo [Col. 0226D] contra Damascum dicitur respicere. Sed redeamus ad propositum: Si aliquis parvo naso, id est, parva discretione fuerit, scilicet ut bene discernat in ministerio quid sit faciendum, vel quid non sit faciendum, et bene discernat 463 quo spiritu unumquodque agatur, sive bono sive maligno, non est dignus sacerdotio. Putabit quidam bona esse quae mala sunt, si vera discretione caruerit. De hac discretione dicit Apostolus: Alii datur discretio spirituum (I Cor. XII, 10). Sequitur: Si grandi et torto naso fuerit, non offerat hostias Deo. Grandem nasum habet qui in immoderatam discretionem evagatur, sicut quidam qui ultra modum singula persequuntur, quibus ait Apostolus: Non plus sapere quam oportet sapere, sed sapere ad sobrietatem (Rom. XII, 3); dum enim aliquis ultra modum arcana divina insectatur, incidit in errorem dum non potest adipisci intellectu quod investigabat, sed ut ait Dominus: Si quid residuum fuerit igne comburetur [Col. 0227A] (Exod. XII, 10), scilicet illud quod sciri non poterit Spiritui sancto tradatur. Si fracto pede vel manu fuerit, non offerat Deo hostias. Duobus pedibus dicitur fidelis viam Domini ambulare, dum quod docet ore, studet opere complere; habet autem pedem fractum qui vel praedicat tantum, et opere non complet; vel opere complet, sed aliis non praedicat. Uterque autem a sacerdotio removendus est, qui vel tacet veritatem aliis, vel cujus vita dissentit a dictis. Qui bene praedicant et male vivunt notat Dominus in Evangelio, cum dicit: Dicunt et non faciunt (Matth. XXIII, 3). Sacerdoti 464 autem qui praedicare cessat ita Dominus per Ezechielem minatur: Fili hominis, speculatorem dedi te domus [al., domu] Israel; audies de meo ore verba mea, et annuntiubis eis ex me: Si dicente me ad impium: Morte morieris, non annuntiaveris ei ut avertatur a via sua impia et vivat; ipse impius in iniquitate sua morietur, sanguinem autem ejus de manu tua requiram, id est, animam ejus. Si autem annuntiaveris impio, et ille non [Col. 0227B] fuerit conversus ab impietate sua, ipse quidem in iniquitate sua morietur, tu autem animam tuam liberasti (Ezech. III, 17, 19). Idem significat manus quod pes, manus enim operari, pes ambulare designat; ambulare vero et operari in divina pagina idem est. Sequitur: Si gibbosus fuerit, hostias Deo non offeret. Gibbosus sacerdos est quem terrenae cupiditatis pondus deprimit, et tardius ad superna intendit; dum enim ad infima inhiat, incurvus gravitatem sollicitudinis quasi pondus sustinet. Quod vere dives inhians terrenis gibbosus est, hoc designavit Dominus in Evangelio, dum camelo qui gibbosus est divitem avarum comparavit, dicens: Sicut camelus non potest transire per foramen acus, etc., (Matth. XIX, 24; Marc. X, 25; Luc. XVIII, 25). Quod omnes sacerdotes student avaritiae et a propheta usque ad sacerdotem cuncti faciunt dolum (Jerem. VI, 13). Sequitur: Si lippus fuerit, non offeret hostias Deo. Lippus est qui quidem ingenium ad cognitionem veritatis 465 [Col. 0227C] emittit, sed hoc vivendo carnaliter obscurat; sunt enim quidam qui bene studere possunt divinae paginae, et bene intelligerent si vellent, sed intenti voluptatibus ingenium obscurant, et vivendo in sordibus lumen ingenii deturpant. Albuginem habet in oculo, qui cum sapiens sit, arrogantia sapientiae vel justitiae nebulam ante oculum ingenii ponit, et cum putat videre caecus est et insipiens, ascribendo sibi non Deo quod novit; vel, iste habet maculam in oculo qui intentus terrenae sapientiae non divinae, putat se sapientem esse cum sit insipiens, unde scriptum est: Sapientia hujus mundi stultitia est apud Deum (I Cor. III, 19). Jugem scabiem habet, qui aliis criminalibus nec poenitet unde foedatus est. Omnes istos, fratres charissimi, ab officio sacerdotali jubet Dominus removeri, vos autem qui sacerdotii nomen habetis, cavete ne pro omnibus istis dignitate officii inveniamini indigni.



SERMO IV. AD SACERDOTES.
[Col. 0227D]

Labia sacerdotis custodiunt scientiam, et legem exquirunt ex ore ejus, quia angelus Domini exercituum est (Mal. II, 7). Audite, fratres charissimi, quantum thesaurum Dominus vobis commisit, et quanta dignitate nominis vos honoravit; thesaurum scientiae vobis tradidit, 466 et hominem angelum vocavit; ait itaque Malachias [ms. Salomon]: Labia sacerdotis custodiunt scientiam; sed quia propter eum solum non sibi commendatur, sed ut aliis diffundatur, sicut ipse ait: Sapientia abscondita et thesaurus absconditus, quae utilitas in utrisque? (Eccli. XX, 32.) Ideo adjunxit: Et legem exquirunt homines ex ore ejus. Et dignum est ex officio ejus impositum ut alii ab eo verba Domini percipiant, quia angelus Domini exercituum est, id est, nuntius et missus Domini Sabaoth, id est exercituum, [Col. 0228A] scilicet angelorum et aliorum ordinum. Vos estis tantae dignitatis, quod in curia regis coelestis familiares estis, consilia ejus cognoscitis, unde dicit in Evangelio: Jam non dicam vos servos, sed amicos, quia servus nescit quid faciat dominus ejus. Vos autem dixi amicos, quia quaecunque audivi a Patre meo nota feci vobis (Joan. XV, 14). Vobis injungit praecepta sua ut aliis dicatis, et tantae etiam familiaritatis cum Deo estis, quod ex consortio ejus et participatione dii vocamini, unde per Psalmistam: Ego dixi: Dii estis (Psal. LXXXI, 6.); et ad Moysen ait: De eo quod ad juramentum deducendus est, applica eum ad eos, id est ad sacerdotes: sed quid valet honor iste, ista sublimitas, si eam vertitis in superbiam? Sciatis hoc omnes, fratres mei, quia si superbiatis, ipsa exaltatio erit vobis ruina, sicut scriptum est: Dejecisti 467 eos dum allevarentur (Psal. LXXII, 18). Non dixit: Dejecisti postquam allevati sunt, sed dum allevarentur, et dum temporali honore suffulti foras videntur [Col. 0228B] surgere, intus cadunt; hinc iterum dicit: Deficientes ut fumus deficiant (Psal. LXVII, 2). Fumus quippe, ascendendo deficit, et se dilatando evanescit, sicut est sublimatus dum superbit, quia unde ostenditur ut altus sit, inde agitur ut non sit; et iterum: Deus meus, pone illos ut rotam (Psal. LXXXII, 14). Rota quippe ex posteriori parte attollitur et in altioribus cadit Posteriora nobis sunt bona praesentis boni quae relinquimus; anteriora autem sunt aeterna et permanentia ad quae vocamur, Paulo attestante qui ait: Quae retro oblitus, in ea quae sunt priora extendens me (Philip. III, 13). Peccator vero in prosperitate praesentium gloriatur, ex posterioribus elevatur, in anterioribus, id est in coelestibus, corruit. Etiam alia sublimitas vobis a Deo concessa; permittit a vobis corpus Domini tractari, sanctificari, et de pane corpus suum vestra benedictione fieri. Magna dignitas! magna potentia! sed videte ne haec potestas vertatur vobis [Col. 0228C] in damnationem, qui si indigne tractatis, si indigne corpus Domini accipitis, rei corporis et sanguinis Domini eritis; sicut ait Apostolus: Quicunque manducaverit (I Cor. II, 27), etc. Probet autem seipsum, etc. (Ibid., 28). Probatum jubet accipere: Mundamini 468 qui fertis vasa Domini (Isa. LII, 11). Itaque nulla luxuria, nulla immunditia sit in vobis. Legimus quod sacerdotes veteris legis quibus licitum erat habere uxores, in templo anno vicis suae habitare praecepti sunt, et ab uxoribus abstinere, quia scriptum est: Estote sancti, quia sanctus sum ego Dominus Deus vester (Levit. XI, 44). Quanto magis igitur hi sacerdotes ex die Ascensionis suae servare debent pudicitiam qui sacerdotium sine successione habent, et assidue serviunt; et cum Apostolus dicat laicis: Abstinete vos ad tempus ut vacetis orationi (I Cor. VII, 5), multo magis sacerdotes, quibus orandi et sacrificandi juge officium est, debent a luxuria jugiter [Col. 0228D] abstinere. Venit quadam die David esuriens ad Achimelech sacerdotem, et ait: Da mihi aliquid cibi; at ille inquit: Non habeo panes laicos ad manum, sed tantum sanctum panem; dic mihi, Sunt mundi pueri tui a mulieribus? Sunt ab heri et nudiustertius, et fuerunt vasa puerorum sancta. Dedit ergo ei sacerdos sanctificatum panem (I Reg., XXI 4-6). Si ergo sacerdos interrogavit utrum mundi erant a mulieribus in die ad panem propositionis accipiendum, quid sacerdotes debent facere assidue propter corpus Domini accipiendum? Sed quia non vultis digne accipere, dicit Apostolus haec incommoda contingere: Ideo inter vos sunt multi infirmi et imbecilles (I Cor. XI, 30), etc. Itaque 469 mundo vase, mundo linteo corpus Domini tractare, ne de vilitate hospitii irascatur Dominus juste. De reliquiis etiam, fratres charissimi, providere vobis debetis, ut in maxima reverentia pignora sanctorum habeatis. Audite quid ait Gregorius, de [Col. 0229A] praesumptione tractandi et videndi reliquias. »In Romanis (ait) partibus et totius Occidentis omnino intolerabile est, atque sacrilegum, si sanctorum corpora tangere quisquam voluerit. Quod si praesumpserit, certum est quod haec temeritas impunita nullo modo remeabit [al., remanebit]. Namque ergo cum quidam circa beatissimum B. Pauli corpus meliorari voluit, quia necesse erat ut juxta sepulcrum illius altius effodi debuisset, praepositus loci illius ossa aliqua non quidem eidem sepulcro conjuncta reperit, quae quoniam levare praesumpsit atque in alio loco ponere, apparentibus quibusdam signis subita morte defunctus est. Praeter haec Pelagius praepositus dum similiter aliquid circa corpus B. Laurentii meliorare volebat, dum nescitur ubi sancti corpus esset, exquirunt, et subito sepulcrum illius ignorantibus [al., ignoranter] apertum est; et hi qui praesentes erant monachi, atque laborabant, et mansionarii qui corpus martyris viderunt, [Col. 0229B] omnes infra decem dies defuncti sunt.« (GREGORIUS, lib. III Reg., ep. 30.) Itaque, fratres, non temere sunt reliquiae sanctorum accipiendae, nec tractandae. De poenitentibus similiter male agitis qui non peccata 470 hominum inquiritis, et inquisita non corrigitis, nec nobis ostenditis. Sed ego dico vobis in Spiritu Dei, ego liberabo animam meam, sed Deus de manu vestra requiret quia vos consentitis; dicit enim Ambrosius [(64) 1Kb] : »Assentire est non reprehendere, cum possis;« ait autem Apostolus: Qui talia agunt digni sunt morte, non solum qui ea faciunt, sed qui consentiunt facientibus (Rom. I, 32). Praeterea non audetis reprehendere quia eadem saepius agitis, sicut ait Apostolus: Qui alium doces, te ipsum non doces; qui praedicas non furandum, furaris: qui dicis non moechandum, moecharis (Rom. II, 21, 22).

Sed dicitis: Persecutionem patimur, bella toleramus, omnia perturbata videmus, non possumus [Col. 0229C] gregem Domini custodire. Ecce mercenarii esse apparetis, qui veniente lupo fugitis. Audite quid admonet Dominus: Nolite mirari si odit vos mundus (I Joan. III, 13). Si mundus vos odit, scitote quia priorem me odio habuit. Non est servus major domino suo; si me persecuti sunt et vos persequentur. Si de mundo fuissetis, mundus quod suum erat diligeret (Joan. XV, 18-20). Quid ergo fratres exsequeremini [f. queremini]? Nonne estis membra Christi qui non venit ministrari, sed ministrare, et dare animam suam pro ovibus suis? (Matth. XX, 28; Joan. X, 11.) Beati qui persecutionem patiuntur propter justitiam. Gaudete et exsultate quia merces vestra copiosa est in coelis (Matth V, 10, 12). Nolite igitur de talibus omnino (ut ait Gregorius) 471 conturbari, quia qui post nos vixerint deteriora tempora videbunt, ita ut in comparatione sui temporis felices nos aestiment dies habuisse [(65) 1Kb] . Maxima corona est bonum esse inter malos. Audite quid Dominus ait ad Ezechielem: [Col. 0229D] Fili hominis, increduli et subversores sunt tecum, et cum scorpionibus habitas (Ezech. II, 6). Et Job ait: Frater fui draconum et socius struthionum (Job. XXX, 29); et Paulus: In medio nationis pravae et perversae, inter quos lucetis, sicut luminaria in mundo (Philip. II, 15). Sed sunt quaedam quae oportet aequanimiter tolerare, quaedam vero quae oportet mansuete corrigere, sicut Ecclesia ait in psalmo: Supra dorsum meum fabricaverunt peccatores (Psal. CXXVIII, 3), in dorso quippe onera portantur. Supra dorsum meum fabricaverunt peccatores, quando eos quos corrigere non possumus patienter portamus. Ego Abel esse non suspicor qui Cain non habuerit. Boni, si sine malis fuerint, perfecti esse non possunt, quia minime purgantur; hoc est malus bono, quod fornax auro; hinc dicitur: Et major serviet minori (Rom. IX, 13). Esau nunquam servivit Jacob, nisi persequendo, [Col. 0230A] sed dum persecutus est maxime servivit, quia majorem coronam donavit. Nolite itaque, fratres charissimi, persecutionibus terreri, sed laborate, sudate ab hoc tumultu mundi animas miserorum eripere, convertendo quosdam ad vitam contemplativam, 472 quosdam ad activam. Imitamini Jacob qui habuit duas uxores Rachel et Liam, sed prius Liam, deinde Rachel. Lia erat lippa, et Rachel formosa; de Lia multos, de Rachel paucos filios habuit. Iste servavit oves Laban, et concessit ei Laban pecora varia. Ille autem accipiebat virgas populeas, et decorticabat eas in parte, ita ut variae essent, et ponebat eas in canalibus ubi effundebatur aqua in conspectu pecorum, ut, cum conciperent. fetus essent similes virgis; itaque plura erant varia quam alba, vel nigra, et sic major erat multitudo pecorum Jacob quam Laban (Genes. XXX). Haec historia exspectat vos, et ostendit quid debeatis facere: Laban diabolus, Jacob doctor quilibet Ecclesiae, [Col. 0230B] qui pascit oves quas pascebat diabolus. Duae filiae, duae vitae: Rachel significat vitam contemplativam quae pulchrior est, Lia, activam, quae generat [add. plures] filios quam contemplativa. Jacob excorticabat virgas, id est, sententias divinas quibusdam subtrahendo . . . . . [f. sensum] allegoriae, aliis non. Qui semper laborat ut filios diaboli suos faciat. Sic, fratres charissimi, laborate in grege Domini, quosdam per vitam contemplativam generando, alios conjugatos per vitam actionis, ut, decepto Laban, id est diabolo, ad terram 473 promissionis cum ovium magna multitudine redeatis, ubi Dominus noster Jesus Christus regnat cum angelis et sanctis, per omnia saecula saeculorum. Amen.



SERMO V. AD SACERDOTES.

Qui descendunt mare in navibus facientes operationem [Col. 0230C] in aquis multis; ipsi viderunt opera Domini et mirabilia ejus in profundo. Dixit, et stetit spiritus procellae, et exaltati sunt fluctus ejus. Ascendunt usque ad coelos et descendunt usque ad abyssos, anima eorum in malis tabescit. Turbati sunt et moti sunt sicut ebrius, et omnis sapientia eorum devorata est (Psal. CVI, 23-27). Conqueritur Dominus per David, fratres charissimi, de nobis sacerdotibus quibus gubernaculum Ecclesiae suae commisit, et opera et consilia sua revelavit, quoniam navem suam male gubernamus, nec in die serenitatis, nec in die procellae discreti sumus. Ait enim: Sacerdotes qui descendunt ab altitudine contemplationis suae ad mare, id est, ad pericula hujus mundi toleranda, positi in navibus, id est, in Ecclesiis regendis ordinati; qui enim curam regiminis assumit populis Dei condescendit, et mare ingreditur, quia Ecclesia Dei multis fluctibus tribulationum circumvallatur; et quare descendant subjungit, facientes, id est, ad hoc [Col. 0230D] 474 ut faciant operationem in aquis multis, id est in populis multis; unde Joannes: Aquae multae, populi multi (Apoc. XVII, 15). Operari debent quia operarii vocantur, juxta illud: Messis quidem multa, operarii vero pauci (Matth. IX, 37; Luc. X, 2). Operari debent quia nomine increpationis vitia debent a mentibus hominum exstirpare, et grana virtutum seminare; operari debent in aquis multis, quia retibus praeceptorum Domini homines de profundo hujus saeculi eripiendo piscari, unde Dominus Petro et Andreae: Faciam vos fieri piscatores hominum (Matth. IV, 19); et ut possint et sciant sapienter operari revelavit eis Dominus Scripturas, ait enim: Ipsi viderunt opera Domini. Ipsi viderunt in Scripturis opera Domini, quomodo omnia creavit, quomodo homines redimendo recreavit, et caetera innumerabilia opera ejus, viderunt etiam mirabilia ejus, id est, [Col. 0231A] mysteria occulta Dei, sicut est sacramentum Dominici corporis et baptismatis, et caetera omnia sacramenta quae doctoribus Ecclesiae sunt revelata, caeteris de populo abscondita. Quae mirabilia sunt in profundo, quia vix oculis cordis perceptibilia. Audistis, fratres charissimi, quomodo Deus gubernaculum navis suae sacerdotibus commisit, et qua intentione, scilicet ut operentur in aquis multis; audistis etiam quomodo eos instruit, 475 dum eis sensum ad intelligendas Scripturas aperit. Intelligite ergo quomodo gubernant, quomodo in commisso officio se habeant. Permittit eos Dominus tentari procellis adversarii; et hoc est quod dicit, vel supponit: Dixit, et stetit spiritus procellae, et exaltati sunt fluctus ejus. Dixit Dominus, id est, voluit, et statim spiritus procellae, id est, malignus spiritus qui omnem procellam in Ecclesia Dei commovet, stetit, id est, inhorruit contra rectores Ecclesiae: et fluctus ejus, id est, diabolicae tentationes exaltatae sunt, id est, [Col. 0231B] multiplicantur; tentat enim rectores Ecclesiae, tum per prosperitatem, tum per adversitatem, tum per suam, tum per subjectorum. Rectores autem quomodo obsistent: Ascendunt usque ad coelos, et descendunt usque ad abyssos, et anima eorum in malis contabescit; per multam enim prosperitatem ascendunt usque ad coelos, id est, in nimiam superbiam extolluntur, et per multam adversitatem descendunt uque ad abyssos, id est, usque ad desperationem deprimuntur; et anima eorum in malis contabescit, quia conturbata ab omni bono deficit. Mercenarius enim et qui non est pastor, et cujus non sunt oves propriae videt lupum venientem, et dimittit oves et fugit (Joan. X, 12), non pastor, sed mercenarius qui non pro amore intimo oves Dominicas, sed propter 476 temporales mercedes pascit.« Mercenarius est qui locum pastoris tenet, sed lucra animarum non quaerit, terrenis commodis inhiat, honore praelationis gaudet (S. GREG. homil. 14 in Evang.).« Lupus rapit, et dispergit oves (Joan. X, 12) [Col. 0231C] cum alium ad luxuriam trahit, alium in avaritiam accendit [ms. ascendit], alium in superbiam erigit, alium per iracundiam dividit. Stare in periculo non potest, quia non propter oves, sed propter lucrum ovibus praeest, et ideo trepidant ne hoc quod diligitur amittant. Lupus rapit cum aliquis impotentes [ms. potentes], pauperes, viduas, pupillos opprimit. Pastor fugit non mutando locum, sed subtrahendo solatium; fugit quia injustitiam vidit et tacuit, et ideo inquit David: Turbati sunt et moti sunt sicut ebrius, et omnis sapientia eorum devorata est. Turbati sunt quia ignorant quid faciendum sit, sicut qui in tempestate perturbatur et commovetur, erga subjectos pauperes, non divitibus obsistendo, sed pauperes increpando; et quia neque in prosperitate neque in adversitate rationabiliter se agunt, omnis sapientia eorum devorata est, et adnihilata quia cassa et infructuosa. Sic nos describit Dominus per Psalmistam, nos autem quid respondemus ad haec? Sic [Col. 0231D] enim ait Isaias: Sicut populus, sic sacerdos; sicut servus, sic dominus; sicut ancilla, sic domina (Isa. XXIV, 2); et Michaeas ait: Periit sanctus de terra, et rectus in 477 hominibus non est; omnes insanguine insidiantur, vir fratrem suum venatur ad mortem (Mich. VII, 2): miseriores sumus caeteris hominibus, quia et perimus, et alios perire facimus. Ait enim Moyses in Levitico: Si sacerdos qui est unctus peccaverit, delinquere faciet populum, quis enim facere pertimescit quod suum correctorem facere prospicit; propterea Dominus, cum appropinquasset Jerusalem, et videns civitatem super eam flesset (Luc. XIX, 41), intravit postea in templum, et ejecit ementes et vendentes (Ibid., 45), per hoc ostendens esse maximam causam destructionis civitatis; et quia sumus ruina populi, ait nobis Dominus per Zachariam: Super pastores iratus est furor meus (Zach. X, 3). Duobus modis est sacerdos ruina populi: male vivendo, et indiscrete regendo. Indiscrete regit, dum vel immoderatam [Col. 0232A] poenitentiam negligenda parit. De immoderata poenitentia increpat eos Dominus dicens: Alligant onera gravia et importabilia, et humeris hominum imponunt, digito autem nolunt ea movere (Matth. XXIII, 4), id est, minimum etiam illorum quae jubent nequeunt observare, propterea ait Apostolus: Si praeoccupatus fuerit homo in aliquo delicto (Gal. VI, 1), etc. De minima autem poenitentia ait Augustinus: »Si aliquis peccaverit in Deum, nos in Dei injuria benigni et misericordes sumus, et Dei offensam quasi injuriam sit potestate ejus velle et 478 ejus nolle impune absque congruenti poenitentiae vindicta donamus, cum tamen quod in nobis commissum est, nec saltem verbum contumeliosum sine vindicta possumus, juxta constitutionem sanctorum Patrum, secundum auctoritatem canonicam vindicemus.« Nolite ergo, fratres, esse indiscreti, ne vobis dicatur: Vos estis caeci duces caecorum, et ideo si caecus caecum ducat, nonne ambo in foveam cadunt? (Matth. XV, 14.) Ut autem [Col. 0232B] discretionem haberetis, in clavibus Petri vobis praefiguratum est et insinuatum, cum enim Dominus dedit claves regni coelorum Petro, in Petro omnibus vobis dedit. Claves regni duae sunt: potestas et discretio, ut ligemus et solvamus; sed dignus digne ligatur et excommunicatur, qui saepius admonetur nec corrigitur, unde Dominus ait: Si neque te neque Ecclesiam audierit, sit tibi sicut ethnicus et publicanus (Matth. XVIII, 17). Digne absolvitur qui digna satisfactione humiliatur. Nec solum subjectis indiscreti estis, sed et in alienis; accipitis enim alterius parochianos, super quos non est data vobis potestas, et de quibus non est vobis judicare, unde Apostolus: Tu quis es qui judicas alienum servum? suo domino stat, aut cadit (Rom XIV, 4). Si autem videris eum errantem, fac quod Moyses praecipit: Si videris bovem fratris tui aut ovem errantem, non praeteribis, sed reduces fratri tuo (Deut. XXII, 1); debes enim 479 parochianum alienum [Col. 0232C] pastorem suum devitantem dulciter admonere, et pastori suo reconciliare. Si potestatem usurpaveris timor est ne maledictionem, quam Moyses dixit, incurras: Maledictus qui transfert terminos proximi sui (Deut. XXVII, 17), et alibi: Non assumes et transferes terminos proximi tui quos fixerunt priores in possessione tua (Deut. XIX, 14); hoc enim praecipit Dionysius papa (Dionysius Epist. II, Severo episc.): »Ecclesias singulas singulis presbyteris dedimus, et unicuique jus proprium statuimus, ita videlicet, ut nullus alterius parochiae terminos aut jus invadat, sed unusquisque suis terminis sit contentus.« Quare, fratres charissimi, tanta praesumptio est timenda, quoniam multa mala in [f. inde] oriuntur; suscipiuntur enim multoties excommunicati per ignorantiam, fiunt et per hoc illicitae copulationes conjugales: cum enim raptam vel alterius sponsam, vel prohibitam non possunt improbi ducere in parochia sua, fugiunt in aliam, et manu [Col. 0232D] extranei sacerdotis illicite benedicuntur; vos autem pro terreno lucro libenter eos recipitis, et quaeritis quae vestra sunt, non quae Jesu Christi (Philip. II, 21). Multi etiam suspensi et degradati ab officio diabolica instigatione agere officium divinum praesumunt, et contra voluntatem Domini a vicariis ejus prohibiti ministrare volunt. Qui hoc faciunt Domino resistunt, et similes Chore, Dathan et Abiron, qui 480 steterunt contra Moysen et Aaron, et volebant per invasionem praeesse populo Dei, quos vivos terra transglutivit cum tabernaculis suis et substantia, descenderunt vivi in infernum (Num. XVI, 32). Graviter ulciscitur Deus in eos qui resistunt vicario suo; unde in veteri lege peccatum illud morte puniebatur, ait enim Moyses: Qui autem superbierit nolens obedire sacerdoti qui eo tempore ministrat Domino, moriatur homo ille (Deut. XVII, 12). In Toletano vero concilio excommunicari praecipiuntur, et si noluerint corrigi, exsilio damnari [Col. 0233A] (Tol. V, c. 5). De incuria vero et negligentia officii vestri multoties admonui vos ut lectioni vacaretis, et quid facitis [f. facere], quid praedicare debetis addisceretis. In Aureliano concilio de illis dicitur: »Sacerdotes qui non sapiunt adimplere ministerium suum, nec discere juxta praecepta suorum episcoporum pro viribus satagunt, vel contemptores canonum existunt, ab officio proprio submovendi sunt, quousque emendata haec pleniter habeant;« ignorantia enim Scripturarum errant et errare populum Dei faciunt, et maledictionem, quam dixit Moyses, incurrunt; ait enim: Maledictus qui errare facit caecum in itinere (Deut. XXVII, 18). De diminutione etiam titulorum vestrorum saepius praecepi ne aliquis minueret vel minui permitteret; super hujusmodi culpa talis invenitur in canonibus sententia: 481 »Quicunque presbyter de jure tituli sui quolibet modo aurum, argentum, gemmas, vestes, vel aliqua alia mobilia ad ornamenta divina data in perpetuum alienare tentaverit, alienator et venditor [Col. 0233B] honoris sui amissione mulctetur.« Quid dicerem vobis per singula: in multis oportet vos vigilare, quia estis oculus Ecclesiae: admonere populum Dei ut a vitiis abstineant, publice peccatores arguere, ad poenitentiam invitare, poenitentem in spiritu lenitatis tractare, omnes etiam qui, non confirmati, ut ad confirmationem veniant submonere, quia aliter non sunt perfecti adhuc; baptismus enim datus est ad remissionem peccatorum, in populus manus, ad dationem virtutum. Deus autem, cujus vicarii estis, qui dedit vobis judicium quod faceretis in mundo confirmari in coelis, ipse vos regat et confirmet in officio commisso, ut gregem commissum vel subditum offerre possitis venienti Christo. Qui vivit et regnat per omnia, etc.



SERMO VI. DE SACERDOTE.

[Col. 0233C] Fecit Deus duo magna luminaria, luminare majus ut praeesset diei, luminare minus ut praeesset nocti, et stellas, et posuit eas in firmamento coeli ut lucerent super terram et praeessent diei ac nocti, et dividerent lucem et tenebras. Dixit etiam Dominus: Producant aquae 482 reptile animae viventis et volatile super terram sub firmamento coeli (Gen. I, 16-20). Sic voluit Deus, fratres charissimi, facere creaturas mundi, ut initio creatoris aliquid nobis significet mysterii. Videamus quid in luminaribus, quid in die et nocte, quid in firmamento, quid in terra nobis praefiguratum est, et imitemur si quid in eis nobis imitandum est; ad nos enim, fratres, pertinet haec figura, quia nos sumus illa firmamenti luminaria. Quid firmamentum, nisi Scriptura super quam firmata est Ecclesia? Quid luminaria firmamenti, nisi pastores Ecclesiae qui eam illuminant exponendo aliis? Cum Evangelium exponitis, quid aliud facitis, nisi firmamentum coeli, id est, Scripturam dilucidatis? Et duo sunt luminaria, id est, majus et minus, videlicet [Col. 0233D] sapientiores et minus sapientes; dies iterum significant sapientes, et nox insipientes. Praeest majus lumen diei, quia sapientiores doctores magis capaces instruunt. Quid Augustinus, nisi sol in Ecclesia? quibus loquitur, nisi sapientibus? Vos autem, sacerdotes minus scientes, minus lumen estis, vos praeestis nocti, quia laicis praeestis qui ignari sunt Scripturae, et in tenebris ignorantiae versantur, sed quodcunque lumen estis, lumen estis tamen. Vos estis lux mundi (Matth. V, 14); vos in medio nationis pravae 483 et perversae luceatis quasi luminaria (Philip. II, 15). Caeteri clerici qui praelationes super populum Dei non habent stellae dicuntur, qui quamvis non possint doctrina, tamen et opere lucent super terram, id est, super Ecclesiam. Luminaria dividunt lucem ac tenebras, quia capacitatem singulorum praedicatores discernunt, ut carnalibus humilia, spiritualibus profunda praedicent. Sequitur: Dixit etiam Deus: Producant aquae reptile animae [Col. 0234A] viventis et volatile super terram sub firmamento coeli. Cum pastores Ecclesiae praefigurasset, sequenti die officiorum suorum demonstravit [Hic. f. add. debitum], creavit enim pisces et aves de aquis; per aquas baptismus intelligitur; pisces et aves, duo genera fidelium baptismate regeneratorum designantur; alii enim sunt amantes saecularia, et lata hujus mundi itinera sectantes, qui pisces dicuntur, de quibus David: Volucres coeli et pisces maris, qui perambulant semitas maris (Psal. VIII, 8). Mare est mundus, semitae maris sunt lata itinera hujus mundi; alii sunt volucres, id est, ad coelestia volantes pennis virtutum. De utroque genere hominum inveniuntur in sacramentis baptismatis regenerati, unde pisces et aves sunt de aquis creati. Vobis, fratres, regenerationis officium commissum est, vos filios Deo generatis. In hac generatione Spiritus sanctus Pater est, et aqua mater; 484 unde ait Nicodemo Dominus: Nisi quis renatus fuerit ex aqua et Spiritu Sancto, non potest introire in regnum Dei [Col. 0234B] (Joan. III, 5). Prima generatio ex carnali patre carnales facit, secunda ex Spiritu spiritales reddit, unde ait Nicodemo: Quod natum est ex carne caro est: quod natum est ex spiritu spiritus est (Ibid. 6), id est, ex carne carnales, et ex spiritu fiunt spirituales. Sicut nascuntur carnaliter homines ut intrent in mundum, sic nascuntur spiritualiter ut intrent in coelum; unde ait: quia aliter non potest introire in regnum Dei. Vos autem estis ministri hujus introitus, vos facitis filios diaboli filios Dei. Ecce porta coeli vobis tradita est, dum aqua baptismatis vobis commissa est; sed cavete ne sitis similes aquae baptismatis; aqua abluit peccata, et postea descendit in loca fetida. Pravus sacerdos similiter homines per officium salvat, per pravitatem meruit ut in infernum corruat.

Praeterea vobis, fratres, claves regni coelorum traditae sunt; vobis enim dicitur, dum apostolis dicitur: Quaecunque ligaveritis super terram erunt [Col. 0234C] ligata et in coelo, et quae solveritis super terram erunt soluta et in coelo (Matth. XVIII, 18). Duae sunt claves, altera claudendi, altera aperiendi; potestas enim ligandi est una clavis, et altera potestas solvendi. Una poenitentibus aperit, altera obstinatis aditum tollit. Sed timendum est ne vos qui 485 janitores estis coeli, cum alios intromiseritis, vos ipsi intrare non possitis; non est officium ex merito, nec meritum ex officio. Multi intrant qui non habent claves, et multi habent claves qui non intrant. Proh dolor! oves intrant, et pastores ejiciuntur. Dominus autem cum vendentes et ementes ejecisset de templo, accesserunt ad eum caeci et claudi, et sanavit eos (Matth. XXI). Quia indignos sacerdotes de domo sua ejecit, caecos vero in scientia et claudos in operatione, id est, peccatores plerosque Dei legis ignaros accedentes per poenitentiam in templo recipit et sanat, dum plerumque laicos simplices interna inspiratione convertit, et sapientes liberatos excaecari permittit. [Col. 0234D] Et cum deberent esse oculi columbarum, efficiuntur oculi corvorum. Dicit Christus Ecclesiae in Canticis: Oculi tui columbarum (Cant. IV, 1). Qui sunt oculi Ecclesiae, nisi pastores? Oculi sunt qui providere inferioribus debent, columbae comparantur, quia simplices et innocentes debent esse. Hi sunt illi de quibus dictum est: Qui sunt isti qui ut nubes volant, et quasi columbae ad fenestras suas? (Isa. LX, 8.) Vos enim nubes estis, qui alios compluere debetis; vos volare debetis ad coelestia, ut viam ostendatis exemplo quam praedicatis verbo; et quamvis in alto sitis, quasi columbae speculari, ne 486 accipiter veniat, debetis. Fenestrae vero sunt Scripturae per quas Deum videtis, per quas ovibus providetis. Vos estis lux, et oculus, et sal. Lux, ut luceatis, unde: Luceat lux vestra coram hominibus (Matth. V, 16). Oculus, ut provideatis, unde ad Ezechielem dictum est: Speculatorem dedi te domui Israel (Ezech. III, 17). Sal, ut condiatis praedicationem [Col. 0235A] vestram, ut vermes peccatorum exstinguatis. Haec tria vobis necessaria sunt, lux bonae operationis, oculus bonae discretionis, sal praedicationis et correptionis. De illis qui bene praedicant et male faciunt ait Dominus: Quae dicunt facite, sed tamen opera eorum nolite facere; dicunt enim et non faciunt (Matth. XXIII, 3), isti sunt etenim lux. Sunt alii qui oculo discretionis carent, qui non discernunt peccata et poenitentias, qui ligatione, qui absolutione digni habeantur, de quibus Dominus per Ezechielem: Sacerdotes mei contempserunt legem meam, et polluerunt sanctuaria mea; inter sanctum et profanum non habuerunt distantiam, et inter pollutum et mundum non intellexerunt (Ezech. XXII, 26). Sunt iterum alii qui nesciunt praedicare, de quibus dictum est: Canes muti non valentes, vel nescientes latrare, (Isa. LVI, 10). Si oculum discretionis non habet, indigne solvit et ligat. Si non est sal, canis est circa gregem Domini, sed lupum latratu praedicationis non fugat. Si 487 non est lux, alios introducit, sed non intrat. [Col. 0235B] Haec ergo ita, fratres, vobis simul necessaria sunt; si unum eorum deest, gregem Domini periculose [Col. 0236A] servatis, quia si non estis lux, cum periculo corpus Domini tractatis, et officio vestro indigni estis. Si oculo discretionis caretis, tunc caecus caecum ducet, et ambo in foveam cadent (Matth. XV, 14). Si salem praedicationis non habetis, tunc jejunus populus Domini erit et deficiet in via, quod valde vobis periculosum est, cum Dominus dicat: Nolo eos dimittere jejunos ne deficiant in via (Ibid., v. 32). Considerate ergo onus vestrum, clamat vobis propheta Osee: Audite hoc, sacerdotes, et attendite, domus Israel, quia vobis judicium est (Ose. V, 1); et unde judicium exspectent, supponit: Quoniam laqueus facti estis Sion, et rete expansum (ibid.); quasi diceret: Vos qui alios expedire debetis, malo exemplo vestro alios illaqueatis. Pensate igitur quid estis? videtis ad quod ministerium in domo Dei ordinati estis. Vobis tradidit Deus pecuniam suam dum redeat, dicens: Negotiamini dum venio (Luc. XIX, 13). Deus autem qui dixit: Ego sum pastor bonus (Joan. X, 11), pastores suos et greges suos conservet, ut eos in coelestem [Col. 0236B] Jerusalem, ubi pax, et gaudium, et vita, perducat. Qui vivit et regnat, etc.




[Col. 0235]
DE EXPOSITIONE BAPTISMATIS ET EUCHARISTIAE.

[Col. 0235B] Ex eodem ms. codice Bigotiano.) 488 Sciendum est denique quod Augustinus, Ambrosius, Gregorius, Isidorus, Hilarius, Maximianus, Innocentius, Gelasius firmiter credunt et diffiniunt quod baptisma, et eucharistia, et chrisma nec per bonos sacerdotes augentur, nec per malos minuuntur. Beatus vero Hieronymus sacerdotes ad sanctam et mundam vitam provocans, eadem fide, licet aliis verbis, ut quibusdam videtur, in Expositione duodecim prophetarum dicit quod vita eucharistiam et non verba faciunt; quod cum maxima concordia caeterorum sanctorum Patrum accipiendum et pie resolvendum est. Deus enim omnipotens per fidem et solemnia verba sacerdotis, licet peccator sit, substantiam panis et vini vertit in veram substantiam carnis et sanguinis Domini nostri Jesu Christi. Sed si sacerdos [Col. 0236B] mundus, et castus et pius est, in hoc facit eucharistiam ut per vitam bonam et orationes suas prosit in salutem ipsam eucharistiam conficienti et accipienti, quae per se plena et perfecta est, id est, ex Deo omnipotente; id est, et verbis, et fide sacerdotis, et fide astantium corpus et sanguis Domini nostri Jesu Christi est; sacramentum enim Dominicum per se sanctum et verum est solemnibus verbis et fide, sicut dictum est. Sed si sacerdos bonis operibus exsequitur quod credit et tractat, facit eucharistiam sibi et accipientibus prodesse in salutem. Accedit enim verbum divinum, et facit sacramentum (AUGUST., tract 80 in Joan.), facit (inquam) id est, obtinet apud Deum vita bona, vita conficientium ut eis accipientibus prosit.



APPENDIX AD ACTA VETERA.




[Col. 0235]
SYNODALES CONSTITUTIONES Per reverendum in Christo Patrem, et D. dominum Ludovicum de Canossa, Dei et sanctae sedis apostolicae gratia Bajocensem episcopum, editae et publicatae in ejus synodo aestivali Bajocis solemniter celebrata anno Domini millesimo quingentesimo decimo octavo, die 13 mensis Aprilis post Pascha.


[Col. 0235C] Quae anno Domini millesimo quingentesimo decimo quinto, mensis vero Aprilis die decima septima, per bonae memoriae praedecessorem nostrum immediatum in aestivali synodo promulgata fuerunt statuta tenoris sequentis.

I. Praedecessorum nostrorum vestigiis inhaerendo statuimus et ordinamus quatenus viri ecclesiastici nostrae Bajocensis dioecesis, sub poena emendae arbitrariae, cum habitibus decentibus, nimia longitudine vel brevitudine minime notatis, sed honestis et suo statui congruis et decentibus, tam in ecclesiis quam extra, uti habeant, debita tonsura muniti, comam nullatenus nutrientes, sed auribus patentibus incedant.

II. Item quod saecularibus negotiis contra statum ecclesiasticum nullo modo se immisceant; nec quovis 2 modo mercantias publice faciant causa lucri emendo vel vendendo, nec conductores seu locatores, [Col. 0236C] arrendatores, seu affirmatores terrarum maxime laicis spectantium aut ipsorum in suis dominiis et curiis saecularibus procuratores existant, seu receptores, et maxime beneficiati, et qui habent curam animarum. Quibus praecipimus residentiam facere in locis suorum beneficiorum, ut infra dicetur. Nec in dicis aut subsidiis regis rotulos dictando, scribendo, receptas faciendo, seu alias quovis modo se intromittere audeant.

III. Item, quod mulieres, de quibus aliqua possit oriri suspicio, cum scandalo in suis mansionibus non teneant, nec filios forsan ex illicito coitu procreatos in ecclesiis vel officiis divinis sibi ministrare permittant.

IV. Insuper caveant sub poena arbitraria ne quovis modo insolentiam aut tumultum, seu scandalum facere audeant in servitiis defunctorum; nec ad illa se ingerant, aut compareant causa celebrandi missas [Col. 0237A] peculiares, nisi a parentibus, amicis, aut exsecutoribus dictorum defunctorum specialiter vocati fuerint et invitati.

V. Item, quod pileos in ecclesiis officiando nullatenus deportent, sed caputia honesta habeant, habitibus dissolutis in colore et factione penitus relictis, tabernasque, nisi causa necessitatis tanquam viatores, intrare non audeant ad comessationes et ebrietates sectandas; mittere tamen poterunt pro sua necessitate ad potum in eisdem tabernis quaerendum.

VI. Inhibentes ulterius Ecclesiarum hujus dioecesis rectoribus et eorum vicariis ne in domibus presbyteralibus 3 tabernas teneant, seu teneri faciant, aut permittant quovis modo, nec viros ecclesiasticos sibi ignotos ad sacrum sacerdotale officium exsequendum in suis Ecclesiis admittant absque nostra et officiariorum nostrorum licentia speciali, etiamsi religiosi fuerint, nisi a suis praelatis litteras [Col. 0237B] habuerint obedientiae, et quomodo sunt missi a suis praelatis.

VII. Item, quod casus ad nos reservatos scire studeant, ne suos parochianos ab eisdem casibus absolvendo decipiant; manipulumque curatorum una cum nostris praesentibus statutis synodalibus propriis et non accommodatis secum habere curent infra festum Pentecostes Domini proxime venientis; et ad Kalendas nostras singulis annis celebrandas, necnon regesta excommunicatorum suarum parochiarum et testamentorum coram eis passatorum quae facere tenentur, juxta statuta synodalia, tam a nobis quam a praedecessoribus nostris edita, promotori nostro exhibeant, ac in synodis et Kalendis nostris cum habitibus et superliciis honestis, cessante legitimo impedimento personaliter compareant.

VIII. Item, quod divina servitia et sacramenta ecclesiastica cum debitis honore, gravitate et reverentia, suis parochianis ministrent, clandestinisque [Col. 0237C] sponsalibus non intersint. Et casu subito seu fortuito occisos et decedentes absque nostra seu praedictorum nostrorum officiariorum licentia inhumare non praesumant.

IX. Item, quod vasa et ornamenta ecclesiastica, cultui et servitio divino deservientia et deputata, munda et nitida conserventur, nullis maculis aut sordibus polluta.

4 X. Praeterea quia vitium falsitatis his diebus multipliciter (unde proh dolor!) inolevit; nam quidem falsis nominibus nuncupantes obligatoria instrumenta, et quittatoria, memoralia et mandata contra alios impetrant, et passare faciunt fraudulenter ut alios sibi obligatos teneant, et eos quibus sunt obnoxii eludant, et absolutoria sua disquisitis mediis fallaciter extorqueri possint et valeant, quandoque alii falsis et adulterinis utuntur sigillis de facto excommunicando et propemodum absolvendo proximos suos, et seipsos decipiendo: alii vero diversos [Col. 0237D] alios modos excogitant falsitatis, et, quantum in eis est, ad damnatum perducunt effectum: nos proinde huic pestilenti morbo, quantum possumus, obviare cupientes, statuimus ut nullus ecclesiasticus vel saecularis, cujuscunque conditionis aut status, imposterum hujusmodi falsitatis vitia aut alia quaecunque committere fraudulenter aut dolose audeat vel praesumat, seu opem, consilium vel favorem scienter committentibus impartiri; quod si secus deinceps attentatum fuerit a quolibet vel praesumptum, decernimus malefactores constituto de praemissis gravi poena puniri, injungentes decanis et presbyteris nobis subditis ut nobis vel officialibus seu promotoribus nostris, quam citius fieri poterit, notificent quidquid sciverint de praemissis; alias poena simili et graviori eosdem puniemus.

XI. Praecipimus insuper omnibus et singulis coratis praedictis nostrae Bajocensis dioecesis ut supra locum dictorum suorum beneficiorum personaliter [Col. 0238A] resideant, nisi causa legitima existente, cum eisdem per nos seu vicarios nostros duxerimus dispensandum, et maxime residentes in nostra dioecesi Bajocensi.

5 XII. Ulterius injungimus ad poenam emendae arbitrariae omnibus et singulis presbyteris nostrae Bajocensis dioecesis ne ad altare pro missa celebranda accedere praesumant, nisi missam praevideant, et habeant omnia sibi necessaria pro missa peragenda; utpote panem, vinum, librum, calicem, ornamenta ecclesiastica, ignem et clericum ad respondendum eidem missam celebranti.

XIII. Demum et finaliter praecipimus, statuimus et injungimus omnibus et singulis decanis nostris ruralibus, ut cum omni diligentia ad relevamen subditorum nostrorum informationes super delictis et excessibus quorumcunque absque protelatione et excusatione quacunque faciant et referant, et mandata nostra absque mora exsequantur et exsequi procurent, [Col. 0238B] atque officiariis nostris reportent exsecutata et relatata sub poena pecuniaria et emenda arbitraria pro quolibet defectu (quod absit!) in praemissis per eos faciendo; quod si in praemissis negligentes et remissi comperti fuerint, volumus eos poena graviori puniri et corrigi, aliis statutis et ordinationibus synodalibus, dudum a praedecessoribus nostris editis in suo robore duraturis, quae praesentium per tenorem renovamus, et vires obtinere volumus.

Ipsa eadem statuta renovantes duximus declaranda, et nonnulla alia eisdem decrevimus superaddenda. Et primo:

XIV. Circa nimiam longitudinem vel brevitatem vestium virorum ecclesiasticorum, declaramus ut infra festum Omnium Sanctorum proxime venturum tunicae longiores eorumdem ad talos usque et non ultra protrahantur, breviores vero ultra mediam 6 tibiam se extendant, quotidieque caputium sed domino panni nigri aut cornetam deferant. Et pileo atque corneta praecipue in ecclesia officiando depositis, [Col. 0238C] utantur a caetero caputio vulgariter (un domino) et aliis insigniis clericalibus in et ad poenam emendae arbitrariae.

XV. Statuentes insuper ut nullus clericus nostrae Bajocensis dioecesis futuris temporibus ad sacrum subdiaconatus et superiores ordines in vim tituli per parentes et amicos quoquomodo assignati recipiatur seu promoveri permittatur, nisi prius assignator tituli et clericus cui assignabitur personaliter coram nostris officialibus in judicio comparuerint et eorum juramentis mediantibus respective asseruerint, videlicet assignator tituli se annuatim solvere intendere realiter et de facto absque fraude eidem clerico et soluturum esse summam sufficientem, ad quam se obligabit. Dictus vero clericus hujusmodi summam sibi assignatam cum effectu exigere, et nullomodo alienare seu remittere nisi forsan contigerit eumdem clericum de beneficio sufficientis valoris provideri, quod sibi non liceat etiam casu adveniente, nisi de [Col. 0238D] licentia et permissu nostris, et in absentia nostra judicialiter coram officialibus nostris, ut praemittitur. Titulans autem et titulandus se nullam pactionem Simoniacam, aut alias illicitam conventionem in praemissis fecisse aut facturos esse. Praecipientes nihilominus de et super assignatione dicti tituli et aliis inquiri solitis per decanos nostros debitam fieri informationem. Pro qua fideliter referenda reportabunt a titulandis summam tantum viginti quinque solidorum Turonensium omnibus inclusis. Aliter et alias hujusmodi titulum minus quam 7 debite assignatum viribus carere decernimus.

XVI. Et quia jure cavetur: Ama scientias Scripturarum, et carnis vitia non amabis (HIERON. epist. ad Rusticum monach. de forma viv.), ideo omnibus, in quantum in nobis est, provideri cupientes injungimus singulis clericis, praecipue curatis et vicariis in ecclesiis ministrantibus, ut saepe vacent litteris, et sibi emant tractatum nuncupatum Fillon, et Manipulum [Col. 0239A] curatorum, necnon praecepta synodalia a praedecessoribus nostris edita infra duos menses proxime futuros. Et in illis se instruant sub poena excommunicationis.

XVII. Statuimus praeterea ne clerici in sacris constituti publice ludant, vestesque deponant; nec ludis prohibitis intersint, imo, quantum poterunt, laicos ab omni scelere retrahant. Joculatoribus et histrionibus non intendant, omnino a choreis se reddant alienos. Si quis autem super his se culpabilem exhibuerit, ab officio suspendetur, poena vero alia arbitraria condemnabitur.

XVIII. Nostris etiam decanis ruralibus ad poenam privationis sui officii inhibemus ne [f. conscii] facinorosum hominem cujuscunque gradus, status aut conditionis existat, maxime publicum et notorium in suo peccato fovere aut recelare audeant; sed facta prius inquisitione praeparatoria tam cito revelare curent, ut secundum casuum exigentiam delinquentes [Col. 0239B] coerceantur; alioquin, si in hoc remissi et culpabiles reperti fuerint, ultra sui officii privationem acriter punientur; quod bene advertant.

XIX. Ex decretis sanctorum Patrum nostrorum manifestatur quod placere Deo sine fide non possumus. Et quia ad nostras devenit aures quamplurimos nostrae Bajocensis dioecesis parum in fide catholica 8 imbutos esse, cupientes salubriter providere, unde statuimus ut de caetero singuli curati seu eorum vicarii, diebus Dominicis in pronao missarum parochialium alta et intelligibili voce proferre habeant, et distincte dicere orationem Dominicam, Pater noster, et utrumque Credo, ut sic ignari, rudes, et imbecilles addiscere et retinere valeant, et explicite saltem credere non erubescant.

XX. Ex auctoritate et decreto reverendi in Christo Patris et domini domini Bajocensis episcopi, injungitur et districte praecipitur omnibus et singulis curatis [Col. 0240A] dioecesis Bajocensis ut in eorum beneficiis personalem et continuam faciant residentiam infra tres menses proximos, computando tamen quoad dispensatos ad tempus super non residentiam a die termini eorum dispensationis, alioquin contra non residentes dicto tempore elapso procedetur via juris, tam per subtractionem eorum fructuum quam per privationem beneficiorum, si opus sit.

XXI. Item, inhibetur omnibus et singulis curatis dictae dioecesis et eorum vicariis ne aliquos presbyteros in aliena dioecesi etiam in curia Romana promotos permittant in suis parochiis divina celebrare officia nisi super hoc permissionem celebrandi ab eodem domino episcopo aut ejus officiariis obtinuerint, et de ea litteratorie docuerint sub poena emendae arbitrariae.

XXII. Item, injungitur omnibus et singulis decanis ruralibus dictae dioecesis ut moneant omnes et singulos patronos beneficiorum curatorum, tam ecclesiasticos [Col. 0240B] quam laicos, eorum decanatuum, quod de caetero, dum praesentabunt eidem domino episcopo aliquem seu aliquos ad beneficia ad eorum 9 praesentationem spectantem, mittant eorum praesentatum personaliter ad petendum litteram collationis seu institutionis, quia de caetero nullus per procuratorem obtinebit collationem beneficii curati.

XXIII. Item, injungitur eisdem curatis ut habeant diligenter observare statuta synodalia tam per eumdem dominum episcopum quam suos praedecessores pridem edita et promulgata; et ut quilibet eorum apud se habeat libellum nuncupatum Fillon, vel Speculum curatorum, et etiam alium librum nuper auctoritate ejusdem domini impressum, intitulatum: L'Instruction des curés, eosque libellos in Kalendis exhibeant promotori ejusdem domini episcopi sub poena emendae arbitrariae.




[Col. 0239]
STATUTA SYNODI AESTIVALIS DIOECESIS EBROICENSIS Pro anno Domini 1576, per R. P. Claudium DE SAINTES ejusdem episcopum.



Illustrissimo principi cardinali A. BORBONIO archiepiscopo Rotomagensi.
[Col. 0239C]

Magna in exspectatione sumus, illustrissime princeps, vestrae provincialis synodi, quae temporis iniquitate collapsam 10 in nostris Ecclesiis pietatem ac disciplinam ecclesiasticam instauret, et contra effrenatam haereticorum libertatem, nos saltem summa fidei atque animorum consensione muniat. Interea cum instaret dies synodi dioecesanae, quam primam sumus habituri, nec nihil egisse videremur, statuta quaedam contexuimus, quae nostris Ecclesiis putavimus esse necessaria, vel saltem profutura, si tam libenter a nostris hominibus demandantur exsecutioni quam fuerunt a nobis scripta. Sed cum probe intelligeremus hoc postremum in vestra post Deum auctoritate positum, non in nostra, curavimus, antequam clero proponerentur, ad amplitudinem vestram deportari, ut tantum ea veniant in lucem quae vestra archiepiscopalis censura et auctoritas confirmarint, [Col. 0239D] ne ultus relinquatur calumniandi locus. Sunt sane paulo prolixiora, sed tanto sequentur postea breviora. Nec nos decuit initio sine documentis mandata et statuta edere, ne videremur nostros potius cogere quam docere et ducere; graviora et efficaciora provincialis synodus limabit, cui vocandae ac feliciter perficiendae, precor, salvatore nostro Jesu Christo, vestrae pietati [Col. 0240C] incolumitatem, et a negotiis reipublicae aliquam dimissionem concedi.


Ex nostra dioecesi octava Kalendas Junii 1576.


De numero vestrorum suffraganeorum humillimus vestrae amplitudinis orator, Claudius episcopus Ebroicensis.



TITULI CAPITULORUM.

    11 De provisione beneficiatorum et maxime curatorum.
    De residentia curatorum.
    De vita et honestate curatorum et aliorum ecclesiasticorum.
    De officio curatorum et vicariorum.
    De officio populi.
    De sententia excommunicationis ferenda.
    De schoris et earum magistris.
    De concionatoribus.
    De provisione et reformatione Breviariorum et aliorum librorum ecclesiasticorum pro dioecesi Ebroicensi.
    [Col. 0240D] De decanis ruralibus.
    Privilegium Urbani papae, quod episcopus Ebroicensis possit compellerc subditos suos ad ordines et residentiam.
    Litterae Gregorii papae X super eodem.


CLAUDIUS de Saintes, Dei et sanctae sedis apostolicae gratia Ebroicensis episcopus, omnibus et singulis [Col. 0241A] ecclesiarum parochialium rectoribus et citratis, ac aliis viris ecclesiasticis nobis subditis, salutem in Domino.

Quamvis secundum diversitatem temporum statuta varientur humana, vobis tamen mandamus ut omnia et singula statuta, ac constitutiones synodales a praedecessoribus nostris factas et editas, praesertim ab eorum superioribus non revocatas, integre et inviolabiliter observetis et custodiatis sub poenis in eisdem contentis.



De provisione beneficiatorum, et maxime curatorum.

12 I. De rectoribus Ecclesiarum prima et praecipua cura in religione esse debet, quoniam sine ipsis, teste Apostolo, populi errant, et circumferuntur omni vento doctrinae (Ephes. IV, 14), ac luporum incursionibus exponuntur, sicut oves carentes idoneo pastore. Quantum tamen in ipsorum dispositione [Col. 0241B] ab omnibus peccetur, it clamor coelo. Non enim fere jam ulli providetur beneficio de homine capaci, sed cuivis homini temere providetur de quovis beneficio, atque frequentius illicito modo. In nostra quidem dioecesi multis modis peccari comperimus, sed maxime per Simoniam, vel per fructuum retentionem, titulo in custodiam alteri commisso. Quibus malis atque aliis ut incipiamus occurrere, monemus omnes qui per Simoniam, aut expressam vel tacitam emptionem et venditionem, aut fundi vel alterius rei temporalis permutationem beneficium ecclesiasticum fuerint adepti, in perpetuo mortali peccato et in continua excommunicatione vivere; nec a quoquam praeterquam a summo pontifice absolvi posse, nisi in mortis articulo; nec absolutionem consequi, nisi relicto ita obtento beneficio, vel nova ejusdem impetrata post absolutionem provisione. Interea quoties vel celebrant, vel sacrosanctam eucharistiam suscipiunt, judicium sibi manducant [Col. 0241C] et bibunt (I Cor. XI, 29), ac thesaurizant sibi iram et poenas in die justi judicii Dei (Rom. II, 5): quod ipse frequentius contra illos etiam in hoc mundo manifestum facit, dum aut repentinis calamitatibus domos et familias vendentium 13 atque ementium solet eradicare; aut praematura morte vel subitanea taliter promotos de medio tollere, sicut per experientiam licet observare. Dantes vero beneficium in custodiam et accipientes monemus illis poenis subjacere quae continentur in bulla Pii IV pontificis maximi, et confirmata a sanctissimis successoribus ejus Pio V et Gregorio XIII. Tales vero sunt ut beneficia in confidentiam seu in custodiam expresse sive occulte tradita, vacent ipso jure in curia Romana, et percipientes fructus non faciant suos, sed teneantur in utroque foro etiam ipsorum haeredes ad restitutionem, recipientes vero titulum beneficiorum cum illo pacto, majoris excommunicationis latae sententiae poenam ipso facto incurrere, [Col. 0241D] a qua nisi a Romano pontifice (excepto mortis articulo) non possint absolvi.

II. Ne vero gravitas utriusque peccati de Simonia, et beneficii custodia, praesertim a nostris curatis ignoretur, aut non cogitetur, statuimus a nobis sive a nostris vicariis generalibus, ne ulli praesentato et nominato ad parochialem ecclesiam collatio decernatur, nisi prius in persona coram nobis vel ipsis compareat, ut interrogetur de modo et conditione qua beneficium obtinuerit, et eidem hoc nostrum statutum legatur, atque, si opus fuerit, explanetur; exigaturque sub interminatione divini judicii tam in hoc saeculo quam in futuro, ab eodem juramentum, an ulla Simoniae labes, vel aliqua pactio de fructuum reservatione, titulo parochialis ecclesiae in custodiam recepto, in ejus provisione intervenerit.

III. Statuimus insuper antequam collationem impetret. 14 informationem legitimam per decanum vel curatum, seu vicarium parochiae in qua [Col. 0242A] habitat ab eodem afferri de religione, vita, moribus et doctrina, et ubi a decennio, atque in qua existimatione vixerit, de iisdemque a nobis seu a vicariis nostris examinari; postremo fidei catholicae seu Romanae confessionem edi, juxta formulam in nostra dioecesi jam usitatam.

IV. Praeterea volumus, ad repurgationem illius utriusque peccati, quod totam Ecclesiam offendit, ac laedit, a confessariis quibuscunque in ipso absolutionis sacramento adultos, tam ecclesiasticos, quam saeculares, interrogari, potissimum si qua appareat suspicio an ipsimet utriusque illius peccati sint sibi conscii, vel aliquos alios reos esse cognoverint, et declarari poenas a sanctissimis canonibus et pontificibus impositas; prohibemusque non sibi concessam absolutionem usurpare erga eos qui talibus fuerint infecti; erga illos vero qui tantum noverunt alios utroque illo peccato infectos sic absolutione utantur ut injungant post fraternam correctionem, [Col. 0242B] ab ipsis factam, nobis vel decano loci extra confessionem revelare, retinentes ita parta inique beneficia ut remedium adhibeamus.



De residentia curatorum.

I. Ecclesiarum rectores debent quidem semper officio fungi atque ovium suarum curam habere, quasi pro animabus singularum Deo rationem reddituri. Eosdem vero oportet longe circumspectiores et in omnibus vigilantiores esse hoc tempore quo Satanas in Gallia videtur non solas Ecclesias, sed particulares quosque expetivisse ut 15 cribraret sicut triticum (Luc. XXII, 31), et omnem potestatem accepisse seminandi passim zizania. Propterea primum obtestamur et praecipimus in Domino omnibus Ecclesiarum parochialium in nostra dioecesi rectoribus, ut a die hujus synodi intra duos menses magis quam antea cum suo grege resideant, et sint assidui, ne si nunc fugerint vel abfuerint [Col. 0242C] quando vident lupum venientem, se potius mercenarios ostendant quam pastores qui animas ponunt pro ovibus suis.

II. Ne quis autem statutum hoc tanquam a sola humilitate nostra aut ab alia humana inventione profectum spernat vel negligat, sciat post longi temporis disputationem inter totius orbis Christiani clarissimos episcopos et doctores, in concilio Tridentino conventum et declaratum in episcopatibus et minoribus parochiis pastorum residentiam esse de jure divino, cujus transgressores peccarent mortaliter, nec fructus illorum beneficiorum suos facerent, sed teneri ad eorum fructuum restitutionem, quos superiores ecclesiastici debent fabricae ecclesiarum, aut pauperibus loci erogare; contumaces vero per censuras ecclesiasticas, aliaque juris remedia, etiam usque ad privationem compellere. De quibus a confessariis non residentes curatos decet moneri, nec sine satisfactionis obligatione absolutionem [Col. 0242D] in foro conscientiae eisdem conferri.

III. Arbitramur vero olim maxime in nostra dioecesi Ebroicensi diu multumque quaesitum et litigatum quosnam episcopus pro dispensatis de residentia judicare posset, ita ut non semel fuerit necessarium a nostris antecessoribus ea de re apostolicam 16 sedem Romanam consuli, quae per felicis recordationis papas Urbanum et Gregorium X respondit solos ab illa residentia eximendos esse qui ipso facto universali Ecclesiae in curia Romana servirent, ut continetur in ipsorum bullis ad episcopos Ebroicenses missis; quae in nostro chartophylacio servantur, et quorum exemplar in fine istorum statutorum curavimus transcribi. Nostra aetate post concilium Tridentinum ne quidem sanctissimis Romanis pontificibus Pio IV, Pio V, et Gregorio XIII placuit illos excipi, sed episcopos etiam cardinales et curatos vel ad residentiam de curia et Ecclesia Romana expulerunt, vel coegerunt beneficiis cedere, ac gravissimas poenas non residentibus constituerunt, [Col. 0243A] non obstante quocunque privilegio vel consuetudine. Quae omnia ad nostram conscientiam exonerandam singulis nostrae dioecesis curatis in praesenti synodo significanda duximus; ne quaerant excusationes in peccatis, aut existiment in nostra vel alterius potestate situm esse, illos a debito residentiae non solum coram Deo et in conscientia, sed vel in Ecclesiae foro quocunque praetextu liberare, maxime hoc infelici tempore et periculoso, quo lupi non parcunt gregi.

IV. Scimus in residentia curatorum potius requiri personae industriam et diligentiam quam corporis in eodem loco desidentiam et inertiam, atque inter residentes numerandos potius qui, absentes corpore, spiritu et assidua speculatione gregi invigilant, quam qui praesentes corporaliter seipsos pascunt potius quam gregem, cui scandalo sunt. Attamen in Moyse, fideli Dei servo, atque aliis vigilantissimis pastoribus fuit semper compertum diuturnam 17 ipsorum [Col. 0243B] corporalem absentiam aliquod magnum malum ovibus attulisse. Idcirco statuimus si extra tempus absentiae a concilio Tridentino curatis concessum (sess. 23. De ref. c. 1), in una trium Dominicarum consequentium curatus in sua parochia divinum officium non fecerit, vel ipsi saltem non interfuerit, ut computetur pro non residente. Nam si laicus pro desertore ecclesiae suae notatur et excommunicationi subjicitur, qui in aliqua de tribus Dominicis solemniori missae non adfuerit, quanto aequius est curatum censeri pro non residente, qui tanto tempore suam ecclesiam deseruerit?

V. Quod si vel infirmitate, vel evidenti periculo, vel nova aliqua necessitate curatus non potuerit illo temporis spatio se praesentem ecclesiae suae praebere, tenebitur causam illam in pronao majoris missae vicarius publicare, et parochianos monere, ut si illam falsam vel fictam cognoverint, publice coram Ecclesia enuntient, vel privatim decano indicent, [Col. 0243C] vel suis aedituis, ut scripto mandetur quoties curatus Ecclesiae voluerit imponere quandiu ab eadem vel quoties in die Dominica defuerit. Volumus autem catalogum non residentium aut tempore debito deficientium curatorum per decanos describi, et ad nos fideliter referri, sub poena perjurii contra juramentum quod nobis praestabunt.

VI. Quoniam sunt qui per litigia et devoluta fraudem faciunt sanctionibus de residentia et pluralitate beneficiorum, aequum videtur ut qui parochianae ecclesiae fructus percipit, et gaudet possessione, pendente litigio ad residentiae munus obligetur.

VII. Non ignoramus poenas et multas contra non residentes in nostra dioecesi constitutas et assuetas 18 oneribus nostri episcopatus sublevandis applicari, ob idque multitudinem non residentium ad nostrum commodum optabiliorem esse. Rogamus tamen et obtestamur iterum in Domino curatos [Col. 0243D] omnes, ut nos potius debita multa fraudent quam gregem suum praesentia et suam salutem nostris utilitatibus anteponant, cogitentque potius de gravioribus illis poenis quae juris divini et naturalis transgressoribus imminent; cogitent (inquam) se vivere in perpetuo mortali peccato quandiu praeceptum divinum de pastorum residentia violant; cogitent utroque jure non sibi deberi beneficium nisi propter officium, ideoque fructus suos non facere si suum non obierint ministerium, quemadmodum a concilio Tridentino fuit declaratum (Sess. 6, De ref., c. 1).

VIII. Quibusdam non sufficit beneficium sine ullo officio injuste detinere, sed ne quid de fure et latrone omittant, non veniunt ad suas parochias nisi in messe aut solutione fructuum, quibus quodam repentino latrocinio direptis et ablatis, fugiunt et absunt toto reliquo anno, etiam nullo relicto vicario. Alii vero circumforaneos et pudendos presbyteros conducunt ad ministeria ecclesiastica in sua absentia, vel praesentia [Col. 0244A] peragenda, vel eisdem locant indignis modis sua sacerdotia. Unde infinita et exsecranda oriuntur scandala, quibus ut medeamur, statuimus post antecessores nostros ut nullus a parochianis pro vicario recipiatur et agnoscatur, nisi saltem semel in anno a nobis litteras adjunctionis habuerit, quibus nihil indignum egisse toto illo anno comprobetur quo a ministerio repellatur. Decanis autem mandamus ut a die hujus synodi locationes parochialium Ecclesiarum vicariis vel aliis factas 19 videant, ne forte turpes vel illicitas conditiones habeant, earumque exemplar ad nos transmitti curent. Si alicubi vero nullam locationem beneficii factam, sed tantum presbyterum conductum ad functionem vicarii cognoverint, jubemus ab eisdem vicarium idoneum constitui, juxta concilium Tridentinum (Sess. VI, De ref., c. 2), cui fructus beneficii fideliter committant, de quibus portionem aliquam ipsi assignent, ut animarum cura nullatenus negligatur, et [Col. 0244B] beneficia ipsa minime debitis officiis defraudentur, nonobstante quacunque oppositione sive appellatione.

IX. Audimus, atque etiam in visitatione nostra jam perspeximus, quod in nostra dioecesi plures non modo duo, sed tria et quatuor, ac promiscue et indifferenter saeculares et regulares, beneficia saecularia et regularia obtineant. Cui malo, sicut a concilio Tridentino (Sessione VII, cap. 5) nobis injungitur, ut medeamur, mandamus singulis beneficiatis suas provisiones et dispensationes nobis infra proximam synodum exhibere visitandas et approbandas. Alias procedemus juxta constitutionem Gregorii X, in concilio Lugdunensi contra hunc abusum editam et a concilio Tridentino renovatam.



De vita et honestate curatorum et aliorum ecclesiasticorum.

[Col. 0244C] I. Quamvis fides et veritas non ex moribus expendi debeant, sed contra ex fide mores, attamen eorum religio et doctrina facile contemnuntur quorum vita despicitur. Ex quo adversarii alienarunt plures ab Ecclesia catholica et abduxerunt post se ex depravata ecclesiasticorum vita, quam pietatis et veritatis ulla specie. Quocirca ut qui ex adverso 20 sunt, confundantur, nihil mali habentes dicere de nobis (Tit. II, 2), oramus in Domino non solos curatos, sed omnes ecclesiasticos, ut luceat eorum integritas ac puritas coram hominibus, ac videant eorumdem opera bona et glorificent Patrem, qui in coelis est (Matth. V, 16), nec pudeat errantes in viam redire et in gremium Ecclesiae. Imprimis caveant omnes ecclesiastici ab illis vitiis propter quae praecipue irritatur Deus, et nomen ejus blasphematur inter gentes (Rom. II, 24), atque Ecclesia Dei affligitur. Sunt autem incontinentia, et violenta avaritia, cum pietas seu religio, nihil aliud quam quaestus existimari [Col. 0244D] videtur. Propter haec venit ira Dei in filios summi sacerdotis Heli, et in ipsam arcam Domini (I Reg. IV). Omnes itaque praesertim curati ita domi vivant ut careant non solo incontinentiae crimine, sed criminis suspicione; nec mulieres ullas apud se retineant, de quibus mala suspicio efferri possit. Sint mores eorum sine avaritia, pro quocumque officio contenti his quae sibi vel jus ipsum, vel laudabilis consuetudo constituit, ac ne quidem avidius sive inhumanius quod sibi debetur exigant, atque in omnibus pauperiorum rationem habeant. Scimus contra iis vitiis dementatos et excaecatos nullum momentum habere verba et monitiones, nec a Deo electum sacerdotem Heli liberasse animam suam per quotidianam filiorum de his vitiis increpationem: sed cum ipsis misere periisse, quoniam solo verbo et non facto correxerat. Quocirca ut liberemus hac in parte animam nostram, denuntiamus omnibus dioecesis nostrae ecclesiasticis viris, nisi a die hujus synodi (si aliquas habent mulieres suspectus) a se [Col. 0245A] expulerint, et ab incontinentia destiterint, atque a sacrarum rerum negotiatione et nundinatione 21 cessarint, nos adversus deprehensos progressuros usque ad privationem beneficiorum, et alias poenas pro eorum scandalo, obstinatione et contumacia condignas. Decanis autem mandamus ut in his exquirendis omnem diligentiam adhibeant, nec cuiquam indulgeant, nec de his criminibus cum quoquam per conniventiam transigant, alioqui contra eosdem agemus ut contra ministros et fautores aliarum libidinum et rapinarum.

II. Saecularibus hominibus nec Joannis Baptistae austeritas, nec Christi in victu popularitas probari potuit. Proinde satius est ecclesiasticos viros fugere promiscua contubernia saecularium, ac potius hospitalitatem inter se exercere. Quapropter prohibemus decanis et aliis ne Kalendas, vel alias conventiones, cleri in publicis diversoriis vel saecularibus domibus habeant, sed ab ipsis omnia fieri praecipimus cum [Col. 0245B] ordine in Ecclesia, sicut ab archidiaconis, et a nobis ipsis in procuratione visitationum, ne cuiquam simus vel scandalo vel oneri. Desideramus etiam, si fieri possit, ecclesiasticos viros in nostra dioecesi ad publicas tabernas, ne quidem iter agendo, divertere, sed sobrie atque ex charitate a suis compresbyteris excipi, sine tamen ullo gravamine; et ubique ebrietatem vitare, quae indigna est omni homine, ac multo magis Christiano sacerdote, quem de ipsa convictum volumus carceri ad poenitentiam in pane et aqua aliquandiu mancipari.

III. Denique quia secundum Scripturas sermo, vestitus, incessus et vultus annuntiant de homine (Eccli. XIX, 27); sicut omnis sacerdos ab hominibus segregatur et assumitur in his quae sunt ad Deum, ita debet eximi et separari ab hominibus, saeculo et mundo servientibus 22 sive in sermone sive in exteriori quocunque habitu, et gestu, ut internoscatur servire Deo et non mundo. Itaque ex praescripto [Col. 0245C] concilii Tridentini (sess. 14, De ref., c. 6) et praedecessorum nostrorum, statuta etiam ad verbum repetendo maxime de synodo hiemali anni millesimi quingentesimi septuagesimi tertii cautum sit ne quispiam virorum ecclesiasticorum deferat vestes seu indumenta statui ecclesiastico discrepantia, nec pileos, praesertim pendente divino officio; nec femoralia circa genua abscissa et rugata, nec etiam indusia laciniosa, et sinuosa, seu camisias quas dicimus fronciatas, quae viris saecularibus et laicis tantum congruunt et non ecclesiasticis, sub gravissimis poenis contra ferentes infligendis; injungendo ob id decanis nostris ut ad hoc advertant, et quidquid super hujusmodi statuti transgressione viderint et cognoverint, ex debito juramenti per eos solemniter praestiti nobis diligenter et fideliter referant, ut contra transgressores via juris procedatur, ac ut unius poena exemplatis sit metus multorum. Volumus insuper omnes sacerdotes, Levitas, et hypodiaconos, detonso superius capite toto, solam circuli coronam [Col. 0245D] relinquere, ac barbam prolixam nullatenus deferre.

IV. Quoniam comminationem nostrorum praedecessorum nihil profuisse apparet, sed potius malum in dies ingravatum jam in multorum contumaciam et conspirationem evasisse, ex praescripto concilii Tridentini (ibid.) poenas augendo contra contumaces, in praesenti synodo decernimus et declaramus excommunicationem ipso facto incurrere, sanctorum Patrum ac praedecessorum nostrorum pluries iterato, ac nostro statuto inobedientes et rebelles; nec prius 23 fraterna correctione et admonitione indigere publice et contra publica statuta scienter et pertinaciter peccantes, sed publicam mereri coercitionem. Ideoque jubemus ecclesiasticos omnes, praesertim curatos, ita saeculariter vestitos pro excommunicatis ab omnibus vitari, a suis vero parochianis atque ab aliis ingressu ecclesiae prohiberi, nec missam eorum, nec aliud sacrum officium audiri. Quod si non obstante [Col. 0246A] tali excommunicatione perstiterint vel sacras functiones facere, vel saecularem illum habitum gestare, atque ecclesiasticum negligere, sicut contra ecclesiasticarum censurarum contemptores ad privationem beneficiorum quae possederint, atque ad alias poenas canonicas procedemus, saeculo reddituri quos saeculo malle servire quam Deo vita et vestitus ipse annuntiant, nonobstante quacunque oppositione vel appellatione, sicut procedere ab eodem sacro concilio Tridentino (sess. 22, De ref., cap. 1) jubemur. Atque idem decernimus de ecclesiasticis quorum in ore turpiloquium et juramenta quotidiana pias aures offendunt, et ecclesiae probro sunt ac scandalo. Alios vero monemus qui sordidius induuntur quam deceat ordinem sacerdotalem, ut animi nitorem et munditiem relucere faciant etiam in exteriori vita et habitu, ne vituperetur ac spernatur eorum ministerium et in contumeliam Ecclesiae recidat.



De officio curatorum et vicariorum.
[Col. 0246B]

I. Perinde est curatos non residere et in residentia otiosos esse. Scriptura desiderat pastores omnes esse potentes exhortari populum in doctrina sana, et contradicentes revincere (Tit. I, 9); quod multo magis desiderat nostri temporis necessitas, in 24 qua messis quidem multa, operarii vero pauci (Matth. IX, 37; Luc. X, 2); nec solum dormientibus, sed pervigilantibus rectoribus inimici homines angeli Satanae palam per Ecclesias superseminant zizania. Fere fit etiam ut oves libentius vocem proprii pastoris audiant quam mercenarii, sicut pastori major solet et debet esse cura de pascendis et docendis ovibus quam mercenario. Considerent itaque curati omnes, ut officii sui, ita temporis necessitatem, ac saepe memoria repetant dictum Pauli: Vae mihi si non evangelizavero; necessitas enim mihi incumbit (I Cor. IX, 16). Si desperant de sua ignorantia, vel [Col. 0246C] dicendi exercitatione, sperent in Domino qui linguas mutorum facit disertas (Sap. X, 21), et evangelizantibus dat verbum virtute multa (Psal. LXVII, 12). Cum illa spe ac Dei invocatione attendant lectioni; homilias saltem, et sermones habeant, tam Latine quam Gallice, a doctis viris et catholicis in subsidium curatorum editos; aestu fidei ac salutis populi sui ardeant; ita usu veniet ut qui loqui non audebant, vel non poterant, magistri in Israel repente fiant. Nolumus tamen concionandi gratiam nactos aspernari, vel repellere a suis prorsus Ecclesiis alios concionatores a nobis missos, de quibus postea sermo habebitur; sed illos potius excipere sicut angelos Dei, ac dextras fraternitatis dare, populoque commendare, et cum illis de doctrina atque occurrentibus difficultatibus conferre. Cui vero per imperitiam, vel per sermonis impotentiam docendi populum negatur facultas, vicarium sibi asciscat qui hoc munus suppleat, aut vicinum aliquem curatum seu presbyterum, non omnino concionandi ignarum, quandoque [Col. 0246D] invitet; aut curet aliquem de religiosis concionatoribus, quam saepissime poterit, in suam paroeciam 25 ventitare, ne populus, per imperitiam vel negligentiam curati, nesciat veram fidem, et ejus loco haeresim alicunde imbibat.

II. Ante omnia sint solliciti curati ne ullus a maximo usque ad minimum ignoret saltem necessaria ad salutem, veluti contenta in Symbolo apostolico et Decalogo; quae ut parvuli, ac rustici atque alii admodum rudes ex usu et frequentia audiendi addiscant et memoria teneant, praecipimus in quacunque paroecia diebus festis ad primam missam, servis et ancillis designatam, sive alta sive submissa voce celebretur, sicut ad magnam et solemniorem missam, statim in utraque post Agnus Dei, diebus vero Dominicis post pronaon, ut puer alta, distincta et ab omnibus intelligibili voce Gallica pronuntiet, primum utrumque Symbolum apostolicum, Decalogum ipsum, et mandata seniorum, seu praecepta Ecclesiae, sicut [Col. 0247A] habentur Gallice in Horis ad usum Ebroicensis dioecesis; unde in tabella describi poterunt, ex qua manibus prehensa puer illa recitabit. Scimus in quibusdam dioecesibus haec eadem pronuntiari in pronao per presbyterum celebrantem; sed, sicut in aliis quibusdam fit, maluimus per puerum proclamari, quoniam ejus vox omnes et praecipue pueros magis afficit atque attentiores facit. Non sufficit autem fidei articulos et Dei mandata populo proponere atque inculcare, nisi provideatur ut opere compleantur, et de transgressione poenitentia agatur, vel poena sumatur.

III. Primum itaque curati sint diligentes in agnoscendo vultu pecoris sui, sciantque vocare nominatim, praesertim hoc infelici tempore, atque ante ipsum in occursum luporum vadant, orent, obsecrent, 26 increpent singulos parochianos, ut sani sint in fide et caveant ab haeresi atque infidelitate. Adhortentur eosdem ad sanctius vivendum, instantius [Col. 0247B] orandum, ad faciendos fructus dignos poenitentiae in jejuniis, lacrymis, eleemosynis, atque ad frequentius de sacramentis communicandum, potissimum de altaris sacrificio diebus solemnioribus, ne in poenam praecedentium peccatorum ipsi inducantur in tentationem et labentur in haeresim; ut Deus auxilietur, atque anima de praesentia corporis Christi et gratiarum copia in veritate confirmetur. In his autem omnibus clerus populo praeeat et praeluceat; ut vitam emendet in melius, preces publicas et supplicationes adaugeat, altarisque sacrificium quotidie devotius offerat pro lege, grege, principum ac populi afflictionibus, et periculosis temporibus in quae devenimus.

IV. Mandamus igitur toto hoc anno quotidie, vel saltem ter in hebdomada cum diebus festis, mane seu vespere, per omnes ecclesias nostrae dioecesis fieri extraordinarias preces et processiones, intra vel extra easdem ecclesias, in quibus praecipue litania decantetur [Col. 0247C] cum collectis et orationibus, quibus imploretur Dei et sanctorum misericordia pro conservatione fidei et Ecclesiae catholicae, pro principum ac populi tranquillitate, cum illa collecta quae in die Veneris sanctae dicitur pro haereticis et schismaticis, vel alia dicatur pro eisdem, ut aliquando quietam et tranquillam vitam agamus in omni pietate et integritate (I Tim. II, 2). Ad privatas illas processiones praecipimus curatis residentibus et absentium vicariis venire, necnon singulis presbyteris in parochia habituatis, atque aliis clericis in poenam peccati rebellionis et 27 contumaciae, nisi in conscientia justum haberint impedimentum quod in aliud tempus non potuerunt differre. Mandamus etiam singulis presbyteris nostrae dioecesis cujuscunque conditionis et professionis ut, in omni missa sive publica sive privata, tales collectas adhibeant sub praedicta poena, nisi fiat missa quae nullam admittat memoriam. Singulis insuper mensibus, aliquo die festo, in omni parochia atque alia ecclesia collegiata seu conventuali, [Col. 0247D] mandamus solemnem processionem fieri, quam in urbibus et oppidis volumus esse generalem, ita ut ante vel post illam cantetur missa de sancto Spiritu, aut de altaris Sacramento cum superioribus collectis, in qua teneantur sub eadem poena adesse supra nominati in habitu decenti cum populo.

V. Cum multa sint nobis instituta a Christo contra tentationes diaboli, tum maxime commendatur sacramentum, quod ob id confirmationis nominatur, in quo caro ungitur ut anima ad luctam confortetur, et caro signatur ut de Spiritu sancto anima muniatur, quod tanti fecerunt primi Christiani ut sine eo imperfectum ad pugnandum et resistendum diabolo existimarint Christianum. Satanae vero astutia, sicut alia Christianorum arma quibus expugnatur et retunditur, ita et haec contemptui ut essent curavit, adeo ut jam non solum a paucis petatur confirmatio, sed a plurimis non putetur esse sacramentum, [Col. 0248A] vel aliquid contra vitia et tentamenta valere. Caeterum quoniam totus mundus in maligno positus (I Joan. V, 19), et diabolus. solutus est, habens iram magnam, doceant concionatores, et curati nusquam fortasse populo magis hoc sacramentum exstitisse necessarium quam nunc sit, et adhortentur ut episcopo 28 per parochias obambulanti et visitanti, sicut olim moris erat, pueri et puellae praesententur ad confirmationem recipiendam, adultos quoque laicos et adultas ut non pudeat recipere quod decuit ab infantia recepisse. Verum moneant neminem prius ad signandum episcopo offerendum quam articulos fidei noverit profiteri, et sacramento confessionis animam repurgarit, quae Spiritu sancto ad fidei constantiam sit munienda et corroboranda.

VI. In administratione sacramentorum curati vel vicarii eam saltem exhibeant tam internam quam externam sanctitatem et reverentiam quam in ipsorum [Col. 0248B] susceptione debet a laicis requirere, ne judicium et condemnationem sibi advocent ex indigna exhibitione, sicut suscipientes ex indigna participatione. Sive cum baptizant, sive cum absolvunt, sive cum aliud sacramentum conferunt, justum quidem esset ac pium ab ipsis aliqua praefatione in lingua vulgari explicari vim et virtutem sacramenti quod ipsis a concilio Tridentino mandatur. Si tamen, donec aliter provisum fuerit, ad id praestandum minus sunt idonei, saltem signorum exteriorum honestate ac dignitate ostendant res divinas ac sacras ibi contineri, et vocis ac gestus honore et gravitate, easdem a se tractari et donari. Vasa igitur, linteamina atque omnia exterioria signa sacramentorum munda sint et divinitatem quamdam prae se ferentia; ministrantes vero sacramentum cum magna veneratione, attentione ac distinctione pronuntient verba et caeremonias operentur. Caeterum quoniam in his jam summam negligentiam multorum atque etiam contemptum [Col. 0248C] sumus experti, statuimus delinquentes non in solo aere, sed in corpore debitas 29 poenas suae negligentiae et contemptus luere per injunctas poenitentias.

VII. Quandoquidem omnia cum ordine fieri oportet in Ecclesia, sicut curati et vicarii subsunt episcopo, archidiacono, et decano, ita par est omnes alios presbyteros habituatos in parochia, sive aliunde advenientes subesse curato, vel ejus vicario, ac nisi de eorum assensu quidquam audere in Ecclesia in poenam ipso facto suspensionis a divinis, ut caveatur schismatis in eadem ecclesia occasio. Videant tamen illi ne potestate in suos auxiliarios abutantur sub eadem poena, quibus etiam mandamus alterius dioecesis presbyteros non recipere vel admittere ad ullum officium divinum peragendum, nisi litteras sui presbyteratus a nobis visas et approbatas cum professione fidei catholicae attulerint.

VIII. Ne idem ordo ecclesiae intervertatur, nolumus quidquam novi in ecclesias nobis inconsultis introduci, [Col. 0248D] sive in ceremoniis, sive in cantu, sive in imaginibus, sive in officio divino, sive in fraternitatibus, aut aliis quibuscunque modis. Nolumus autem, nisi maxima inciderit causa et necessitas, plures altas missas in eadem ecclesia simul celebrari, vel plures chororum cantus permisceri, aut diebus Dominicis atque aliis festis, pendente majori missa, alias privatas fieri nisi post, Agnus Dei, ne praeter ordinem ecclesiae perturbatum, detur quibusdam morae impatientibus abeundi, ante publicum sacrum peractum, occasio. Qui contra fecerit, pro rebelle, contumaci atque etiam schismatico ab omnibus habeatur.

IX. Quoniam ut qui probati sunt manifesti fiant, cogimur zizania cum tritico perferre. et meretricem haeresim 30 cum legitima Christi sponsa Ecclesia catholica in eodem populo et iisdem aedibus tolerare, curati ac vicarii primum moneant parochianos a Scriptura omnes haereses tanquam mulieres fornicarias [Col. 0249A] et adulteras veritatis appellari; nec propterea sibi putent esse licitum haeresim, vel minime periculosum haeretica conventicula adire et audire, si per principum edicta permittuntur. Nec enim si ad evitandum majus malum lupanaria jubentur esse libera in populis et civitatibus, ob id fuerit honestum vel licitum patrifamilias uxorem aut liberos sinere lupanaria visere et frequentare.

X. Praeterea declarent ipso facto excommunicatos a conciliis et apostolicae sedis Romanae pontificibus, qui haereticorum conciones audierint, conventiculis interfuerint, libros legerint et apud se retinuerint, vel fraternitatis et amicitiae causa, et non necessitatis, cum eisdem fuerint conversati, ita ut non liceat cum ipsis matrimoniis jungere, mercimonia exercere, eorum artificio vel arte uti, cum eisdem colloqui, vel habitare, nisi quantum humana necessitas cogit, vel certa spes ostenditur eos lucrandi Christo, vel ex officio incumbit.

[Col. 0249B] XI. Ne tamen coarguantur catholici, tanquam reipublicae et societatis humanae perturbatores ac principum legibus inobedientes, moneant curati suos parochianos ut haereticos nec verbo nec facto offendant, patiantur eos libertate legum frui quae principibus placuerunt, tametsi non possint approbari; orent assidue pro ipsis, demonstrent se de eorum perditione ex animo dolere, pro eorum conversione omnia paratos esse agere, ut agnoscantur filii Patris sui, qui solem suum oriri facit super bonos et malos (Matth. V, 45).

31 XII. Si quis de parochianis ab haeresi praeventus fuerit, eum curatus vel vicarius in spiritu lenitatis admoneat, et omnes intercessores adhibeat quos existimarit quidquam posse ad lapsum revocandum; saltem doceat ipsam unam esse catholicam Ecclesiam quam tenemus, extra quam non sit salus; quae vel hoc solo signo cognoscitur esse vera Ecclesia, ac Christi legitima sponsa, quod ab omnibus haereticis semper oppressa fuerit et afflicta; semper tamen [Col. 0249C] tandem obtinuerit, et omnes haereses, tanquam ancillas, de domo Dei et haereditate proscripserit, in qua ipsa sola, tanquam legitima uxor, manserit; tam certo sperandum ita fore haereticis nostri temporis quam superioribus omnibus aliis ita accidit, quantumcunque valerent armis, potentia, multitudine errantium, pietatis specie, doctrina et Scripturarum auctoritate; nihil dici contra Ecclesiam a recentioribus quod ab antiquis illis non dictum, nec fieri quod non factum fuerit prius. Ponat ob oculos indigna facinora quibus introducta est et firmatur nova religio, nec Antichristum plura nec magis exsecranda designaturum, cum venerit Christum aperte negare et oppugnare.

XIII. Si parochianus admonitiones non audierit, sed exierit ab ecclesia retro post Satanam, curatus vel vicarius jubeat ab aliis, tanquam hominem haereticum, vitari et ipso facto excommunicatum. Non tamen desinat ovem perditam quaerere omnibus [Col. 0249D] quibus poterit modis. Quod si vexatio aliqua vel morbus ipsi dederit intellectum, non exspectet curatus donec ab ipso vocetur, sed ultro se offerat, atque etiam cum lacrymis invitet ad poenitentiam et ad reconciliationem cum Christo et Ecclesia; nec de 32 quoquam desperet quandiu spirarit. Si sine poenitentiae sacramento decesserit, vel saltem quaesierit, cum potuerit, non sepeliatur Christiana sepultura, nec pro ipso oretur.

XIV. Sin aliquando dederit illi Deus poenitentiam (II Tim. II, 25): quoties ingemuerit et ad Ecclesiam redierit, volumus a curato et tota Ecclesia cum gaudio excipi, et ad nostrum poenitentiarium pro fidei professione, cognoscenda conversione et accipienda poenitentia transmitti. Quamvis autem cor contritum et humiliatum non gravetur de peccato etiam publice satisfacere et gravissima quaeque subire, si tamen aliquam justam causam allegarit rediens ab haeresi quominus poenitentiarium nostrum [Col. 0250A] adeat, illam nobis significari statuimus a curato vel vicario, ut ipsi vel alteri poenitentiarii operam demandemus. Prohibemus autem ne redeunti haeresis improperetur, sed omnes meminerint conditionis suae, ne et ipsi tententur.

XV. Sicut renatorum in baptismate, et morientium regestum a curatis vel vicariis confici debet, ita mandamus describi nomina deficientium ab Ecclesia, nec in ea communicantium, quasi mortuorum, et diem quo coeperint deficere, ac vicissim nomina redeuntium ad eamdem Ecclesiam quasi redivivorum; et statim ut utrumque contigerit, a curatis vel vicariis nobis significari per litteras nostro secretario in civitate Ebroicensi dirigendas.

XVI. Si in haereticorum conventiculo redeuntes ad Ecclesiam vir et uxor matrimonium contraxerint et celebrarint, statuimus, cessante omni alio canonico impedimento, ipsis in facie Ecclesiae benedictionem sacerdotalem in nuptiali missa a curato vel vicario [Col. 0250B] conferri, ne saltem dubitari possit an eorum matrimonium 33 careat sacramenti ratione et gratia. Nolumus tamen aliam nuptiarum solemnitatem repeti.

XVII. Antea inter doctos ac pios viros dubitatum fuit an baptisma a Calvinistis administratum pro vero credi deberet, quoniam non haberent intentionem baptizandi in remissionem peccatorum; aut si baptizati parvuli ab ipsis cum repraesentantur Ecclesiae, iterum essent aqua perfundendi, saltem sub conditione assueta: Si tu non es baptizatus, ego te baptizo. Ante decisionem apostolicae sedis Romanae, licuit fortasse cuique in suo sensu abundare, verum quoniam posthabitam de hac difficultate disputationem et inquisitionem, felicis recordationis Pius V definivit verum esse baptisma quo uterentur Calvinistae, adhibentes formam et materiam institutam a Christo cum intentione generali faciendi quod Christus instituit, licet errarent in particulari illa interpretatione [Col. 0250C] et singulari intentione ut alii fere omnes haeretici errarunt, vel circa intelligentiam formae baptismalis, vel circa aliquem ejus effectum, ob id baptizatos ab ipsis Calvinistis non iterum tingendos sub conditione: Si tu non es baptizatus, ego te baptizo, quoniam ista clausula esset introducta quando juste dubitatur de facto baptismi, quod nec publice fieret nec sufficientes testes haberet, ut quando obstetrix, vel alius in necessitate clam baptizat et affirmat se baptizasse, cui soli in facie Ecclesiae credi non debet. Idcirco quia tum deficit facti probatio, merito praecipitur illa cautio: Si tu non es baptizatus, ego te baptizo. Quoniam vero Calvinistae baptizarent in publico coetu, de ipsorum facto non posse ambigi idem pontifex statuit, ac male applicari illam clausulam baptismati, quod in debita 34 materia et forma cum intentione generali publice fieri constaret, quod nihil aliud esset quam verum baptisma iterare, vel in dubium adducere. Quam definitionem [Col. 0250D] idem Pius pontifex ante quinque vel sex annos per breve ac per internuntium apostolicum dignatus fuit nobis atque aliis qui tum Lutetiae Parisiorum fungebamur concionatorum officio significare, atque inhibere ne aliter doceremus. Ne igitur permittamus, post declarationem sedis apostolicae, jam manifestum errorem in nostra dioecesi inolescere, interdicimus omnibus curatis et presbyteris sub poena suspensionis ipso facto a divinis, et suspicionis de schismate atque haeresi, ne allatos ad se pueros, jam baptizatos a Calvinistis audeant iterum tingere sub illa conditione; sed sine ulla lotione perficiant in ipsis omnes alios ritus baptismatis ab illis omissos, quod idem in adultis redeuntibus ab haeresi agi jubemus, qui baptismum non in Ecclesia catholica, sed in Calvinistarum vel alia simili secta susceperunt.

XVIII. Praedictum ac compertum semper fuit haereses in atheismum et regnum diaboli desinere, qui operatur in filios dissidentiae et infidelitatis illicitas artes et maleficas divinationis, sortilegii et magiae, [Col. 0251A] quibus infelix nostra aetas post infinitas haereses passim inficitur. Circumspiciant itaque curati, si qui vivant in suo grege illusores, ventri suo et nulli religioni servientes, nec ad ecclesiam venientes, nec haereticae pravitatis exercitium facientes. Aut si sint de sortilegio ac maleficio suspecti et notati, quorum nomina ac statum volumus nobis denuntiari, ut quid facto opus sit deliberemus, mandantes confessariis omnibus ut injungant singulis confitentibus post fraternam correctionem revelare extra confessionem curato 35 vel nobis ipsis si quos noverint in occulto illorum criminum contumaces reos, sicut etiam adulterii, veneficii, usurae, et aliorum quibus ira Dei contra totam Ecclesiam provocatur.

XIX. Postremo curati vel vicarii sui officii esse intelligant videre an quisque recte suum faciat officium, sive ecclesiasticus sive saecularis sit, et errantes monere atque increpare, obstinatos vero ad nos deferre; inspiciant si qua sint matrimonia illicita, [Col. 0251B] nec extra tempora, nec sine requisitis proclamationibus, nisi de expresso mandato nostro et licentia, audeant nuptialem benedictionem dare vel matrimonia jungere sub poenis, arbitrio nostro imponendis. Quoniam vero in causa matrimoniali atque aliis materiis dispensationes apostolicae ordinariis locorum committi solent, atque inde gravia scandala oriuntur, quod obtinentium preces suppressa plerumque, aut non satis comperta probataque veritate nitantur, nihilominus suum sortiri effectum sinuntur, statuimus in futurum ne curati vel vicarii demandent exsecutioni tales dispensationes, nisi prius causa per nostrum promototem examinata a nobis ipsis cum nostro officiali fuerit comprobata et dispensatio subsignata, ne quid per obreptionem committatur. Studeant insuper curati divortia et litigia inter suos parochianos componere, praesertim levibus causis contracta, et contumaces a communione sacramentorum arceant, nec notos excommunicatos [Col. 0251C] ecclesiam ingredi sinant, sicut nec aegrotos sine confessione et viatico, si fieri potest, decedere. Quod ne accidat, ut audierint aliquem infirmari, ipsum pro officio sacerdotii visitent, et ad providendum animae saluti adhortentur, nec de parochia abeant nisi 36 relicto qui vices eorum suppleat. Sicut inobedientes parochiani non merentur sepeliri Christiana sepultura, ita curati vel vicarii, si suo hac in re defuerint officio, reddant rationem in die justi judicii pro suae ovis perditione, et ad publicam poenitentiam cum his qui liberos per negligentiam suffocant sunt redigendi. Interdicimus autem ne fiat consecratio eucharistiae in privatis ac profanis cubiculis, etiam ad usum aegrotorum, quoniam maluerunt primi Christiani in honorem tanti sacramenti ab ecclesia ad aegrotum etiam tempore persecutionum deferri, vel domi ad repentinos usus servari quam in locis non sacris consecrari. Plerique simplices presbyteri, officii sui ac gradus immemores, audent ipsis diebus festis atque aliis cum galero et sine superlicio sacris [Col. 0251D] interesse, ac dedignantur operam suam curato vel vicario in officiis divinis praestare, maluntque se laicis admiscere atque etiam sua privata missa confecta a toto reliquo officio abscedere. Ne hoc scandalum serpat latius, declaramus omnes presbyteros constitui pro hominibus in his quae sunt ad Deum (Hebr. V, I), ut pro populo sacras omnes functiones obeant; ideoque quemlibet addictum esse parochiae quam incolit, ut ei inserviat pro populo in omnibus officiis quae sunt ad Deum, et in eo distingui a populo. Qua de causa quisquis de presbyteris venerit in ecclesiam, et in habitu detrectarit cum curato et aliis de presbyterio divina officia facere, tanquam non presbyterum, suspensum esse jubemus a divinis ipso facto, et ad laicam communionem cum saecularibus redigi, nec non per decanum citari coram Officiali nostro ad neglecti officii reddendam rationem.



De officio populi
[Col. 0252A]

37 I. Populus de suis calamitatibus libenter conqueritur et lamentatur. Grave vero ipsi est et odiosum de earum causis, suisque peccatis, ac de remediis cogitare per vitae emendationem, et poenitentiam, per divini cultus et coelestium mandatorum accurationem observationem, quibus ira Dei mitigetur, et misericordia imploretur. Omnes enim fere quasi desperantes seipsos suis miseriis fiunt deteriores, et optimi sibi videntur qui confitentur verbis fidem catholicam, factis autem negant (Tit. I, 16).

II. Ante omnia singuli in ea moriantur religione et Ecclesia, quae consensu, et successione Christianorum populorum ad nos usque pervenit. Ipsam vero improbantibus ac suadentibus mutationem respondeant sine contentione quod respondendum in talibus controversiis David, Elias et apostolus Paulus docuerunt. Cum priori dicant Deo: Si mutationem [Col. 0252B] sequor, ecce nationem filiorum tuorum reprobavi (Psal. LXXII, 15); cum altero in summa rerum desperatione ad consolationem concludant: Sufficit mihi, Domine, tolle animam meam; neque enim melior sum quam patres mei (III Reg. XIX, 4). Cum Paulo vero exclament: Si veritas in Ecclesia catholica non est, ergo qui dormierunt in Christo perierunt? (I Cor. XV, 18.) Considerent, quandiu antiqua religio apud omnes valuit, quam sanctius et felicius viveretur, et quam fides ac charitas, quae perfectio et finis legis est, inter homines sincerius coleretur. Si quando vero audierint blasphemias, novitates, et contentiones de religione, obturantes aures suas longo longius fugiant, quemadmodum Irenaeus loquitur de primis Christianis, si quando inciderent in haereticos.

38 III. Nec vero solam Patrum suorum fidem aemulentur, sed pietatem et integritatem, si finem publicae afflictionis sperant a Deo, praesertim cum adhuc manus ejus ad percutiendum sit extenta et furor magis ac magis per libertatem haereseon et [Col. 0252C] blasphemiarum irritetur.

IV. Idcirco praeter illa quae per curatos mandavimus proponi et suaderi populo, singuli effundant corda sua coram Domino in confessione verae fidei, emendatione vitae, fructibus poenitentiae, mandatorum observatione, et veniae pro publicis ac privatis offensionibus diurna et nocturna supplicatione.

V. Optandum quidem esset populum sine intermissione orare, et omni hora cultui ac sacris officiis vacare, sed quoniam creatur ut operetur terram, et peccato compellitur ut in sudore vultus sui victum quaerat (Gen. III), ac labores manuum suarum comedat (Psal. CXXVII), non potest nec debet assidue orationi ac coelestibus actionibus operam dare. Quoniam tamen neque qui plantat, neque qui rigat, est aliquid, sed qui incrementum dat, Deus (I Cor. III, 7): omni die antequam homo exeat ad opus suum, veniat (si fieri potest) in ecclesiam sacrum auditurus. In quo de praeteritis Deo gratias agat, et suas ac totius [Col. 0252D] familiae operas ejus benedictioni commendet, eumdemque invocet ad evitanda peccata et pericula, nec obliviscatur preces facere pro publica tranquillitate fidei catholicae et reipublicae. Sin loci distantia vel alio justo impedimento homini saeculari non licuerit ad ecclesiam venire, saltem non omittat quod sui est officii erga Deum praestare, et liberos, servos atque ancillas, ac denique totam familiam doceat et assuefaciat petere a Deo panem suum quotidianum, profiteri Symbolum apostolicum, 39 et gratiarum actionem pro omnibus beneficiis, cum peccatorum recognitione et confessione, quibus admisceantur precatiunculae pro necessitate temporis et Ecclesiae pace. Praeterea cum Gallorum annales recitent difficilioribus temporibus instituisse majores nostros, ut ad sonitum campanae in ortu solis, meridie et occasu admoneretur populus, quocunque in opere esset, singulariter orare ad opem Dei implorandam, volumus illum morem per haereses et [Col. 0253A] pietatis incuriam multis locis intermissum renovari et retineri, praesertim publica calamitate nos ad id impellente. Nec istis insisteremus, nisi spectaremus plerosque cum familiis a somno ad pastum tanquam bruta animantia ferri, nec ullo sensu pietatis tangi vel affici, sed quo magis affligimur, eo magis obmutescere et stupere. De his praecipimus moneri ac durius increpari populum a curatis, concionatoribus. scholarum magistris ac confessariis.

VI. Dies festos secundum Scripturas instituit Deus in monimentum ac memoriam suorum beneficiorum, ut ea homo agnosceret et de ipsis gratias ageret (Judith XVI; Esther XVI, etc.), atque ut ad Dei imitationem quando creavit coelum et terram et postea quievit, ipse homo, post dies laboribus assignatos, aliquem sciret quieti et contemplationi divinae bonitatis et gratiarum actioni impendere. Ita Sabbatum Judaeis fuerat impositum, ut septimo die quiescerent ad exemplum Dei et speculandis creationis operibus, et gratiis de ipsa agendis incumberent. Nec unicum [Col. 0253B] illud festum ipse Deus praescripserat, sed alia multa in recordationem et considerationem multorum particularium beneficiorum quae ipsis contulerat, pro quibus gratias agerent. Pro Sabbato Judaico dies Dominicus successit Christianis 40 in signum et monumentum redemptionis nostrae, quasi secundae creationis et reparationis quam Christus in cruce operatus est, et requievit ab opere suae passionis, quod tum consummavit. Verum quemadmodum non solum unicum Sabbati festum Judaeis imperabatur, sed quoties aliqua eximia beneficia Deus per Moysen et alios sanctos viros illis elargiebatur, toties festa ad perpetuam illorum colendam memoriam et contemplationem decernebantur; ita populo Christiano non unicum festum diei Dominici fuit relinquendum, sed plura constituenda pro singularibus donis per Christum, Virginem ejus Matrem, apostolos, atque alios sanctos et sanctas receptis, ne simus immemores eorum et ingrati. Cessare vero oportet Christianum, [Col. 0253C] sicut Judaeum, in die festo maxime a vitiis et peccatis, quoniam servire debet Deo, cui displicet omne peccatum et vitium; sed ultra decet ipsum cessare ab omni opere saeculari corporeo, servili atque aliis diebus licito et consuelo, quoniam festa a creatione mundi fuerunt introducta ut animus cum corpore cessaret a saeculo, et avocaretur a sollicitudinibus et laboribus hujus mundi, occuparetur vero in Dei obsequio, recognoscendis ejus beneficiis et gratiis referendis. Arbitramur nullo saeculo gravius nec frequentius peccari contra festorum sanctam et legitimam observationem quam in nostro, quandoquidem plures ipsa insumunt voluptatibus hujus saeculi sectandis, in tabernis, ganeis, lusibus illicitis, et aliis vanis atque etiam vitiosis actionibus, praesertim dum celebrantur sacra officia; ex quo non miramur, si nos apprehenderunt mala quae per prophetas Deus festorum violatoribus comminatur (Num. XV; Ezech. XX, etc.). Nundinae passim, etiam quaevis dissolutiones [Col. 0253D] illis diebus, 41 negotiationes, mercaturae, aurigationes et vecturae exercentur, et ab aliis diebus, quibus licent, in festa differuntur, ut duplex malum et peccatum committatur. Curati igitur sive vicarii, concionatores, et confessarii sint diligentes in redarguendo populo de ingratitudine erga Deum, et mortali peccato quod contra Dei ordinationem in violatione festorum incurrunt, ac de vindicta et ultione. Statuimus autem diebus festis nec emptiones, nec venditiones, nec locationes, nec auctiones, nec ullas dissolutiones, nec quascunque negotiationes, nec carnium et aliarum rerum expositiones, praesertim in atriis et caemeteriis templorum fieri; nundinas vero ipsis festis assignatas in praecedentem vel sequentem diem rejici, et per vicinas parochias id prius significari. Aurigationes etiam et vecturas, atque omne opus manuum et jumentorum exerceri prohibemus, nisi quando in messe et vindemia secundum jura aeris intemperies, vel alio tempore [Col. 0254A] summa et notoria necessitas excusaverint. Caeterum vectationes quae non affectata malitia, sed per extraneos transeuntes in nostra dioecesi in festa incidunt, saltem inhiberi mandamus, ne in publicum, nisi post solemnioris missae absolutionem, prodeant, sicut cauponas atque alia loca publicae corruptelae saltem tempore divini Officii occludi. Porro omnes festorum sine evidente necessitate transgressores et potissimum contumaces aut deprehensos in cauponis, in ganeis aut actionibus illicitis, jubemus coram nostro Officiali citari, et praeter multam, ipsis poenitentiam injungi pro peccato et scandalo: ac relapsos vel excommunicari, vel in carcerem retrudi. Obtestamur autem dominos saeculares ac judices, ut in hac re obsequium praestent Deo ac nobis 42 porrigant manus adjutrices, ne, si tot sacrilegia impunita evaserint, iram Dei in omnes accersant.

VII. Fratrias et fraternitates praecipue quae charitati in nostra dioecesi deputantur approbamus, et omnia fere charitatis opera quae per ipsas exercentur [Col. 0254B] laudamus, ut sunt omnia divina Officia et ornamenta Ecclesiarum, quorumcunque etiam peste mortuorum sepulturas, et exsequias, necnon in pauperes eleemosynas. Verum quoniam audivimus comessationes et ebrietates, et alias si non omnino malas, ineptas tamen confoederationes et actiones charitatis nomine velari, monemus et adhortamur fratres ne quidquam deinceps in suis coetibus indignum hominibus Christianis committant, nec tam saepe, nec tantis sumptibus conviventur; sed pauperiorum fratrum et publicae calamitatis rationem habeant, ac potius multiplicandis operibus verae charitatis studeant. Si quid in his atque aliis fraternitatibus nostrae dioecesis correctione dignum occurrerit, de hoc volumus nos a curatis seu vicariis certiores fieri. Hoc unum vero omnibus fraternitatibus interdicimus, ne in privatis suis sacris aquam vel panem benedici diebus Dominicis faciant, ipso facto suspendendo a divinis presbyterum cujuscunque status et professionis, [Col. 0254C] qui se illis per nostram dioecesim in hoc ministrum praebuerit: ne praetextu privatorum sacrorum populus avocetur a missa et Officio parochiali, sicut fere fit: cum tamen minime liceat omittere vel negligere id quod est praecepti per illud quod tantum est devotionis et supererogationis.

VIII. Quoniam ecclesia domus Dei et orationis esse debet, quam deceat sanctitudo, non possumus non moveri de populi irreverentia, qui non aliter se gerit 43 in ea quam in aliquo negotiationis foro. Verum cum sciamus adhortationes et monitiones parum proficere erga populum, nisi sit qui in praesentia increpet et assiduitate duritiem ejus frangat, statuimus per curatum seu vicarium cum presbyteris, nobilibus viris, judicibus, si qui exstiterint, aedituis ecclesiae, eligi tres: unum de presbyteris, alterum de fraternitate charitatis, si ibi sit, vel de populo, sicut et tertium, viros boni testimonii et majores natu, ut eorum canitiem caeteri revereantur, qui electionem [Col. 0254D] de se factam tenebuntur acceptare in virtute sanctae obedientiae Deo, episcopo, et proprio curato debitae; et ecclesiae ostiarii nominabuntur, propter officium quod illis imponimus, ut diebus festis observent et notent qui de presbyteris et parochianis abfuerint ab ecclesiae Officiis, et inquirant qua de causa defecerint, an interea in cauponis, vel lusibus, vel aliis saecularibus negotiis tempus insumant. Intra ecclesiam vero videant quem quisque locum et ordinem tenere debeat, ne sicut pravi moris et ambitionis est quibusdam, aliqui de populo primas cathedras occupent propius altare ante presbyteros, post quos decet omnes convenienter sedere, pro sua qualitate et conditione, atque in hoc standum erit judicio et arbitrio ostiariorum, ut cessent per Ecclesias ea de re solitae contentiones et dissidia. Circumspiciant ipsi postea quid quisque agat in ecclesia, et quomodo se gerat a minimo usque ad maximum; si caput aperiat, genua cum opus est flectat, Officio divino animum et [Col. 0255A] aures adhibeat, si orationi incumbat. Agentes contraria cum aliqua reverentia et modestia objurgent, et ad Officium cogant; non sinant sine cognita causa ullos de ecclesia, egredi nisi sacris confectis et absolutis. 44 Quae omnia ut commodius praestare valeant, decernimus alternatim unum de tribus stare in choro, alterum extra chorum, tertium in fundo et extremitate ecclesiae, ut intueri queant et contemplari omnes assistentes Si quis correctione fraterna propter inobedientiam indiguerit, illum tres simul conveniant accersito secum curato seu vicario. Si illos non audierit, jubemus contumacem citari a curato coram nobis vel Officiali nostro, et de mulcta quae fuerit indicta, volumus tertiam partem vel medietatem ipsis ostiariis applicari, alteram fabricae. Volumus etiam, ne ipsi ostiarii graventur, tale obsequium praestare Deo et Ecclesiae ut diebus festis in pronao oretur pro ipsis. Quod si in tali munere obierint, in pietatis recognitionem et gratitudinem, mandamus [Col. 0255B] in ipsorum funere vigilias mortuorum cum missa publica celebrari fabricae sumptibus et curati, ipsisque quadraginta dierum indulgentias erogamus. Confidimus autem eorum senectuti et factae de ipsis electioni, nihil contra aliquem, nisi mature et ordine charitatis acturos, magis tamen Deo quam hominibus placituros. Tandiu vero manere in illo officio volumus quandiu electis et electoribus gratum fuerit.

IX. Oves vocem pastoris audire debent et ipsum sequi. Contra, nescio qua Satanae astutia, fit ut populus non solum alienos audiat et sequatur libentius quam proprios curatos seu vicarios, sed ut ipsis mercenarios opponat, sive quos appellant parochianorum vicarios, sive capellanos, sive quoscunque ascititios, ita ut unusquisque proprium sibi constituat ministrum. Nos attendentes praecipi omnibus ab Apostolo ut obediant praepositis suis, quibus incumbit reddere 45 rationem pro animabus singulorum [Col. 0255C] (Hebr. XIII); attendentes insuper quotidianam corum sollicitudinem, ut divinis officiis et incertis necessitatibus omnium satisfaciant; considerantes denique foris pugnas, intus timores (II Cor. VII, 5), assiduasque molestias quibus anguntur pro populo, ita ut merito plerosque non solius residentiae in propria parochia, sed et vitae taedeat ac poeniteat, obtestamur dominos saeculares, nobiles et quoscunque ne committant ut illis exprobretur a Scriptura, quod sint sicut populus non obediens sacerdoti (Deut. XVII, 12): sed potius per observantiae, obsequii, beneficentiae et gratificationis alacritatem, ut invitent, atque etiam quodammodo cogant proprium pastorem ad manendum cum ipsis, atque peragendum ministerium suum ex animo. Quod si curati seu vicarii aliqua in re reprehensibiles putantur, quamvis ab Apostolo moneamur, non facile adversus presbyterum accusationem recipere (I Tim. V, XIX), nihilominus clamores populi patienter audiemus, nec [Col. 0255D] peccata curatorum impunita sinemus. Verum nemo eos deferat ex improborum opinione sive relatione, nec ex aliqua offensione et indignatione, sed potius ex comperta et probata criminis veritate. Studeant autem ipsi curati potius a suis amari et desiderari quam timeri, et sicut officio, ita meritis ac bonis operibus praeesse.

X. Hospitia, administrationes, et leprosariae ex edicto regio laicorum regimini in nostra dioecesi committuntur, ut in pietatis opera expendantur. Comperimus autem multis in locis nihil de his aut admodum pauca in hujusmodi opera recidere, sed potius ad sublevanda publica habitatorum onera atque etiam tributa, aut in quorumdam particularium commoda venire, qui se alternatim illarum regimini praeferunt, 46 ne fideles de acceptis rationes reddant in quibus solent omnia referre expensa in lites, reparationes, atque alias cavillationes, cum interea cognoscantur in suas utilitates vertisse. Quamvis autem episcopi sit videre et cavere de omnibus bonis [Col. 0256A] quae pietati intra dioecesim deputantur, tamen ne quid ab ipsis rectoribus repetere possimus, affirmant per edictum regium nihil ad nos pertinere. Nos vero saltem ut illorum conscientiis consulamus et ne quae pietatis sunt et nostri officii obliviscamur, mandamus curatis seu vicariis in pronao, inter excommunicatos ipso facto a jure, nominare et publicare omnes rectores hospitiorum, administrationum, leprosariarum, et fabricarum, tanquam pauperum et ecclesiarum fraudatores et sacrilegos raptores, a quibus de bonis illarum quidquam alienatur sine auctoritate publica atque ecclesiastica, vel in proprium commodum quacunque ratione transfertur, vel collocatur in profanos usus atque alios quam in pietatis opera, quibus ex fundatione destinantur, atque declarare quod eidem excommunicationi subjaceant omnes eorum participes et conscios, tenerique atque eorum haeredes ad restitutionem. Quod ipsis injungere mandamus eorum confessariis, nec [Col. 0256B] nisi cum illa obligatione absolutionem dare.



De sententia excommunicationis ferenda.

I. Populus celerrime ac levissime solet ad excommunicationis mucronem contra proximum decurrere, sed eamdem latam vicissim consuevit pro nihilo habere, nec inflictam ab ea plagam sentire, vel cogitare. Verum cum omnes poenae, quae ab hominibus inferuntur, tantum corpus occidant, nec mundi 47 limites excedant, sed in hoc saeculo finiantur: excommunicatio plerumque in hoc mundo corpus atque omnia quae possidet homo male perdit, semper vero animae vitam ferit, non solum in hoc saeculo, sed in futuro, nec tantum coram hominibus, sed etiam coram Deo. Idcirco longe omnium poenarum gravissima est, nec nisi pro summis delictis atque omnibus remediis tentatis exerenda, ac supra quodcunque tormentum vitae hujus pertimescenda. Gravissimum vero delictum non tam spectari et aestimari [Col. 0256C] debet ex gravitate et magnitudine rei quam ex perversitate malitiae atque contumaciae. Qua de causa, sicut Adam primus homo per excommunicationem extra paradisum ejectus est propter maximam in unius pomi esu, re tenuissima, inobedientiam et rebellionem, ita non tam attendi debet factum ipsum in excommunicatione justa ferenda quam pravitas facientis et contumacia. Attamen si factum leve fuerit, nec scandalum publicum, nec aliud magnum malum, nec facientis manifestam contomaciam et induratam secum traxerit, indignum judicamus excommunicatione. Antequam autem ulli a nostris officiariis concedatur, si nominatim adversus aliquem petitur, volumus prius de monitionibus et charitatis correctione constare. Sin de occultis quae probati nequeant postulatur, statuimus a petentibus inquiri si aliquos suspectos habeant, et nomina excipi, de hisque ad curatum seu vicarium scribi, ut antequam excommunicationem publicet, illos accersat, ac privatim [Col. 0256D] moneat charitatis correctione. Nisi praefata omnia fuerint observata, interdicimus curatis seu vicariis ad publicationem procedere. Nolumus autem postea excommunicationes perfunctorie et quasi plebeium 48 aliquod mandatum ab illis cursim legi, et publicari; sed semper cum horrore et interminatione divini judicii, ac publicae in totam parochiam afflictionis si excommunicatus in illa toleratur; ob idque differri jubemus, quam diutissime poterit, excommunicationis fulminationem, exspectando reos et conscios ad poenitentiam, confessionem, et cum ipsis offensis reconciliationem. Cum vero fulminationis dies advenerit, mandamus ad terrorem conscientiis incutiendum et ad ponendum ob oculos excommunicationis effectum, ante locum pronai statui feretrum opertum palla mortuorum cum ardentibus cereis atque aqua benedicta, et in fine fulminationis cereos exstingui, atque aquam benedictam effundi; necnon denuntiari omnibus ut excommunicatum quicunque sit lugeant verius mortuum quam [Col. 0257A] sola corporea morte defunctum, nec magis cum illo conversandum quam cum mortuo, quandocunque agnitus fuerit. Eo fere ritu primos Christianos usos in promulganda excommunicatione ex antiquitatibus Christianis apparet, et adhuc in quibusdam Ecclesiis observantur quaedam vestigia. Porro quisquis convictus fuerit contempsisse excommunicationem quam scivit se incurrisse, pro haeretico notari debet et vitari, atque ab omnibus in jus trahi, ne, quemadmodum loquitur Apostolus cum de excommunicato agit, modicum fermentum totam massam et parochiam corrumpat (I Cor. V, 6), non solum omnes excommunicatos efficiendo, sed iram Dei et publicam calamitatem in omnes provocando. Propterea mandamus confessariis omnibus ut examinent non solum an confitentes sint sibi conscii alicujus excommunicationis, sed etiam conversationis cum cognitis excommunicatis, et injungere 49 ut eos extra confessionem revelent.



De scholis et earum magistris.
[Col. 0257B]

Spes et seminarium religionis et Ecclesiae catholicae ac reipublicae in scholis versatur, in quibus juventus efformetur ad fidem veram, pietatem et doctrinam, ut inde sancti et idonei sacerdotes, judices et populi gubernatores propagentur. Quoniam quae prima cura parentibus, et civitatibus atque episcopis esse solebat, postrema facta est, aut potius nulla, pessum ierunt omnia, et periit lex a sacerdote, jurisprudentia a judice, et consilium ac providentia a populi gubernatore. Pietas vero et religionis atque hominum consensio in factiones abiit et studia contraria. Idcirco ad omnia ista instauranda et restituenda una via compendiaria videtur, si a teneris assuescamus homines vivere et institui in eisdem scholis, quasi in eodem ovili, eodemque lacte religionis et doctrinae imbui, atque idem prorsus sentire et velle. Miramur in nostra dioecesi majorum nostrorum diligentiam, cum vix ulla frequentior parochia [Col. 0257C] occurrat, cui non adhaereret olim domus et fundatio scholis deputata; sed vicissim detestamur nostrae aetatis non solam negligentiam sed sacrilegium; in qua nobiles atque etiam ecclesiastici viri, vel ipsi parochiani, scholarum domos et fundationes usurparunt, vel alienarunt, ita ut jam vix non solum in pagis, sed ipsis oppidis et amplissimis civitatibus schola ulla habeatur, vel magister inveniatur. Ubi vero adhuc aliquod exstat scholarum vestigium et stipendium, sine residentia et docendi officio permittitur magister fructibus illis frui, seu potius abuti, et quidvis aliud agere, spectantibus populis ac gementibus suos liberos sine 50 disciplina et doctrina corrumpi. Quin etiam eo ventum est amentiae ut plerique malint domi praeceptorem magna mercede conducere, aut suos liberos necdum abecedarios in famosam universitatem ablegare quam assem unicam ad publicae scholae instaurationem conferre, imo quam consentire ut de publico aerario vel hospitali [Col. 0257D] salarium aliquod constituatur homini docendae juventutis capaci. Quae omnia nobis cognita et perspecta dolentes recitamus, ut intelligant omnes quam justum sit his abusibus providere. Quocirca primum mandamus omnibus ludi magistris, seu possidentibus officia, beneficia, pensiones, agros, et quoscunque fructus scholarum rectoribus et doctoribus deputatos, ut intra duos menses ab hac synodo actu resideant in locis et aedibus eorum muneri assignatis, atque actu doceant, nec aliis negotiis se immisceant, nec alia beneficia retineant, cum residentia in scholis, et assiduo dirigendae et erudiendae juventutis studio et officio incompatibilia. Quod si fuerint ad suam functionem inepti, vel maluerint cedere quam tali oneri astringi, interdicimus ne resignantes opus, conentur opes vel pensionem ullam reservare, quoniam fructus illi exercitio officii, et non titulo sunt annexi. Qui vero post dictum tempus in contumacia et rebellione perstiterint, declaramus excommunicatos [Col. 0258A] et pro talibus ab omnibus vitandos, ac cum retentione futurorum fructuum cogendos ad praeteritorum restitutionem, quos suos facere non potuerunt quandiu destituerunt ab officio, providendumque alteri de officio, non obstante quacunque oppositione vel appellatione, cum de correctione publicae corruptelae agatur. Deinde mandamus omnibus ad quos 51 pertinet, praeceptores in urbibus, oppidis et pagis nostrae dioecesis constituere, ut intra idem tempus de personis idoneis et de justo salario cum ipsis habitatoribus provideant, nisi fundatio sufficiat, quae si quoquomodo alienata exstiterit procurent suis et habitatorum sumptibus in integrum restitui. Si negligentes ad id se praebuerint, volumus vel per retentionem fructuum vel per excommunicationem atque alia canonica remedia in illos agi, vel per sui juris in scholas privationem. Ut autem occupata bona scholarum recuperari queant, indicimus omnibus curatis et vicariis ut a die hujus synodi singulis Dominicis in pronao per spatium duorum [Col. 0258B] mensium moneant omnes qui scienter possident aliqua pertinentia ad scholas sub poena excommunicationis post illos duos menses incurrendae, ut reddant bona fideliter, vel saltem de his paciscantur auctoritate nostra. Moneant etiam omnes qui noverunt ab ullo detineri quod scholae sit proprium, ut intra praefixum tempus revelent curato vel vicario, sicut et illos moneant qui sine auctoritate ecclesiastica vendiderunt, aut aliter alienarunt quod pro scholis dicatum erat Deo, ut carent illud redhiberi, vel compensationem substitui. Ne autem desint scholae, ubi nulla habetur eorum fundatio, vel ubi ipsa non sufficit rogamus in Domino patronos parochiarum, et prioratuum atque capellaniarum, tam ecclesiasticos quam saeculares, ut in earum praesentatione praeferant aptos ad docendum, seu qui jam huic operi insudarint, aut saltem ut ipsis reservent aliquam pensionem, quam justam esse de quocunque beneficio pro seminariis instituendae juventutis declaravit [Col. 0258C] concilium Tridentinum (sess. 23, De ref., c. 18), sicut annexiones quorumcunque 52 beneficiorum. Insuper quoniam administrationem hospitiorum, et leprosariarum lex regia saecularibus attribuit, ut impendantur redditus ad pietatis opera quae ad nostram directionem pertinent, nec ulla potiora esse possint quam quibus pietas ipsa cordibus hominum ab ineunte aetate imprimitur, Ecclesia ipsa totaque respublica aedificatur, significamus illorum locorum administratoribus ut titulos illorum beneficiorum committant scholarum praeceptoribus cum aliqua pensione, vel in scholarum usum de talibus portionem aliquam ne vereantur collocare. Mandamus praeterea fraternitatibus, et parochiarum fabricis ut inter illos quibus stipendia distribuunt, semper habeant scholarum rectorem commendatum. Denique volumus a curatis seu vicariis aegrotantes moneri ne in testamento eumdem magistrum, tanquam totius reipublicae parentem, praetereant. Pudendum [Col. 0258D] est enim haereticos pro scholis impetrandis bella gerere, atque omnia profundere, ut impietas ab eorum liberis imbibatur; et a catholicis pietatis scholas nec publico nec privato subsidio juvari, sed potius diripi et everti.

II. Caeterum ne scholae ipsae serviant religioni et reipublicae potius dividendae quam conciliandae, imprimis statuimus pro quacunque parochia unicam fieri ad tollenda dissidia et schismata, ac sub poena excommunicationis vetamus ne quisque clericus vel alius audeat injussu ejus qui scholas habet particularium liberos privatim suscipere erudiendos, sicut sub eadem poena parentibus prohibemus domi magistrum tenere, nisi cum approbatione et assensu publici scholarum rectoris. Sin fuerint plures parochiae in eadem civitate vel oppido, ubi scholae tamen 53 publicae existunt, volumus sub eadem poena omnium parochiarum liberos eo convenire saltem jam in litteris provectiores, ut qui sciunt legere et [Col. 0259A] cantare; liberum vero esse inferiores ad scholam publicam vel ad parochialem mittere. Verum ne haeretici in catholicorum scholas irrepant; antequam quis creetur ludimagister, sancimus fidei suae, religionis, atque etiam vitae et integritatis testimonium saltem a curato seu vicario, atque aedituis parochiae de qua venit afferre, et se nobis sive poenitentiario nostro ostendere ad professionem fidei catholicae et examen doctrinae.

III. Injungendum illi praecipimus ante omnia ut exemplo et verbo juventutem omni pietate et fide catholica imbuat, et assuescat Deum timere, colere, praecepta Decalogi tenere et facere; missam quotidie audire, ecclesiasticis officiis cum reverentia deservire, libenter orare, cum septem psalmis preces horarias, si fieri potest, memoriter scire, atque alia pietatis exercitamenta. Non sinat in pueris vitia adolescere, eos nutriat in disciplina et correptione Domini, ad omnem egressum et ingressum scholae tam matutinum [Col. 0259B] quam vespertinum oratio publica ab omnibus fiat, sive canendo (Veni, Creator), sive aliud quo Deus, Virgo mater, et sancti invocentur pro pace, religione, et Ecclesia catholica. In vigilia festorum discant Officium et cantum Ecclesiae a minimo usque ad maximum. Diebus festis aliqua hora sive in Ecclesia sive in schola interrogentur, praesentibus aliis, duo vel tres per ordinem de Symbolo apostolorum, Decalogo, et aliis contentis in catholicorum catechismo Latine et Gallicae. Fiat etiam ibi a praeceptore facilis et familiaris ad pietatem exhortatio et instructio 54 de festo occurrente. Diebus quoque solennioribus, et, quam saepissime fieri poterit, consuefaciat et doceat pueros peccata confiteri, eosque qui annos discretionis attigerunt altaris sacramentum, probata conscientia, sumere. Alliciat et adhortetur parvulos ipsos ad pietatem et studium potius quam compellat, ne prius utrumque oderint quam noverint. Quoniam tamen secundum Scripturas, qui [Col. 0259C] parcit virgae, odit animam pueri (Prov. XIII, 24), non nisi coactus ad verbera veniat; sicut autem praeceptorum moderatam saevitiam desideramus, ita parentum puniendam censemus dissolutam indulgentiam, qui liberis volunt quidvis licere sine disciplina, propter quam si vel liberos a schola avocarint, vel ludi magistros aliquam contumeliam fecerint, damus ipsi per hoc nostrum statutum potestatem illos citandi coram nobis vel nostro officiali, ut discant non irasci, cui debuerunt gratias agere. Postremo curatis et decanis injungimus ut ista omnia curent exsecutioni tradi, de omissione nobis rationem reddituri.



De concionatoribus.

Duplici honore dignos vere presbyteros scribit Apostolus, maxime qui laborent in verbo et doctrina (I Tim. V, 17); quod praecipue infelici nostro tempore faciendum est quo, circumstrepentibus ubique falsis prophetis, rari admodum comperiuntur qui possint aut velint evangelizare virtute multa; sed nec, eodem [Col. 0259D] teste Apostolo, audiendi sunt omnes ad evangelizandum idonei, nisi legitime mittantur (Rom. X, 15), ne mali se intermisceant bonis, sub ovina pelle lupos tegant, aut ne quod verbo aut facto asseruerunt, facto et vita negent, quod maxime etiam nostro corruptissimo 55 saeculo cavendum est; quo etiam in errorem et depravationem inducuntur, si fieri potest, ipsi electi. Proinde sancta synodus Tridentina recte constituit (sess. 5, De ref., c. 2), ne regulares concionatores cujuscunque ordinis, nisi a suis superioribus de vita, moribus et scientia examinati et approbati fuerint, ac de eorum licentia etiam in ecclesiis suorum ordinum, praedicare non possint, cum qua licentia personaliter coram episcopis praesentare, et ab eis benedictionem petere teneantur antequam praedicare incipiant. Quin etiam eadem sancta synodus (sessione 2, cap. 24) vetat ne ipsi regulares in ecclesiis suorum ordinum contradicente episcopo praedicare praesumant. In ecclesiis vero [Col. 0260A] quae suorum ordinum non sunt, ultra licentiam suorum superiorum, etiam licentiam episcopi habere praecipit, sine qua in ipsis ecclesiis non suorum ordinum nullo modo praedicare possint, quam gratis ab episcopis jubet concedi. Quoniam hujus synodi decretis generales regularium, praesertim mendicantium, ordines jurarunt obedientiam, prohibemus quibuscunque concionatoribus etiam regularibus, ne deinceps praesumant conciones habere per parochias nostrae dioecesis, nisi de expressa nostra licentia, nec eos recipiant curati seu vicarii, vel permittant loqui ad populum, nisi visa aut saltem cognita nostra licentia, nec iidem regulares in suis domibus intra nostram dioecesim existentibus collocent concionatorem nisi per nos approbatum, sub poena excommunicationis, contumaciae et perjurii contra sanctum concilium Tridentinum. Eisdem vero praecipimus ne sine nostra licentia audeant sibi locos ullos aut terminos, tanquam quodam jure debitos, [Col. 0260B] vindicare, ac si in 56 episcopi potestate non sit alios quos noverit magis idoneos eo mittere, nec ipsis liceat stationem assignatam deserere, vel permutare sine eadem nostra licentia, alioqui pro desertione puniendi. Obtestamur autem illos in Domino atque alios concionatores ut ita sua studia et vitam componant quod dioecesi nostrae adjumento sint, aedificationi, et ornamento, nec nos pudeat eos mittere, ac tanquam domesticos aliis quibuscunque anteponere. In urbibus et oppidis nostrae dioecesis, in quibus conventus habent regulares, graviter conqueruntur curati et vicarii nullas diebus Dominicis et festivis conciones fieri, ac potius impedimenta, dissidia, et scandala ab ipsis exhiberi, quam humillima pro modestia regularitatis subsidia. Expostulant quoque nobiscum rustici populi et curati se totos annos transigere sine ulla concione, nisi forte tumultuaria in messe et fructuum collectione. Propterea iterum obtestamur regulares in Domino, ne [Col. 0260C] sinant ullos dies festos, praesertim in suis domibus, sine peculiari sibi concionandi munere elabi, ut pacem colant cum curatis per tot pontificum decreta firmatam, atque intelligant ne quidem confessiones audiendi in conventu sine episcopi licentia a concilio Tridentino (sess. 33, De ref., c. 15) sibi potestatem permitti, et omnia indulta ac privilegia a quibuscunque obtenta, per Gregorium XIII, dominum nostrum papam, novissime intra concessa a concilio Tridentino et antiquis canonibus redigi, quibus sine scelere non possunt reclamare. Hortamur ut lectioni, orationi et exhortationi potius incumbant quam discordiis inter clerum et populum serendis, ac Patrum suorum magis aemulentur religiosam simplicitatem quam 57 inordinate ambulent. Quibus stationem dederimus, volumus in ea ipsos concionari saltem semel in mense toto anno, aut alium qui in ipsorum absentia vices suppleat nobis praesentari, ut ad minus semel in mense verbo Dei pascantur omnes nostrae parochiae. Si defecerint, [Col. 0260D] jubemus a curatis nobis significari, ut de aliis provideamus, et eleemosynarum collationem impediri. Ne autem seminantes spiritalia temporalibus egeant, mandamus a curatis seu vicariis ad hospitandum invitari, et cum gaudio ac veneratione excipi, nisi apud nobiles aut alios ditiores parochos maluerint hospitari; tantum prohibemus tabernas publicas ingredi. in Adventu vero et Quadragesima civitas tota, vel parochia, si unica sit, provideat ipsis de victu et hospitio, praesertim si fieri potest apud aliquem de ecclesiasticis, qui a praedicatorum alimentis non debent esse immunes ne cum aliis contribuant, sed potius suo exemplo alios incitare. Statuimus praeterea quemque conventum in suis terminis omnibus Dominicis anni in pronao commendari. Declaramus etiam de hospitiorum et leprosariarum fructibus atque aliarum administrationum quae operibus pieta is attribuuntur, juste ac merito portionem impartiri mendicantium conventibus, [Col. 0261A] ac monendos a curatis decedentes ne ipsorum in testamentis obliviscantur. Sicut autem in partem nostrae sollicitudinis atque omnium ecclesiasticorum subsidium vocantur, ita aequum est ab omnibus eos participes effici beneficiorum, quibus propter officium gaudemus. Porro quoniam dies mali sunt, rogamus ipsos ut in concionibus sint prudentes, studeantque potius nostros exhortari 58 in doctrina sana quam contradictiones et haereses revincere, praesertim ubi populus nulla laborat haereticorum frequentia. Insectentur potius vitia ac depravationes morum popularium, et ad poenitentiam atque emendationem magis lacrymas excutiant quam accendant furorem vel iracundiam ad seditionem. Denique de his omnibus ad populum sermonem habeant quae proposuimus in curatorum atque ipsius populi officio.



De provisione et reformatione breviariorum et aliorum librorum ecclesiasticorum pro dioecesi Ebroicensi.

[Col. 0261B] Multorum de clero precibus, et querimoniis inducti, proposuimus Deo, nobis propitio, preces horarias pro laicis, breviaria et missalia pro presbyteris, et manualia pro nostrae dioecesis curatis diligentius visitare, ac de consilio piorum virorum reformare, atque iterum emendatiori et elegantiori impressioni mandare, praesertim cum eorum omnium jam fere ubique in nostra dioecesi laboretur penuria. Verum quia non ea est impressorum copia vel potentia quae olim fuit, et in una impressione numerum librorum excudi debet, qui ad multos annos sufficiat, tantum negotium expediri nequit sine maximis sumptibus, quos impendere nec ipsi impressores volunt nec possunt, nec nos ipsi sumus satis potentes. Idcirco de prudentum hominum consilio, rationem inivimus qua huic oneri aliqua in parte satisfiat, ut singuli abbates, priores, curati, ac presbyteri cujuscunque professionis, et ecclesiarum aeditui conferant nobiscum, singuli pro modo suarum facultatum et necessitate [Col. 0261C] 59 librorum illorum, vel plura vel unicum aureum, vel minus aureo, et deponant apud deputatos ab hac synodo ad nobiscum urgendum istud negotium; quo peracto, de pretio librorum quos quisque pro sua necessitate accipiet, tantum diminuetur quantum antea contulerit. Quocirca a decanis de hoc nostro statuto moneri jubemus omnes praedictos, et scripto mandare quantum quisque obtulerit, ut a deputatis judicetur an summa pecuniae quanta opus est convenire possit. Ne autem collata pecunia depereat, uni vel pluribus fidelibus qui sint solvendo de consensu omnium deputatorum committetur custodienda.



De decanis ruralibus.

Ne autem frustra lex et statutum detur, si nemo sit qui observet, vel observari in nostra absentia procuret, praecipimus decanis ut, tanquam ex alta specula, prospiciant in omnes, ac fideliter deferant delinquentes et contumaces; in quem finem damus [Col. 0261D] ipsis potestatem citandi quoscunque sine alio mandato speciali, et prohibemus ne conniveant, vel cum ullo pretio interposito transigant sub poena erga nos perfidiae, et perjurii in Deum contra juramentum. Quod omnibus synodis volumus ab illis in nostris manibus fieri et renovari, cujus haec est forma ex sanctis canonibus sumpta.

[Col. 0262A] Ego N. decanus de N. juro per Deum vivum et haec sancta Evangelia quod amodo in antea quidquid novi, aut audivi, aut postmodum inquisiturus sum quod contra voluntatem Dei, aut rectam Christianitatem in decanatu mihi commisso factum sit aut factum erit, si in diebus meis evenerit, et ad cognitionem 60 meam pervenerit, aut indicatum mihi fuerit, synodalem causam esse et ad ministerium domini mei episcopi pertinere; quod nec propter amorem, nec propter timorem, nec propter pretium, nec propter parentelam, ullatenus celabo praedicto domino meo episcopo aut ejus misso, cui hoc inquirere jusserit, aut ejus officiariis. Sic me Deus adjuvet et haec sancta Dei Evangelia.





PRIVILEGIUM URBANI PAPAE, QUOD EPISCOPUS EBROICENSIS POSSIT COMPELLERE SUBDITOS SUOS AD ORDINES ET RESIDENTIAM.

URBANUS episcopus, servus servorum Dei, venerabili [Col. 0262B] fratri episcopo Ebroicensi salutem et apostolicam benedictionem.

Significasti nobis quod nonnulli decani rurales et ecclesiarum rectores tuae dioecesis sacros ordines suscipere, et in decanatibus et ecclesiis suis, prout eorum cura requirit, personalem residentiam facere et praetextu quarumdam indulgentiarum per quas eis a sede apostolica dicitur esse concessum, ut non teneantur nec compelli valeant ad praedicta, necnon exercere officia ad quae tenentur decanatuum et ecclesiarum earumdem ratione ad mandatum tuum recusant, propter quod praedicti decanatus et ecclesiae debitis obsequiis defraudantur. Nos igitur tuis supplicationibus inclinati compellendi eosdem decanos et rectores monitione praemissa per subtractionem proventuum dictorum decanatuum et ecclesiarum, ad suscipiendum sacros ordines statutis temporibus, et ad residendum in eisdem decanatibus et Ecclesiis personaliter et ad exercenda praedicta [Col. 0262C] officia ut tenentur; indulgentiis 61 hujusmodi, et quibuslibet litteris apostolicis veritati et justitiae praejudicantibus nequaquam obstantibus; ac demum si protervitas eorum exegerit ipsis in hujusmodi contumacia manentibus per terminum, privandi eos dictis decanatibus et ecclesiis, et conferendi eos, prout ad te spectat, personis idoneis, quae in eisdem decanatibus et ecclesiis, in ordinibus quos eorum cura requirit, velint et valeant deservire. Necnon contradictores per censuram ecclesiasticam, appellatione postposita, compescendi, illis duntaxat exceptis qui nostris aut fratrum nostrorum immorantur obsequiis, fraternitati tuae plenam et liberam concedimus auctoritate praesentium facultatem.

Datum apud Urbem Veterem, V Idus Octobris, pontificatus nostri anno III.





LITTERAE GREGORII PAPAE X SUPER EODEM.

GREGORIUS episcopus, servus servorum Dei, venerabili [Col. 0262D] fratri episcopo Ebroicensi salutem et apostolicam benedictionem.

Insinuasti nobis quod nonnulli decani, etc. (ut supra.)

Datum apud Urbem Veterem, II Kalendas Septembris, pontificatus nostri anno I.




[Col. 0261]
Cérémonies qui s'observent en l'église cathédrale de Rouen en présence de Mgr l'Archevêque.
(Ex registro capitali Rotomagensis.)
Du mardi 6 jour d'avril 1632, le chapitre étant assemblé per juramentum et domos.

Les articles dressez en la chambre des comptes pour les ceremonies qui sont à observer présence de Mr l'archevêque officiant, ou present à l'office, ont été placitez ce jourd'hui 62 en chapitre, et ordonné qu'ils seront observez et gardez de point en point, et enregistrez comme il s'ensuit.

[Col. 0263A] S'il est dimanche, et que ledit seigneur soit present à l'aspersion de l'eau bénite, en la place où il se sied lorsqu'il n'est pas triple, aprés que celui de Mrs qui fera l'office aura fuit l'aspersion en la croix, et en passant donné de l'eau bénite aux diacre et soûdiacre suivant la coûtume, il descendra: étant devant ledit seigneur, aprés lui avoir fait une profonde reverence, et baisé le vipillon ou aspersoir, lui presentera afin de prendre lui-même l'eau benite et en asperger l'officiant, lequel par aprés poursuit l'aspersion suivant la coûtume. Mais si ledit seigneur était en la chaire ou proche de l'autel, il semble que l'officiant lui doit presenter l eau benite avant que d'en distribuer aux diacre et soûdiacre, parce que en ce cas il n'y a aucune messeance, comme il y auroit si du bas du choeur on retournoit vers l'autel ausdits diacre, et soûdiacre, pour puis aprés recommencer l'aspersion à ceux de Mrs qui seront proche dudit seigneur.

Dés que les ministres et officians, ou autres personnes [Col. 0263B] de l'eglise passeront pardevant ledit seigneur, ils le salueront avec l'honneur et la bienseance requise en sa qualité à leur ordre, observant toùjours une difference entre cette salutation et l'adoration, ou reverence dûë au saint sacrement.

Lorsque les ministres, et l'officiant sera entré au choeur, ledit seigneur montera à l'autel pour la confession, aprés laquelle il fera la benediction de l'encens qui lui sera presenté par le diacre dedans la navette, l'enfant tenant devant lui l'encensoir ouvert, et ladite benediction faite il retournera en sa place.

Le soûdiacre montant au jubé ou pulpître pour dire l'Epître, et d'icelui retournant à l'autel, se contentera 63 de faire la reverence audit seigneur en passant et repassant par devant lui, suivant l'ancien usage de cette eglise, sans lui poser ni le livre des epîtres devant lui, ni lui baiser la main ni l'anneau.

Lorsque les ministres seront arrivez devant ledit seigneur, allans au pulpître ou jubé pour l'évangile, le [Col. 0263C] soûdiacre prendra l'encens de l'enfant qu'il presentera audit seigneur pour en faire la benediction en le mettant en l'encensoir, qui lui sera presenté par son aumônier, qui à cette fin l'aura pris des mains de l'enfant, et en aprés le diacre lui demandera la benediction par une profonde inclination pour annoncer l'evangile, laquelle reçùé, presentera à baiser audit seigneur le crucifix qui est au livre des évangiles, disant: Adoramus te, Christe, etc.

L'Evangile announcé lesdits ministres retourneront à l'autel, où étant le diacre encensera le prêtre, et le soûdiacre lui presentera à baiser le texte de l'evangile, puis retournans vers led. seigneur il sera encensé par le diacre, et le soùdiacre lui presentera le livre ou [Col. 0264A] texte de l'evangile pour le baiser. En toutes lesquelles actions lesdits ministres ne doivent baiser ni la main, ni l'anneau dud. seigneur, pour être chose non usitée en cette eglise, et que ledit seigneur n'est en office.

La benediction de l'eau pour le calice et de l'encens pour l'oblation sera faite par le prêtre qui fait le sacrifice.

Après l'Ite missa est ledit seigneur donnera la benediction pontificale à l'ordinaire.

Lorsque ledit seigneur fera l'office aux vêpres, il sortira de la sacristie revétu de ses habits pontificaux, accompagné d'un de messieurs les dignitez pour lui servir de prêtre assistant, ayant à ses cótez deux chapelains pour soûlever les deux côtez de sa chappe: ses croix et crosse seront portées devant lui par deux autres chapelains, et un autre sera reservé pour tenir son mitre en lems, lesquels tous seront revétus de chappes.

Erant entré en sa chaire il fera les prières accoût umées, [Col. 0264B] 64 puis il commencera les vêpres chantant: Deus, in adjutorium, et continuera à dire le chapitre, et l'antienne de Magnificat lui sera annoncée par le chapier usant du mot de monsieur en lui baillant ladite antienne.

Durant que l'antienne sera poursuivie par le choeur, le prêtre assistant lui presentera la navette avec l'encens, et lui bai era la main ou l'anneau, et cette benediction faîte il partira de sa chaire pour se trouver à l'autel lorsque l'on commencera le Magnificat, pour donner le tems aux deux chanoines officians de porter l'encens en la chapelle Notre-Dame.

Etant arrivé à l'autel le prêtre assistant lui presentera l'encensoir en lui baisant la main ou son anneau, ce qu'il reïterera aussi en reprenant l'encensoir.

L'encensement de l'autel achevé, il retournera en sa chaire, et cependant lesdits deux susdits chanoines encenseront les tombe ou sepultures des rois et l'autel de la chapelle de Notre-Dame, étant retournez au [Col. 0264C] choeur ils encenseront ledit seigneur, et monsieur le doyen si faire se doit, le surplus étant continué suivant l'usage de cette église.

Aprés que le Magnificat et l'antienne seront finies avec la neume, il chantera Dominus vobiscum et l'oraison avec sa clause finale, et repetera à la fin Dominus vobiscum. Si il y a plusieurs oraisons à cause des memoires ou de la station de l'Inviolata, il repetera derechef Dominus vobiscum à la fin de la derniere oraison, et le Deo gratias étant chanté il donnera la benediction pontificale au peuple, soit en sa chaire s'il n'y a point de station, ou en la nef s'il y a station. Fait les jours et an que dessus.


Signé, L. PATRY.




[Col. 0263]
JOANNIS CHARTA Qua prioratus S. Victoris in Caletis evehitur ad abbatias. (Anno 1074.)
(Gall. Christ., Instrum. tom, XI, pag. 15, ex Pommerario, Concil. Rotomag., p. 97.)

[Col. 0263D] JOANNES, Dei gratia Rotomagensis episcopus, universis Christi fidelibus salutem, gratiam et benedictionem.

Notum sit omnibus, modernis et futuris, quod petitio Rogerii de Mortuo mari et uxoris ejus Advitae ad nos venit, ad dominum Guillelmum regem Anglorum et ad me, sedentes et tractantes de negotiis ecclesiasticis et saecularibus cum episcopis in [Col. 0264D] quodam concilio congregato in urbe Rotomagensi ut domnum Nicolaum abbatem S. Audoeni Rotomagensis, cognatum nostrum, obnoxie conveniremus, quatenus pro amore Dei et nostri abbatiam fieri dimitteret de quodam prioratu de ecclesia S. Victoris in Caux, in qua habitabant monachi S. Audoeni, quae dicitur ad S. Victorem, et quam ecclesiam quidam presbyter nomine Tormer, de cujus [Col. 0265A] jure erat, ecclesiae S. Audoeni assensu Guillelmi tunc ducis Normannorum, et Malgerii archiepiscopi Rotomagensis, et Rogerii de Mortuo Mari, in cujus feodo erat, pro salute animae suae dederat in eleemosynam; et in ecclesia S. Audoeni monachus effectus fuerat cum quodam nutritio suo nomine Gilberto. Et praefatus Rogerius concessit ut tantum reditum augeret ecclesiae S. Victoris et ecclesiae S. Audoeni, ut honorifice ibi Deo monachi servire possent, et eis digne sufficeret, et quale dominium habuerat antea ecclesia S. Audoeni in prioratu, tale postea in abbatia aeternaliter possideret. Cum vero praedictus abbas Nicolaus assensu capituli sui, et rogatu nostro, et amore Rogerii et uxoris suae, haec concessisset, Radulphum quemdam monachum suum [Col. 0265B] ibi abbatem praeficiens ad supra dictum locum constituendum misit, et cum eo de monachis suis S. Audoeni, Fulbertum, Gislebertum Fauvetel, Hubertum Treton et Guillelmum, tali tamen conditione quod dominium suum S. Audoeno in domo S. Victoris nullo modo minueretur, sed ibi poneret abbatem alio defuncto, sicut priorem ponere solebat, salva dignitate S. Audoeni. Hoc enim constitutum est inter nos ratum et firmum esse in perpetuum, cujus rei testes sumus ex utraque parte. Si enim in disponendo abbate monachi vel laici rebelles ecclesiae S. Audoeni fuerint, statuimus et firmiter praecipimus Guillelmus rex, et ego Rotomagensis archiepiscopus et Rotgerus de Mortuo Mari, in quorum [Col. 0266A] praesentia hoc factum fuit, auctoritate domini papae Gregorii et regia potestate, omnibus haeredibus et successoribus nostris, ut abbas S. Audoeni accipiat ecclesiam prioratus sui S. Victoris cum omnibus appenditiis suis tunc ibi inventis, in ecclesiis, in decimis, et aliis substantiis, et ponat priorem in ecclesia illa sicut antea solebat, ne ecclesia S. Audoeni pro liberalitate sua detrimentum patiatur fraude et dolo, quam antecessores nostri pro salute animarum suarum fundaverunt. Hanc conventionem auctoritate nostra ab abbate Nicolao et Rogero de Mortuo Mari concessam coram rege, ratam esse statuimus, et praesentis scripti privilegio, et sigilli nostri auctoritate confirmavimus, et prohibuimus ego Joannes Rotomagensis archiepiscopus sub anathemate, [Col. 0266B] ne quis ulterius clericus vel laicus audeat hoc infringere praesentibus istis episcopis, et mecum excommunicantibus. Gisleberto Ebroicensi episcopo, Odone Bajocensi, Hugone Lexoviensi, Roberto Sagiensi, quorum anathemate omnes fractores hujus operis confodiantur. Praefatus autem rex Anglorum Guillelmus prohibuit sub foris factura XX unciarum auri reddendarum duci Normanniae, et XX librarum Rotomagensi archiepiscopo, ne ab aliquo infringatur testibus praedictis episcopis, et Fulberto archidiacono et Rogero de Mortuo Mari, in quorum praesentia hoc factum fuit anno ab Incarnatione Domini 1074.




[Col. 0265]
CHARTA De jure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michaelis, abbatem et XII canonicos. (Anno 1061.)
(PETIT, Theodori Poenitentiale, II, 664, ex Libro Pontificali Ecclesiae Abrincarum.)

[Col. 0265C] Anno ab Incarnatione Domini 1061, Ranulfus, abbas Montis S. Michaelis, vir cautus in regimine tam cleri et populi, quam monachalis ordinis, conveni Joannem venerabilem Abrincarum pontificem super quibusdam gravaminibus, quae fiebant a minis episcopalibus frequentissime super clerum et populum Montis. Cogebantur venire Abrincas, ad respondendum de quacunque accusatione contra Christianitatem, nec excusare poterat eos mare insurgens, nec Britonum insidiae, quia preveniri poterant, et ita saepe in forifacta et emendationes episcopales incidebant, et saepe juramentis fatigabantur. Propter [Col. 0265D] praedicta sibi habenda in Monte obtulit abbas episcopo de suo competenter per singulos annos unam vestem, quae tam nobilem et tam sublimem personam deceret cum gratia recipere, et abbatem Montis honorifice dare; et tres libras incensi, et tres libras piperis, et sex tabulas cerae de IX ponderibus, et tres cereos [Col. 0266C] in Purificatione sanctae Mariae, unum scilicet albae cerae unius ponderis, ad manus episcopi, duos alterius cerae unius ponderis ad decani et thesaurarii manus. Episcopus vero praefatus, ut erat animo et genere nobilis, petitioni abbatis annuit, et archidiaconum suum in Monte eum fecit: ita tamen ut quod bene non faceret, vel non posset, episcopus corrigeret Abrincis, et ecclesiastico judicio terminaret: de conjugiis autem illicitis, si qui legales testes procederent, apud episcopum audirentur, et per sacramentum ipsorum lege dissolveretur, quod contra legem praesumptum erat; de criminalibus [Col. 0266D] culpis venirent ad judicium et sententiam episcopi poenitentes, confessi, vel convicti coram suo archidiacono: excommunicati ab episcopo ad ejus satisfactionem et absolutionem venirent: judicium ferri igniti et aquae ferventis Abrincis portaretur, si clerici lapsi in culpam degradationis forte invenirentur, [Col. 0267A] quia ad episcopum pertinet ordinatio, et ad ejus judicium pertineret degradatio; suspensio vero officii pro levioribus culpis in abbatis judicium esset ad correptionem. Talis inter episcopum et abbatem de villa Montis facta est conventio. In monasterio vero S. Michaelis in abbatem, et monachos, et XII canonicos totum jus episcopale retinuit episcopus. In monasterio habet officium facere dedicationis, et quidquid interim offerretur ad altare, episcopi est, et quod offertur ad manus capellanorum suorum, et ipse et omnes qui cum eo venerint, abundanter et honorifice debent procurari; et equi, aqua dulcis, et caetera necessaria debent in monasterio inveniri. Eo die debet esse praesto vestis praefata episcopi, et cera, et piper, et incensum, cerei tres ad purificationem [Col. 0267B] S. Mariae, etiamsi episcopus defuerit, abbas cum duobus de canonicis bis in anno debet esse ad synodum, nisi de licentia episcopi remanserit, et sacerdotes Montis. Quoties etiam graviores causae emerserint, episcopus mandabit abbati, et vocabit eum, et venire debet, nisi inevitabilem et legalem [Col. 0268A] excusationem praetenderit. Non communicabit abbas excommunicato episcopi scienter, nec excommunicabit nominatum aliquem parochianum episcopi extra Montem consistentem, inconsulto episcopo. Monachi quinta feria Pentecostes venient Abrincas cum capite S. Auberti ad ecclesiam Sancti Andreae, in qua ipse episcopus sedit, cum processione magna tam clericorum quam laicorum omnium qui domos tenent: et denariatas cerae matricis ecclesiae debent, ut sedi episcopali, de qua recipiunt consilium animarum, et abbas per se, vel per decanum suum, oleum et chrisma, ad erogandum et presbyteris ad Christianitatem faciendam. Canonici omnes sub episcopi priore sunt, et canonicas, id est praebendas, cum fuerint vacuae, distribuere debet, sicut dignum [Col. 0268B] decreverit. Beatus vero Aubertus, cui divo munere Mons ille collatus est, eos constituit; et de suo episcopio, ecclesiae quam construxit, duas villas, Ilium scilicet et Genecium, ad usum suum et illorum contulit.




[Col. 0267]
CONCILIUM ROTOMAGENSE In basilica S. Mariae Rotomagi ab Joanne archiepiscopo, cum suis suffraganeis Willelmo Anglorum rege Normanniam gubernante, celebratum, anno Christi 1072, Alexandri II papae anno XI, Philippi I Francorum regis anno XIII.
(LABBE, Concilia, IX, 1225.)



TITULI CANONUM.
[Col. 0267C]

    I. Ut episcopus chrisma et oleum hora competenti, et cum duodecim sacerdotibus consecret.
    II. Quod totum chrisma et oleum ab archidiaconis renovandum sit.
    III. Qua cura distribui a decanis chrisma et oleum debeant.
    IV. Ut qui missam celebrat omnino communicet.
    V. Ut sacerdos jejunus et cum alba ac stola baptizet.
    VI. Ut viaticum et aqua benedicta ultra octo dies non serventur, et consecratae hostiae iterum non consecrentur.
    VII. Confirmatio jejunis a jejunis et cum igne conferenda.
    VIII. Ut ordines sacri, post diem Sabbati, vel die Dominica mane, jejunis a jejunantibus conferantur.
    IX. Ut Quatuor Temporum exacta sit observatio.
    X. Quod depositione digni sint qui furtim aut indebite ad sacros ordines provehuntur.
    [Col. 0267D] XI. De iis qui coronas relinquunt. Et ut ordinandi ad episcopum feria quinta veniant.
    XII. Ut monachi vagi vel expulsi, itemque sanctimoniales, ad sua monasteria redire compellantur.
    XIII. Ne curae pastorales vendantur et emantur.
    XIV. De ritu nuptiarum, ne in occulto fiant aut inter consanguineos.
    XV. De clericis uxoratis, ut ecclesiis non ministrent, nec fructus percipiant, et quales esse debeant archidiaconi ac decani.
    XVI. Ut nullus mortua uxore illam accipiat de qua ante fuerat infamatus.
    XVII. Nullus uxore velata superstite aliam ducat.
    [Col. 0268C] XVIII. Ne absentis viri uxor alteri nubat priusquam de viri morte compertum habeat.
    XIX. Ne clerici, in publicum crimen lapsi, sacris ordinibus facile restituantur.
    XX. Ut episcopus qui ad lapsi depositionem venire non potest vicarium mittat.
    XXI. Ut ante horam vespertinam in Quadragesima non edatur.
    XXII. Ut Sabbati Paschae officium ante horam nonam non inchoetur.
    XXIII. De sanctorum festivitatibus transferendis.
    XXIV. Ut generale baptisma nisi Sabbato Paschae et Pentecostes non fiat. Parvuli quocunque tempore petierint, baptizentur; nullus in Epiphania sine infirmitatis necessitate.





PRAEFATIO.

Anno ab incarnatione Domini 1072, congregatum est concilium in metropolitana Rotomagensis urbis sede, in basilica beatae et gloriosae Dei genitricis [Col. 0268D] semper virginis Mariae, cui Joannes ejusdem urbis archiepiscopus praeerat, et vestigia Patrum secutus utilitati ecclesiasticae omnimodis consulebat, cum suffraganeis suis, Odone Bajocensi, Hugone Luxoviensi, Rodberto Sagiensi, Michaele Abrincatensi, et Gisleberto Ebroicensi. In primis disputatum est de fide sanctae et individuae Trinitatis, quam secundum statuta sanctorum conciliorum, scilicet Nicaeni, Constantinopolitani, primi Ephesini, Chalcedonensis concilii, corroboraverunt, sanxerunt, se toto corde credere professi sunt. Post hanc catholicae fidei professionem, annexa sunt haec subscripta catholicae fidei doctrinae capitula.



CANONES.
[Col. 0269A]


I. Ut episcopus chrisma et oleum hora competenti et cum duodecim sacerdotibus consecret.

In primis statutum est a nobis ut, secundum statuta Patrum, chrismatis et olei, baptismatis et unctionis consecratio, competenti hora, id est post nonam, secundum statuta sanctorum Patrum, fiat. Hoc etiam debet episcopus praevidere ut in ipsa consecratione duodecim sacerdotes, sacerdotalibus vestibus indutos, vel quamplures, secum habeat.



II. Quod totum chrisma et oleum ab archidiaconis renovandum sit.

Item in quibusdam provinciis mos detestabilis inolevit quod quidam archidiaconi, pastore carentes, ab aliquo episcopo particulas olei et chrismatis [Col. 0269B] accipiunt, et ita oleo suo commiscent; quod et damnatum est. Sed unusquisque archidiaconus chrisma et oleum suum totum episcopo a quo consecrabitur, ut proprio episcopo, praesentet.



III. Qua cura distribui a decanis chrisma et oleum debeant.

Item chrismatis et olei distributio a decanis summa diligentia et honestate fiat ita ut interim, dum distribuerint, albis sint induti; et talibus vasculis distribuatur ut nihil inde aliqua negligentia pereat.



IV. Ut qui missam celebrat omnino communicet.

Item statutum est ut nullus missam celebret qui non communicet.



V. Ut sacerdos jejunus, et cum alba ac stola baptizet.

[Col. 0269C] Item nullus sacerdos baptizet infantem, nisi jejunus et indutus alba et stola, nisi necessitate.



VI. Ut viaticum et aqua benedicta ultra octo dies non serventur, et consecratae hostiae iterum non consecrentur.

Item sunt quidam qui viaticum et aquam benedictam ultra octavum diem reservant; quod et damnatum est. Alii vero, non habentes hostias, consecratas iterum consecrant; quod terribiliter interdictum est.



VII. Confirmatio jejunis a jejunis et cum igne conferenda.

Item, donum sancti Spiritus, ut non detur nisi jejunis, et a jejunis; neque ipsa confirmatio absque igne fiat statutum est.



VIII. Ut ordines sacri post diem Sabbati, vel die Dominica mane, jejunis a jejunantibus conferantur.
[Col. 0269D]

Hoc etiam statutum est ne in dandis sacris ordinibus apostolicae auctoritatis violatores inveniamur. Legitur enim in decretis Leonis papae quod non passim diebus omnibus sacri ordines celebrentur; sed post diem Sabbati, in ejus noctis exordio quae in prima Sabbati lucescit, his qui consecrandi sunt, jejunis a jejunantibus sacra benedictio conferatur. Quod ejusdem observantiae erit, si mane ipso Dominico die, continuato Sabbati jejunio, celebretur. A quo tempore praecedentis noctis initium non recedit quo diem resurrectionis, sicut etiam in Pascha Domini declaratur pertinere non dubium est.



IX. Ut Quatuor Temporum exacta sit observatio.
[Col. 0270A]

Item, Quatuor Temporum observatio competenti tempore secundum divinam institutionem communi observantia a nobis servetur, id est, prima hebdomada Martii, secunda Junii, tertia Septembris, eadem Decembris ob reverentiam Dominicae nativitatis. Indignum enim valde est ut sanctorum institutio aliquibus occupationibus vel mundiali sollicitudine destituatur.



X. Quod depositione digni sunt, qui furtim aut indebite ad sacros ordines provehuntur.

Item, clerici, qui non electi, nec vocati, aut nesciente episcopo, sacris ordinibus se intromittunt, aliquibus vero episcopus, ut diaconibus, manum imponit; alii caeteros ordines non habentes, [Col. 0270B] diacones aut presbyteri consecrantur; hi digni sunt depositione.



XI. De his qui coronas relinquunt; et ut ordinandi ad episcopum feria quinta veniant.

Item, qui coronas benedictas habuerunt et reliquerunt, usque ad dignam satisfactionem excommunicentur. Clerici, qui ordinandi sunt, in quinta feria veniant ad episcopum.



XII. Ut monachi vagi vel expulsi, itemque sanctimoniales, ad monasteria sua redire compellantur.

Item, monachi et sanctimoniales, qui relictis suis ecclesiis per orbem vagantur, alii pro nequitiis suis a monasteriis expulsi; quos pastorali auctoritate oportet compellere ut ad monasteria sua redeant. Et si expulsos abbates recipere noluerint, victum eleemosynae [Col. 0270C] eis tribuant, quas manuum labore acquirant, quousque si vitam suam emandaverint videantur.



XIII. Ne curae pastorales vendantur et emantur.

Item, emuntur et venduntur curae pastorales, scilicet ecclesiae parochianae, tam a laicis quam a clericis, insuper etiam a monachis; quod ne amplius fiat interdictum est.



XIV. De ritu nuptiarum, ne in occulto fiant, vel inter consanguineos.

Item, nuptiae non in occulto fiant neque post prandium; sed sponsus et sponsa jejuni a sacerdote jejuno in monasterio benedicantur; et antequam copulentur, progenies utrorumque diligenter inquiratur. Et si infra septimam generationem aliqua consanguinitas inventa fuerit, et si aliquis eorum [Col. 0270D] dimissus fuerit, non conjungantur. Sacerdos qui contra hoc fecerit deponatur.



XV. De clericis uxoratis, ut ecclesiis non ministrent, nec fructus percipiant; et quales esse debeant archidiaconi et decani.

De sacerdotibus, et Levitis et subdiaconibus qui feminas sibi usurpaverunt, concilium Luxoviense observetur, ne ecclesias per se atque per suffraganeos regant, nec aliquid de beneficiis habeant. Archidiaconi, qui eos regere debent, non permittantur aliquam habere nec concubinam, nec subintroductam mulierem, nec pellicem; sed caste et juste vivant, et exemplum castitatis et sanctimoniae subditis praebeant. Oportet etiam ut tales decani eligantur qui sciant subditos redarguere et emendare, [Col. 0271A] quorum vita non sit infamis, sed merito praeferatur subditis.



XVI. Ut nullus mortua uxore illam accipiat de qua ante fuerat infamatus.

Item, interdictum est ne aliquis, qui vivente sua uxore de adulterio calumniatus fuerat, post mortem illius unquam de qua calumniatus fuit accipiat. Multa enim mala inde evenerunt. Nam plurimi hac de causa suas interfecerunt.



XVII. Nullus uxore velata superstite aliam ducat.

Item, nullus, cujus uxor velata fuerit, ipsa vivente unquam aliam accipiat.



XVIII. Ne absentis viri uxor alteri nubat, priusquam de viri morte compertum habeat.

Item, si uxor viri qui peregre aut alias profectus fuerit alii viro nupserit, quousque prioris mortis [Col. 0271B] certitudinem habeat, excommunicetur usque ad dignam satisfactionem.



XIX. Ne clerici in publicum crimen lapsi sacris ordinibus facile restituantur.

Item, statutum est ne hi qui publice lapsi in criminalibus peccatis inveniuntur citissime in sacris ordinibus restituantur. Si enim lapsis, ut ait beatus Gregorius, ad suum ordinem revertendi licentia concedatur, vigor canonicae procul dubio frangitur disciplinae, dum per reversionis spem pravae actionis desideria quisque concipere non formidat. Unde hoc ratum manere oportet ut in crimine publico lapsus, ante peractam poenitentiam in pristino gradu nullatenus restituatur, nisi summa necessitate, post dignam quidem longae poenitentiae satisfactionem.



XX. Ut episcopus, qui ad lapsi depositionem venire non potest, vicarium mittat.
[Col. 0271C]

Item, si aliquis lapsus dignus depositione repertus fuerit, et ad eum deponendum tot coepiscopos quot auctoritas postulat, scilicet in sacerdotis sex, in diaconi depositione tres; unusquisque qui adesse non poterit, vicarium suum cum sua auctoritate transmittat.



XXI. Ut ante horam vespertinam in Quadragesima non edatur.
[Col. 0272A]

Item, statutum est ut nullus in Quadragesima prandeat, antequam, hora nona peracta, vespertina incipiat. Non enim jejunat qui ante manducat.



XXII. Ut Sabbati Paschae officium ante horam nonam non inchoetur.

Item, statutum est ut in Sabbato Paschae officium ante nonam non incipiatur. Ad noctem enim Dominicae resurrectionis respicit, ob cujus reverentiam Gloria in excelsis Deo et Alleluia cantatur. Quod etiam in Officii initio, cerei scilicet benedictione, monstratur. Narrat Liber Officialis quod in hoc biduo non fit sacramenti celebratio. Vocat autem hoc biduum sextam feriam et Sabbatum, [Col. 0272B] in quo recolitur luctus et moestitia apostolorum.



XXIII. De sanctorum festivitatibus transferendis.

Item, si alicujus sancti festivitas in ipsa die evenerit, in qua celebrari non possit, non ante, sed infra octavum diem celebretur.



XXIV. Ut generale baptisma, nisi Sabbato Paschae et Pentecostes, non fiat. Parvuli, quocunque tempore petierint, baptizentur; nullus in Epiphania, sine infirmitatis necessitate.

Item, juxta sanctorum Patrum decreta, scilicet Innocentii papae et Leonis, statuimus ne generale baptisma nisi Sabbato Paschae et Pentecostes fiat. Hoc quidem servato, quod parvulis, quocunque tempore, quocunque die petierint, regenerationis lavacrum non negetur. Vigilia vel die Epiphaniae ut [Col. 0272C] nullus, nisi infirmitatis necessitate, baptizetur omnino interdicimus.

Huic concilio consenserunt Joannes archiepiscopus, Rotomagensis, Odo Bajocensium episcopus, Michael Abrincatensis episcopus, Gislebertus Ebroicensis episcopus, et quamplures etiam venerabiles abbates, quibus, eo tempore coenobia Normanniae nobilitor pollebant, et monachicum rigorem servabant.



APPENDIX.



[ACTA ARCHIEPISCOPORUM ROTOMAGENSIUM.]




[Col. 0271]
MONITUM IN OPUSCULUM SUBSEQUENS.
(Apud Mabill. Analect. vet. edit., pag. 222.)

Pontificum Rotomagensium acta litteris mandavit anonymus coenobii Sancti Audoeni ejusdem urbis monachus, ad cujus autographum haec editio exacta est. Vixit is Gregorio VII pontifice, Joanne archiepiscopo Rotomagensi, abbate monasterii Sancti Audoeni Nicolao; non alius forsan quam Fulbertus ejusdem loci coenobita, qui librum De miraculis sancti Audoeni, hactenus ineditum, eidem Nicolao abbati nuncupavit; aut Theodericus, a quo sancti Audoeni Vita metrica Nicolao itidem inscripta est. His actis uberiores notas subjicere supersedeo, cum satis illustrata sit Rotomagensium praesulum historia, quam noster Franciscus Pomeraius Gallico idiomate ante paucos annos erudite et accurate composuit, usus superiorum Actorum lectione, quae ipsius historiae probationis loco esse poterunt. Hic duo tantum observo. Unum, inter Rotomagenses episcopos nullum in his Actis locum tribui Hugoni, Caroli Magni filio, cujus Vitam Baldricus episcopus edidit, eumdem perperam numerans inter archiepiscopos Rotomagenses, ut fusius alias ostendi in Saeculi III Benedictini tomo I. Alterum est, synodum comprovincialium episcoporum a Maurilio archiepiscopo celebratam fuisse, in qua sententia adversus Berengarium ejusque haeresim dicta est, anno scilicet Dominicae Incarnationis 1063, quo instauratae Rotomagensis ecclesiae dedicationem peregit astante Willelmo Normannorum duce cum omnibus suffraganeis suis quibuscum concilium de castitate conservanda et caeteris sanctorum Patrum institutionibus pastorum incuria negligenter postpositis, viriliter restituendis religiose celebravit, inquit Anonymus noster.




[Col. 0273]
ACTA ARCHIEPISCOPORUM ROTOMAGENSIUM.

[Col. 0273A] Galliae provinciae sunt decem et octo: quarum una existit Lugdunensis, quae vocatur secunda, in qua est nobilis et ampla civitas, quae vocatur Rodomus vel Rotomagus, super fluvium Sequanae sita. Hujus civitatis ecclesia in honore beatae et gloriosae Dei Genitricis semper virginis Mariae est consecrata. Haec vero est metropolis: sex enim sub se civitates episcopales continet, scilicet primam civitatem Bajocatarum, secundam civitatem Abrincatarum, tertiam civitatem Evatinorum, quae dicitur Ebroicas; quartam civitatem Salanum quae vocatur Sagium; quintam civitatem Lexoviorum, sextam civitatem Constantinorum.

In praefata civitate Rotomagensi exstitit egregius Mallonus in ordine primus. Nonnullos horum positio [Col. 0273B] verborum pertubat, non satis idonee speculantes, quoniam eorum velle, scilicet beatissimum Nigasium praenominatae civitatis primum antistitem exstitisse, nullatenus hac re pugnatur, si expositione quantulumcunque subtili fulciatur. Attendant igitur tam clerici quam monachi ne errent, qualiter scripturas perspicacius indagantes, utrumque posse haud inconvenienter stare dijudicent. Decenter, inquam, inquiunt, qui Mallonum in sede Rotomagensi fuisse primum asserunt. Nullus enim eum praeivit, quantum ad archiepiscopatus usumfructum: nec tamen male praedicant, qui beatum Nigasium ejusdem sedis archiepiscopum fuisse primum comprobant. Quippe jam non paucis reor manifestatum esse, hunc Romae a beato papa Clemente [Col. 0273C] Rotomagensium urbis antistitem ordinatum fuisse nondum jugo pastorali cujuspiam obnoxiae. Nec est frivolum, sed firmum et ratum, prout sua testatur passio, cum beato sociatum Dionysio, permissione Clementis papae hunc eumdem ad oras Gallicas condescendisse; et priusquam ad suam, quam Romae, sicut diximus, acceperat, sedem posset pervenire; martyrium truncato capite, tamen vicinius circa fines Northmannicos cum Quirino et Scuviculo pertulisse. Quo fit ut de utroque, sed alio et alio modo, vera praedicatione praedicetur primus, de Nigasio quidem secundum ordinationem; de Mallono secundum loci inhabitationem. Ut sic dicatur, Nigasius fuit Rotomagensis urbis antistes primus ordinatus: at Mallonus fuit primus in sede locatus.

[Col. 0273D] Sic is non versus poterit consistere versus.
Exstitit egregius Mallonus in ordine primus,
Moribus ornatus, clara quoque stirpe creatus.
Enituit verbis, praefulsit et actibus almis:
Dapsilis in cunctis, clemens et largus egenis.
Mentibus infirmos curabat dogmate sacro,
Daemones vexatos purgabat numine sacro.
Pervigil in populo pastor pius ac speculator,
Pro sibi commissis murum se contulit hosti.
Compatiens aegris, collisos consolidavit.
[Col. 0274A] Mactabat Domino se semper sacra litando,
Perpetuam pacem deposcens atque salutem.
Ut charos fratres, servabat dulciter hostes.
Hic humilis, sobrius, necnon et corde pudicus.
Sordibus immunis, virtutum lampade fulsit.
Obiit in Christo X Kalendas Novembris.

Beato vero Mallono Avidiamus successit, qui sub beato papa Silvestro et Constantino imperatore praefatam rexit Ecclesiam. Is vero prudens et strenuus pastor fuit in populo, qui Arelatensi concilio primo, quod eodem tempore quo Nicaena synodus habita est, congregatum in canonibus invenitur, cum Materno Coloniensi episcopo interfuit. Fuit namque hic beatus pontifex ingenio probus, moribus, insignis, subditorum sibi saluti providus. Huic successit [Col. 0274B] Severus, Severo Eusebius, Eusebio Marcellinus, Marcellino Petrus, Petro Victricius.

Fuit vero hic in regali curia nutritus cum beato Innocentio papa, ut in ejusdem papae epistola de castitate conservanda et aliis institutis Christianae religionis, eidem Victricio missa, invenitur. Ait enim inter caetera: Praeterea frequenter quidam ex fratribus nostris curiales, vel quibuslibet publicis functionibus occupatos, clericos facere contendunt: quibus postea major tristitia cum de revocandis eis aliquid ab imperatore praecipitur, quam gratia nascitur. Sit certe in exemplum sollicitudo et tristitia fratrum, quam saepe pertulimus imperatore praesente, cum pro ipsis prius rogaremus, quod ipse nobiscum positus cognovisti. Quibus non solum [Col. 0274C] inferiores clerici ex curialibus, verum etiam in sacerdotium constituti, ingenti molestia ut redderentur instabat. Erat enim pastor gloriosissimus in persequendis populi criminibus rigidus, viduarum et orphanorum pater mitissimus, misericors pauperibus, cunctis compatiens infirmis et dolentibus.

Cui successit Innocentius, Innocentio sanctus Evodus, Evodo Silvester, Silvestro Malsonus, Malsono Germanus, Germano Crescentius, Crescentio vero beatus Gildardus, frater beati Medardi, quorum vitam magnifico stylo beatus Fortunatus scripsit Una enim die nati fuerunt, una etiam die ordinati, una quoque die migraverunt ad Christum.

Gildardo successit beatus Flavius, cujus pontificatus tempore constructa est ecclesia in honore beati [Col. 0274D] Petri apostoli in suburbio urbis Rotomagensis, anno primo Clotharii regis Francorum, nobiliter aedificata, in qua corpus beati Audoeni successoris sui sepulturae traditum est. Hic vero beatus Flavius anno quingentesimo . . . Dominicae Incarnationis multis virtutibus praeditus, divini amoris flagrantia accensus, dapsilis pauperibus, Rotomagensem rexit Eccleciam.

Huic successit Praetextatus, vir magnae sanctitatis et omnibus iniquis odiosus. Hic vero fuit tempore Chilperici regis, filii Clotharii, qui vir nimiae crudelitatis [Col. 0275A] cum Fredegunde impia uxore sua ingenti contra pontificem odio exarsit. Causa vero odii nihil aliud fuit nisi quia fratrem suum Sigibertum regem, qui fraude Chilperici occisus fuit, multum dilexerat, et eamdem dilectionem Childeberto filio ejus et matri Brunichildi servabat. Hac de causa iratus Chilperious sibi calumniam imposuit, scilicet quod magnam partem thesauri fratris sui Sigiberti apud se reconditam habuerat, quam postquam Childebertus nepos ejus litem contra eum inierat, ei reddiderat. Ideo in tantum persecutus est eum, quod eum ab episcopatu destitutum expulit, et in quamdam insulam in Constantinensi pago in mari sitam exsulavit, et in loco ejus Melantium archidiaconum episcopum ordinari fecit. Modus expulsionis suae talis [Col. 0275B] fuit. Rex concilium episcopos suos convocare fecit, cui vir magnae auctoritatis et probitatis Gregorius archiepiscopus Turonensis interfuit. Hic vero nec callidae machinationi, qua episcopus deceptus est, nec injustae destitutioni assensum praebuit. Rex vero impia calliditate quibusdam episcopis . . . mandavit ei, quod si quae sibi objecerat in concilio, recognosceret, et inde coram rege prostratus se reum proclamaret, omnino ei dimitteret. Qui hortatu impiorum episcoporum deceptus, fraudulentis regis mandatis acquievit. Tunc rex clamare coepit: »Audistis eum crimine convictum, nunc super hoc certam sententiam definite.« Et ita deposuerunt eum, et in praefatum exsilium rex retrudere jussit. Mortuo vero rege, omnium [Col. 0275C] primatum et coepiscoporum consilio et judicio, nolente Fredegunde regina, ad propriam ecclesiam est revocatus, et deposito Melantio in propriam sedem inthronizatus. Melantius vero in familiaritate Fredegundis impiissimae reginae permansit, quae beato Praetextato semper inimicata et insidiata est in tantum, ut pretio quorumdam mentes cum praefato Melantio corrumperet: ita ut, sicut beatus Gregorius Turonensis in scriptis suis narrat, nocte sancta Paschae, in loco pontificali, ubi stare consueverat, gladiis eum percuterent, et ita interficerent. Qui mox ut vulnera sensit, ad altare cucurrit, et illud amplexatus, viatico Dominici corporis et sanguinis se muniens, animam Deo reddidit. Corpus vero ejus omnes principes patriae cum magno ejulatu et lamentatione [Col. 0275D] de tanti pastoris patrocinii desolatione condolentes, sepulturae honorificae tradiderunt. Postea vero Melantius, qui tempore sui exsulatus episcopatum usurpaverat, consilio et ingenio praefatae reginae in eadem sede est restitutus.

Huic successit praesul Hildulfus, vir prudens et honestus. Hildulfo beatus Romanus, nobilis ortu et virtute praeclarus. Beato Romano sanctus Audoenus, claris natalibus ortus, et virtutum magnitudine excelsus. Beato Audoeno successit inclytus Ansbertus venerabilis praesul, et sanctis operibus gloriosus. Horum vero trium ac beati Gildardi memoriam tantum tetigimus, quia eorum gesta a probatissimis viris luculenter apud nos conscripta habentur.

Ansberto successit venerabilis Grippo. Gripponi [Col. 0276A] Ranilandus, vir venerabilis et honestus. Ranilando sanctus Hugo, qui venerabilis vitae et magnae honestatis fuit, ut vita ejus testatur. Hugoni Ratbertus, vir prudens et strenuus. Ratberto Grimo. Hic namque vir magnae nobilitatis et probitatis exstitit, populumque sibi creditum tam bonorum exemplis, quam praedicationibus optime gubernavit, ecclesiamque sanctae Dei Genitricis Mariae, cujus sedi praesederat, propriis praediis ac pluribus beneficiis augmentavit. Fontanas enim super fluvium Itonam sitas cum omnibus suis appendiciis dedit. Grimoni successit Rainfredus, vir nobili progenie ortus, et litterarum studiis imbutus, qui ecclesiam propriis beneficiis augmentavit. Dedit enim ei in territorio Vilcassino villam quae dicitur Cramisiacum, et quamplurima [Col. 0276B] beneficia ex nobilibus viris ad opus suae ecclesiae acquisivit.

Rainfredo successit beatae memoriae Remigius. Hic fuit filius Caroli, qui major domus regiae appellatus est, frater Carlomanni, qui relicta parte regni quam possidebat, in monte Soracte monachus effectus est, ubi ecclesiam in honore S. Silvestri construxit, et inde ad monasterium S. Benedicti in monte Casino transiit. Fuit etiam idem Remigius frater Pippini, quem Stephanus papa regem consecravit. Hic vero Pippinus precibus Carlomanni monachi, fratris sui, mandavit Remigio praefato archiepiscopo, ut ad locum qui dicitur Floriacus pergeret, et corpus Benedicti, qui ibi requiescebat, legatis Carlomanni redderet. Cumque ad locum veniret, et abbatem qui [Col. 0276C] tunc temporis monasterium regebat, et Medo dicebatur, vocaret, regis edicta edisserens, cum legatis, Carlomanni ecclesiam ingressus est. Cumque sepulcrum beati viri appropinquassent, repentina caecitate multati sunt. Proinde terrore valido concussi, ante praefatum abbatem fratresque loci illius solotenus prosternuntur, misericordiam deprecantes, quatenus pro eis Dominum exorarent ut eis indulgeret: promittitque beatus Remigius quod nunquam sancti corpus inde amplius transferret. Quid plura? Illico sunt exauditi, et beatus Remigius cum suis sodalibus pristinam sanitatem recipit. Precatus est autem praefatum abbatem ut corporis beati viri reliquias illis exhiberet, ne locus in quo Deo devote servierat, [Col. 0276D] tanto patrocinio cassaretur: qui libenter acquievit. Sicque legatis remeantibus ad propria, beatus Remigius rediit ad sua. Ipse vero quamplura Ecclesiae suae acquisivit beneficia, et de suis propriis largitus est multa. Super gregem sibi commissum vir nobilissimus pervigil, necnon moribus et opere clarus exstitit, et beato fine quievit.

Beato Remigio Mainardus venerabilis pontifex successit; Mainardo Guillebertus, qui tempore Caroli Magni imperatoris pontificatum decenter et honorifice rexit. Guilleberto Rainowardus, pontificali ordine dignus. Rainowardo Gunbaldus, nobilis prosapia et bonorum operum clarus instantia. Gunbaldo successit Paulus, praesul mitis et prudentissimus. Paulo successit Wanilo, antistes Deo devotus, et in cunctis [Col. 0277A] reverentissimus. Waniloni successit Adalardus, nepos Gunbaldi archiepiscopi, qui religiosus in cunctis operibus fuit. Adalardo Riculfus, vir nobilis, et multis dives praediis, quibus ecclesiam sibi commissam haereditavit. Fuit autem tempore Caroli regis patris Ludovici regis, cujus fuit filius rex Lotharius, in quo progenies Caroli Magni a regno funditus exstirpatur. Hugo enim dux, qui cognominatus est Magnus, regnum sibi usurpavit et rex consecratus est. Cui successit Rotbertus in regimine, filius ejus, rex Deo devotus. Praefatus vero Riculfus chartas ecclesiae supradictum regem fecit regali sanctione corroborare. Riculfo successit Joannes, devotus et religiosus antistes Joanni Witto, vir honorabilis, et reverentissimus pastor.

[Col. 0277B] Wittoni Franco, prudens pontifex et bonus populi auxiliator. Hujus enim tempore Rollo dux Danorum patriam invasit, quae vocatur Francia, nunc vero Normannia eorum nomine insignita. Cujus mentis feritatem tam divinis eloquiis quam devotis servitiis ita dilinivit, ut terram sibi acquisitam cum pace et justitia regeret. Postea praedicatione praefati pontificis legem Christianam suscipiens, ab eodem baptizatus est, et in fide catholica perseverans bono fine migravit ad Christum. Franconi successit Gunhardus, vir sapiens et in cunctis providus. Gunhardo successit Hugo. Hic vero fuit prosapia clarus, sed ignobilis cunctis operibus. Monachus enim apud Sanctum Dionysium erat, quando Willelmus filius Rollonis, dux Normannorum, ei episcopatum tradidit; [Col. 0277C] sed postpositis sanctae regulae institutis, carnis petulantiae se omnino contulit. Filios enim quamplures procreavit, ecclesiam et res ecclesiae destruxit. Todiniacum enim qui in dominicatu archiepiscopi erat, cum omnibus appendiciis suis fratri suo Radulfo, potentissimo viro, filio Hugonis de Calvacamp, dedit, et ita a dominicatu archiepiscopatus usque in praesens alienavit.

Huic successit Rotbertus, vir nobilissimus et potentissimus, Richardi primi filius. Hic vir magnae pietatis et honestatis fuit, et in mundialibus divitiis adeo laudatus a saecularibus viris; sed carnis fragilitate superatus, quamplures filios procreavit. Plura etiam ecclesiae bona fecit. Ecclesiam enim praesentem miro opere et magnitudine aedificare coepit. Ante [Col. 0277D] obitum suum, gratia Dei praeveniente, vitam suam correxit. Feminam enim reliquit, et de hoc caeterisque pravis actibus suis poenitentiam egit; et sic bono fine, in quantum humana fragilitas capere potest, quievit.

Rotberto successit Malgerius nepos ejus: filius enim Richardi fratris sui fuit. Qui quia non electione meriti, sed carnali parentum amore et adulatorum suffragio in pueritia sedem adeptus est pontificalem omni destitutus tutela, potius acquievit carni et sanguini quam divinis mandatis. Voluptatem enim per omnia sequens, ornamenta ecclesiae caeteraque beneficia pueriliter erogavit. Et ideo auctore papa Leone Villelmus dux Normannorum, postea effectus rex [Col. 0278A] Anglorum, assistente praefati papae legato, scilicet Hermenfrido Sedunensi episcopo, caeterisque comprovincialibus episcopis, in Lexoviensi ecclesia ab episcopatu eum destituit, deditque postea illi quamdam insulam in Constantiniensi pago in mari sitam, in qua pluribus annis, non quidem ut decuit, vixit; postea vero, quo autem divino judicio, ignoratur, in mari submersus est.

Malgerio destituto elegit dux Willelmus quemdam monachum, nomine Maurilium, qui nobili prosapia ex Remensi pago exortus, et in ejusdem civitatis ecclesia educatus, inde in Leodicensi Ecclesia omni liberalium artium peritia imbutus, Halverstatensis ecclesiae scholasticus effectus est; qui locus in Saxonia ditissimus habetur, in quo pluribus annis honorifice [Col. 0278B] vixit. Postea vero succensus amore coelestis patriae, cuncta quae mundi sunt fastidiens, monasticam vitam appetiit: sicque Fiscamnense coenobium adiens, monachus ibi effectus est, in quo sancte multo tempore vixit, caeterisque exemplum sanctitatis exhibuit. Denique igne divini amoris exaestuans, acriorem vitam eligens, licentia ab abbate qui ecclesiae praeerat accepta, Italiam petiit; eremique cultor solitariam vitam ducens, opere manuum vixit. Defuncto itaque abbate Florentinensis ecclesiae, quae in honore beatae Mariae semper virginis constructa est, elegit eum marchio Bonifacius, vir nobilis et potentissimus; et ita licet invitus, bonorum tamen virorum admonitionibus superatus, abbas ejusdem loci ordinatus est: ubi multo tempore subditos pro [Col. 0278C] posse suo sancte et regulariter rexit. Sed quia vita justorum est detrimentum pessimorum, monachi, qui tempore praedecessoris sui indisciplinate vixerant, constantiam regulae Patris Benedicti, qua eos regulariter constrinxerat, ferre nolentes, sed in omnibus bonis operibus sibi resistentes, detrimentum vitae ei machinati sunt. Et quia pluribus annis in hoc laborans, nullo modo se in eis vidit proficere, saluti propriae prospiciens, abbatiam deseruit, et ad proprium locum, scilicet Fiscamnum, rediit, in quo sancte usquequo in episcopatu inthronizatus est, vixit. Hic ecclesiam a Rotberto archiepiscopo incoeptam complevit, et astante Willelmo Normannorum duce, postea Anglorum rege, cum omnibus suffraganeis suis, concilium in Rotomagensi ecclesia de castitate [Col. 0278D] conservanda et caeteris sanctorum Patrum institutionibus pastorum incuria negligenter postpositis, viriliter restituendis religiose celebravit. Postea perfecta ecclesia, dedicavit eam, astante Willelmo Normannorum duce, anno 1063 Dominicae Incarnationis, regnante Henrico nobilissimo rege Francorum, astantibus etiam comprovincialibus episcopis, scilicet Odone Bajocensi, Joanne Abrincensi, Hugone Lexoviensi, Guillelmo Ebroacensi, Ivone Sagiensi; Gaufrido Constantiniensi, caeterisque venerabilibus abbatibus; praesidente etiam sedi apostolicae papa Victore II. Multa etiam bona de Christianae legis et ecclesiasticae religionis restitutione fecit. Jejuniis et orationibus et eleemosynis usque ad ultimum diem [Col. 0279A] insistens, V Idus Augusti animam Deo reddidit.

Defuncto venerabili antistite Maurilio, praefatus Willelmus rex Anglorum Lanfrancum reverentissimum abbatem Cadomensis Ecclesiae, omnibus liberalibus artibus imbutum, sanctis moribus et operibus ornatum, quem postea Cantuariensi Ecclesiae metropolitanumi nstituit episcopum et primatem Anglorum, Alexandro summo pontifici et venerabili papae misit, postulans ejus clementia ut ei assensum praeberet quatenus ejus auctoritate Joannem Abrincatinae Ecclesiae episcopum metropolitanae Ecclesiae praeficeret, eique ne aliqua occasione in hoc resisteret, litteris apostolicis mandaret. Ipse vero ejus petitioni, quia devotam vidit, acquievit. Litteras inde pontifici misit. Verba quae litterae continent, haec sunt:

»ALEXANDER Episcopus servus servorum Dei, JOANNI Abrincensium venerabili episcopo salutem et [Col. 0279B] apostolicam benedictionem.

[Col. 0280A] »Destituta Rotomagensi Ecclesia pastore, etc.«

Vide in Alexandro II papa ad annum 1073 Patrologiae, tom. CXLVI.

Joannes vero episcopus apostolica legatione recepta, et omnium comprovincialium episcoporum, cunctorumque etiam ejusdem ecclesiae canonicorum electione communi consensu facta, metropolitanam adeptus est sedem. Hic vero fuit progenie nobilis, liberalibus imbutus disciplinis. Is alias satis strenuus, etc. Hanc de Joanne notitiam integram ex Gallia Christiana dedimus in prooemio ad Joannem, usque ad verba quibus clauditur: »Et honorifice in ipsa ecclesia tumulatur V Idus Septembris.« Pergunt Acta:

Successit huic imo praecessit (nam duobus ante obitum ejus mensibus intronizatus est) Domnus Guillermus, coenobii Cadomensis abbas, cum apostolica auctoritate, tum regio munere, tum denique communi electione, vir sane et generis nobilitate cluens, [Col. 0280B] et morum praerogativa praepollens.




ANNO DOMINI MLXXIX.
ARNULFUS CLERICUS MEDIOLANENSIS.




[Col. 0279]
NOTITIA IN ARNULFUM.
[Apud PERTZ, Monumenta Germaniae historica, Script. tom. VIII, pag. 1, prooem. ad Arnulfi Gesta archiepiscoporum Mediolanensium, edente W. Wattembach.]

[Col. 0279C] Arnulfus Mediolanensis rerum quae saeculo XI ad a. usque 1077 Mediolani acciderunt, scripsit historiam, oculatus ipse testis, praemissa brevi rerum post a. 925 gestarum narratione. De ipso nihil praeter ea quae ex hoc opere concludere licet, habemus compertum. Nomen et genus I, 8, indicavit, ubi de Arnulfo I archiepiscopo (970-974) locutus, haec addit: cujus aequivocus existo gestorum scriptor ego praesentium, fratris vero illius pronepos verus. Itaque cum Mediolanensium ordines ita inter se essent distincti ut capitaneorum aestimatio duplo major esset quam vassorum, vassos pari intervallo sequerentur negotiatores, deinde reliqua multitudo [(1) 1Kb] , Arnulfum primo ordini accenseri par est. Nam cum decumanorum primicerius de populo natus esset [(2) 1Kb] , [Col. 0279D] inter ordinarios regum principum et capitaneorum filii erant [(3) 1Kb] ; archiepiscopos vero qui de ordinariorum numero legendi essent [(4) 1Kb] , nunquam per haec saecula, [Col. 0280C] ex quo inter Italiae [(5) 1Kb] principes primum locum obtinuerunt, ex genere capitaneis inferiore sumptos esse, et per se verisimile est, et Widonis monstrat electio, cui id ipsum quod de vassorum ordine esset [(6) 1Kb] , maximas excitavit molestias. Accedit quod ipse Arnulfus nobilitatem generis non uno loco manifesto prodit cum et causae nobilium aperte faveat [(7) 1Kb] , et humiliter natos appellet quos alii tanquam nobiles praedicant [(8) 1Kb] , milites scil. minores, de capitaneis autem cum moderatione loquatur [(9) 1Kb] , quorum sublimitatem ex imo loco mirabundus suspicit Andreas monachus, qui Arialdi Vitam scripsit. Quod si observaveris, multae evanescent difficultates, cum pugnare inter se videantur aequalium scriptorum assertiones, qui tamen, verbis usi diversis, in rebus consentiant.---Clericusne [Col. 0280D] an laicus fuerit Arnulfus, certo testimonio non constat [(10) 1Kb] , sed totum scribendi genus, scientia rerum ecclesiasticarum et animus in causis [Col. 0281A] clericorum semper occupatus, a laicis tanquam ab extraneis aversus, vetant ne pro laico ipsum habeamus. A. 1077 legationi a populo Mediolanensium ad papam directae, quo Ecclesiae Romanae reconciliarentur, sese interfuisse narrat V, 9. Neque enim ipse a causa caeterorum immunis fuerat, clericis favens conjugatis, sed tunc de praeteritis, inquit, satisfaciens, in futuro castigari promisit. Nimirum homo verecundus et suo ipse judicio diffisus, res autem novas et Herlembaldi furorem aversatus, antea cum plurimis sui ordinis viris senserat, quamvis non omnia eorum gesta sibi probari fateretur [(11) 1Kb] ; postremo autem arctiorem Ecclesiae disciplinam ipse probavit. Sed cum magni momenti et quam maxime memorabiles ei turbae illae viderentur, quibus totus [Col. 0281B] Ecclesiae Mediolanensis status immutatus est, post Attonis electionem a. 1072 factam ad eas litteris consignandas se convertit, non cupiditate famae, sed ne rerum memoria intercideret, quae civibus suis postea foret pretiosa. Ad praesens enim sub modio recondi opus voluit, suo postea tempore promendum, sed fines urbis nunquam excessurum [(12) 1Kb] . Tamen hoc statim tempore vulgatum fuisse videtur, cum tres priores libri, quos solos tunc absolverat, per se descripti sint, quanquam Landulfum nullam ejus notitiam habuisse apparet. Arnulfus autem postea et quartum librum addidit et quintum, licet non uno tempore scriptos, cum a priore sententia sensim recederet, donec tandem, ut diximus, Romanae reconciliaretur Ecclesiae. Simul initio operis [Col. 0281C] praemisit praefatiunculam---si modo ab ipso venit---cum nominibus regum et archiepiscoporum, et in prioribus aliqua mutavit, quae non magni sunt momenti, ejusmodi tamen ut auctoris manum prodant [(13) 1Kb] . Substitit ipso illo a. 1077, cum longo schismati finis esset impositus: grandaevus ipse cum res post a. 1018 gestas videndo se cognovisse dicat.

Fides Arnulfi editoribus Palatinis satis mala visa est, cum hominem haereticum pro mendaci haberent, neglecta accuratiore inquisitione; sed jam in Muratorii praefatione satis accurate scripsisse dicitur, quod quam verum esset, singula perscrutatus Giulini expertus est. Neque vero minus judicium ejus laudandum videtur, cum simplici modo quae audivit primo, deinde visa retulerit [(14) 1Kb] , spretis vulgi [Col. 0281D] fabellis, quas cupide Landulfus conquisivit. Exordium sumpsit a regno Hugonis Italiae regis, et quae post haec ad sua usque tempora in regno acciderunt, Mediolanensia tamen potissimum respiciens, libro I [Col. 0282A] breviter perstrinxit, libris nullis adjutus, sed audita tantum, ut ipse ait, utcunque exsufflans [(15) 1Kb] . Veniam igitur libenter tribuemus, si in his quandoque erravit, cum res scitu dignas solus servaverit et scienter a vero declinavisse nusquam argui possit. Auctorum autem idoneorum copia viro tam nobili genere orto deesse non poterat. Cum ita viam sibi munivisset, post a. 1018 ea quae ipse videndo cognovit, ex abundanti, ut ait, eructare studuit. Adhibuit autem ad scribendum acta synodi Romanae a. 1027 [(16) 1Kb] , constitutiones a legatis Romanis Mediolani factas [(17) 1Kb] , et epistolas pontificum [(18) 1Kb] ; litteras vero parti adversae Roma directas commemorat quidem III, 17; IV, 2, sed inspexisse non videtur. Omnia vero quae ex his servata sunt fidem ejus confirmant, et cum a Landulfo, [Col. 0282B] ejusdem partis scriptore, saepissime recedat, ubique fere in rerum gestarum narratione consentit cum Andrea abbate postea Vallis Umbrosae, Arialdi discipulo et fautore fervidissimo, et cum Bonizone [(19) 1Kb] parti pontificiae prorsus addicto. Quod profecto summum est bonae ejus fidei documentum, cum nusquam dissimulaverit sibi Arialdi et reliquorum motus vehementer displicere; ita tamen cautus et moderatus, ut vel de Landulfo judicium ferre recusaret [(20) 1Kb] et clericos ex parte in culpa fuisse concederet [(21) 1Kb] . Neque enim meliori cleri disciplinae repugnabat, ne Romano quidem pontifici se volebat opponere, sed res tumultarie gestas, laicorum de clericis judicia, et subjugationem Ecclesiae Mediolanensis abominatur [(22) 1Kb] . Pacem autem per legatos [Col. 0282C] Romanos a. 1067. compositam laudat III, 21. Haec igitur scripsit cum adhuc turbae illae durarent [(23) 1Kb] , vivente Herlembaldo [(24) 1Kb] et Alexandro II [(25) 1Kb] , nondum consecrato Gotofredo [(26) 1Kb] , id est ante ver anni 1073. Deinceps silentium servare sibi proposuerat, sed cum turbae modum viderentur excedere, tamen calamum resumpsit, ne memoria rerum periret. Addidit igitur librum IV, quo narrationem ad Herlembaldi mortem (1075) deduxit, finem schismatis ut tunc putabat. Finito autem opere ingenue protestatur se solo veritatis studio ductum scripsisse, neque a doctrina eorum qui venalitatem ordinum sacrorum et incontinentiam sacerdotum impugnarent dissentire, sed modum quo omnia gesta essent improbare. Et cum hoc jam pugnet cum [Col. 0282D] nonnullis quae antea protulit, sequenti capite 13 diserte addit se aliter nunc quam prius sentire, atque erubescere cum scriptis scribenda conferat: nec barbarismos in verbis egisse, sed aliorum dicta vel [Col. 0283A] facta temere judicasse, cum soli Deo cordium revelentur occulta. Ubi animadvertas, quaeso, eum non factorum perverse narratorum, sed judicii tantum incaute prolati reum se confiteri. Mendacii vero notam primo libri V capite iterum respuit.---Post haec pauca addit de Thedaldi electione et de Heinrici IV cum Gregorio dissensione, jam aperte professus Romanam nunquam erravisse Ecclesiam [(27) 1Kb] , donec peracta Mediolanensium cum papa reconciliatione opus clauditur.

Scribendi genere usus est simplici et satis puro, etsi curules quadrivii rotas nunquam se conscendisse fatetur. Sallustium tamen legisse videtur [(28) 1Kb] . Orosium III, 2, citat, IV, 11, tomum Etymologiarum. Aequales verborum sonos in fine sententiarum [Col. 0283B] repetitos, quod temporis illius hominibus pulchrum esse videbatur, saepe apud eum invenimus. In temporum descriptione parum curae posuit. Brevitati ita studuit, ut plurima quae scire velimus reticuerit, cum prolixiores Landulfi narrationes et obscurae sint et fide parum dignae. Itaque factum est ut ii qui postea de rebus Mediolanensium scripserunt, dum penuriam rerum nobis traditarum supplere cuperent, a Landulfo et Gualvaneo de la Flamma, homine omnium mendacissimo, in errores abduci se paterentur, quod vel comiti, Giulini nonnunquam accidit, qui plurima egregie illustravit. Post hunc vir doctissimus Fumagalli aliqua accuratius tractavit; de iis vero quae ad reipublicae Mediolanensis statum pertinent, novissime multa disputata sunt a [Col. 0283C] viris cll. H. Leo [(29) 1Kb] qui non raro et Flammae commentis et suis ipsius opinionibus nimium tribuisse videtur, et A. de Bethmann-Hollweg [(30) 1Kb] qui Arnulfum praecipue secutus cautius egit.

De codicibus manuscriptis haec nobis transmisit C. L. Bethmann, qui in itinere Italico eos in usum editionis novae convertit.

1) Schonbornianus, Pommersfeldae servatus, n. 2802, mbr. qu., saec. XIII in Italia scriptus, continet Arnulfum manu continua exaratum, tum alia manu Ottonem Morenam. Neque libri neque capita distinguuntur, neque capitum indices leguntur; at ubi in reliquis capita incipiunt, hic codex plerumque majori littera posita novam lineam incipit. [Col. 0283D] Textus egregius, quem ubivis fere secuti sumus.

2) Estensis, a cl. Muratorio in usum vocatus, saeculo XIII, certe non antiquior, cujus specimen dedit Mur. SS. IV, p. 5. Inscriptiones capitum quas ex hoc codice Mur. recepit, cum in reliquis codicibus desint et a librario additae esse videantur, quales etiam in cod. 1 passim in margine ascriptae reperiuntur, initio quidem inter varias lectiones adnotavimus, postea prorsus abjecimus. Codicem [Col. 0284A] quo Muratorius in editione sua adornanda potissimum usus est, iterum conferre superfluum videbatur.

[3] Sitonianus, cujus apographum beneficio Joannis de Sitonis Leibnitius nactus est; aliud exemplar ex eodem codice Muratorius a. 1699 apud Camillum Sitonum, Joannis patrem, transcripsit, quod postea ope cod. Estensis emendavit. Tertius et quartus liber ibi in unum contracti sunt; capitum inscriptiones nullae. Nos quae apud Leibnitium pariter ac Muratorium leguntur 3 signavimus, quae L. solus habet, 3a.

[4] Archinteus ex quo duos ultimos libros descripserunt 5*. B2*. cf. ad III fin. Eodem, deficiente Papiensi, J. P. Puricellus usus est [(31) 1Kb] . Quatuor libris [Col. 0284B] distinctus fuisse videtur, ita ut III et IV unum efficiant, v quartus vocetur. Proxime accedit ad textum Muratorianum, itaque ad 2. 3. Capitum distinctio nulla.

[5] Metropolitanae eccl. Mediolanensis, Landulfum, Arnulfum, catalogum archiepiscoporum, a Murat. IV, 141, editum, continens [(32) 1Kb] , habuit tantum tres priores libros, sed propter verborum cum prioribus similitudinem his est adnumerandus, et initio habet prologum et catalogos. Hic a Sociis Palatinis adhibitus est, sed nunc frustra a Bethmanno quaesitus.

5*) Cod. sereniss. ducis Littae Mediolanensis, a. 1703 exaratus, chart. folio, manu continua, continet Arnulfum, Landulfum seniorem et juniorem, tum alia quaedam manu alia alligata. Arnulphi tres priores [Col. 0284C] libros ex 5 descripsit, IV et V ex 4.

Hi igitur codices, excepto 5, totum opus complectuntur, et initio praemittunt prologum cum nominibus regum et archiepiscoporum; quae desunt codicibus quos B. vocamus, tres tantum libros priores continentibus, verbisque ita nonnunquam a caeteris recedentibus, ut priorem operis editionem facile agnoscas.

B1) Cod. Francisci Castelli s. Mediol. ecclesiae ordinarii 1574, deinde A. D. archipresbytero Mediol. Octaviano Forrerio, post capituli Mediolanensis, denique a. 1822. relatus inter Ambrosianos n. 89, mbr. qu., s. XIV manu continua exaratus, [(33) 1Kb] columnis binis. Continet Landulfum et post hunc Arnulfum; assuti sunt quaterniones 4 manus plane alius, Landulfum [Col. 0284D] juniorem et passionem S. Arialdi continentes. Hic est ille quem Socii Palatini M vocant, sed parum accurate contulerunt. Membrana ex parte rescripta est; quae deleta sunt, characterem diplomatum s. XIII exhibent omnia; ex quibus legendum est: Datum ut supra. Libros habet tres, rubro praescriptos; capitum distinctio nulla, sed signa eorum rubra saepissime textui continuo interposuit scriba, prout ipsi placuit. Codex quem descripsit, hic illic [Col. 0285A] correctus erat, ita ut melior vox esset superposita cum verbo vel, quod non intelligens scriba vocem utramque in textum recepit. Textus multo minus bonus quam reliquorum. Ad marginem manus s. XVI saepius quaedam adnotavit, chronologica maxime.

B 1 *) Ambros. n. 128, chart. qu., s. XVII ex., Landulfum continet et post hunc Arnulfum, quem exscripsit ex B 1; nullius ergo momenti.

[B 2.] Papiensis, ex quo J. P. Puricellus aliqua protulit in Mon. Basil. Ambrosianae [(34) 1Kb] , plura in libro de SS. Arialdo et Herlembaldo. Ex hoc fluxit.

B 2*) Ambrosianus 157, ch. fol., antea. 1675 Petri Pauli Boschae manu exscriptus ex ms. quodam »quod accepi a d. Matheo Valerio Carthusiae Papiensis priore. Sed illud tantum tres priores libros [Col. 0285B] continebat . . . quartum librum nactus sum in alio exemplari quod . . . suppeditavit comes Octavius Archintus.« Ad litteram fere cum B 1 convenit, sed aliquoties habet quae illi desunt, ita ut ex ipso B 1 nequeat esse descriptus. Capita in Papiensi non distincta fuisse Boscha dicit.

Arnulfi opus diu in bibliothecis delituit, Mediolanensibus tantum scriptoribus notum, ut Gualvaneo de la Flamma qui s. XIV ex Arnulfo »apud S. Nazarium« in Manipulum Florum---nam alia ejus opera inedita servantur---nonnulla transcripsit, sed tanta usus licentia, ut ad verba Arnulfi cognoscenda nullius sit utilitatis; s. XV ex. Tristanus Calchas eum inter auctores suos commemoravit, sed tamen cum reliquis Flammam sequi maluit. Innotuit etiam auctori [Col. 0285C] Vitae Mathildis qui (in Leibnitii SS. RR. Brunsv. l, 694) c. 5, 4, exscripsit ex libro »qui dicitur Copia Landulphi de S. Paulo,« cum quo Arnulfi Historia saepius descripta esse videtur. Postea J. P. Puricellus s. XVII. Arnulfo multum usus est [(35) 1Kb] , sed integra ejus Historia primum prodiit a. 1711 inter Leibnitii [Col. 0286A] Scriptores Rerum Brunsvicensium, tomo III, ex apographo Sitoniano [(36) 1Kb] . Ejusdem cod. exemplar emendatum ex Estensi Muratorius transmisit sociis Palatinis, qui, additis lectionibus quibusdam codicum metropolit. 5 et B 1, et commentario non spernendo, etsi nunc non multa inde repetere potuerimus, illud ediderunt in coll. Scriptorum RR. Ital. tomo IV, a. 1723.

Tertia jam nostra prodit editio, ad fidem cod. 1 correcta [(37) 1Kb] per V. D. Bethmannum, qui cod. B 1 varias lectiones addidit omnes, sola scribendi diversitate praetermissa, cod. 5* eas quae alicujus viderentur esse momenti. Librorum tamen distinctione quam auctor ipse indicat, retenta, capita quae in 1 majoribus litteris distincta sunt, numeris insignivit, [Col. 0286B] qui a priorum editorum divisionibus non ita recedunt, ut diversi numeri addendi fuerint. Quae explicatione egebant, consultis doctorum virorum libris breviter enodare conatus sum, praecipue vero Bonizonis et Andreae Vallumbrosani locos ad nostri narrationem illustrandam et fidem ejus confirmandam idoneos indicavi, et quae illi aliter narrant notavi. Andreae autem Vita Arialdi cum ita in rebus Ecclesiae Mediolanensis et ipsius Arialdi gestis versetur, ut in hanc collectionem recipi non debeat, inde quaecunque ad rerum cognitionem utilia videbantur, exscripsi ex libro J. P. Puricelli de SS. martyribus Arialdo Alciato et Herlembaldo Cotta Mediolanensibus. Med. 1657, fol. Vita Arialdi inde desumpta iterum edita est in Actis SS. Junii V, p. 281-303. [Col. 0286C] Ea quam Puricellus addidit passio B. Arialdi martyris, per anonymum [(38) 1Kb] conscripta, ex Andrea et Landulfo tota est desumpta, et tempore multum posteriore scripta esse videtur.


Datum Berolini VI Id. Jun. 1846. W. WATTENBACH.




[Col. 0285]
ARNULFI GESTA ARCHIEPISCOPORUM MEDIOLANENSIUM EDIDERUNT L. C. BETHMANN ET W. WATTENBACH.



INCIPIT LIBER GESTORUM RECENTIUM AB ARNULFO [1 1Kb] COMPOSITUS.

[Col. 0285D] In hoc libro continentur gesta quorumdam Ytaliae regum ac Mediolanensium antistitum, a tempore [Col. 0286D] Ugonis regis et Arderici praesulis usque ad tempus scriptoris, et si qua sunt praeter haec alia illis inserta [Col. 0287A] temporibus, prout occurrerunt memoriae scriptoris ejusdem. Quae qui scire desiderat, legat per singula; procul dubio [2 1Kb] inveniet, unde pascat animum, non cibis lautioribus et copiosis, sed sanis ac digestibilibus. Regum vero ac pontificum nomina scripta sunt ante oculos subjacenti in pagina [3 1Kb] .

    Ugo rex Burgundio.
    Lotarius filius ejus.
    Berengarius Longobardus.
    Otto primus Teutonicus.
    Otto secundus primi filius.
    Otto tercius secundi filius.
    Ardoinus Langobardus.
    Heinricus Teutonicus
    Huonon [4 1Kb] similiter.
    [Col. 0287B] Heinricus filius ut pater.
    Heinricus ejus filius.
    Ardericus sedit annos 22, menses 2.
    Manasses et Adelmannus simul 5 fuerunt annos [5 1Kb] , non in cathedra, sed in arcu et faretra.
    Walpertus sedit annos 18.
    Arnulfus sedit annos 3, menses 4.
    Gotofredus sedit annos 5, mensem 1, dies 24.
    Landulfus sedit annos 18, menses 3.
    Arnulfus se it annos 19, menses 9, dies 6.
    Aeribertus sedit annos 26, menses, 8, dies 19.
    Vido sedit annos 27 [6 1Kb] .


1. Multorum varios affectus, multaque varia [7 1Kb] delectant studia, nec omnibus omnia, nec singulis semper singula satisfaciunt. Nimirum dispares mores, [Col. 0287C] ac non idem omnium [8 1Kb] animus ad non eadem saepe distrahitur [9 1Kb] , naturae unius multiplici condictione, de quibus in commune disserere, vel singillatim [10 1Kb] discernere, non est praesentis negotii, sed nec humanae potentiae. Valet ille solus, qui diversa largitur carismata bonus. Unde sic ait Apostolus: Divisiones gratiarum sunt, idem autem Deus, qui operatur omnia in omnibus, dividens singulis prout vult (I Cor. XII, 6). Item alibi: Unusquisque proprium habet donum ex Deo, alius quidem sic, alius vero sic (Ibid. VII, 7). Verbi gratia litteralis scientiae munus multis modis datur Deo distribuente mortalibus [11 1Kb] . Spiritales misteria interpretantur, spiritalibus spiritalia comparantes. Et ad haec quis ydoneus? Utique non ego, qui non aliter quam venerando [Col. 0287D] credere iota unum, aut unum ex hiis apicem praesumo discutere. Animales vero forensia [12 1Kb] multifarie perscrutantur, carnalibus carnalia conferentes. Inter [Col. 0288A] quos velut densas ac frondosas tenebrosi nemoris arbores verecundissime latitans, fidei tamen servus catholicae, videri erubesco; scientia utpote nudus, paucis admodum litteris [13 1Kb] , velut tenuissimis araneae filis leviter superindutus. Praeterea cum jam in [14 1Kb] dicto praesentis aevi nemore tam diversa novarum cotidie rerum erumpant folia, miror tot ac tam disertos vel uni eorum non insufflare scriptores. Nullis enim retro temporibus [15 1Kb] talis ac tanta scribendi fuit occasio doctis pariter et [16 1Kb] indoctis. Haec animo revolvens, non michimetipse confido, quem exilis ingenii adeo paupertas angustat, ut difficilis michi videatur Aristotelici laberinthi ingressus, laboriosus valde Tuliani palacii accessus. Fateor me numquam conscendisse curules quadrivii rotas. Nichil a [Col. 0288B] me igitur, carissime quisquis es, praeter quod polliceor exigas, videlicet verbis prolatam communibus simplicem gestorum narrationem, quae nostri reges nostrique gessere pontifices, nostri quoque concives in urbe Mediolano vel extra, compatriotae vero nostri in regno Italico, quae ipse vidi vel quemadmodum a videntibus aut paulo ulterius audivi, prout etiam de thesauris prodeunt memoriae, cum nichil sit, quod a me ultra sperare debeas. Si forte recitantis culpa claudicat animus in auditis, saliet profecto confidencius in visis, nullius indigens testimonio. Quod si in praesentiarum scientes taedet lectionis hujusce [17 1Kb] , non invideant saltem posteris ac scire fortasse volentibus, praesertim cum solis illis ista [18 1Kb] providerim. Nisi enim prisca veterum gesta stilus [Col. 0288C] commendaret utcumque, nulla prorsus praeteritorum nobis [19 1Kb] superesset memoria. Recondatur [20 1Kb] ergo interim sub modio nostrum hoc qualecumque negotium, tempore proferendum suo. Cujus privatum ac singulare volumen suae limina civitatis rogo nullatenus excedat; quod si videtur hoc parum, extendatur ad arcum usque Romanum [21 1Kb] [(39) 1Kb] .

2. Legitimus narrationis ordo a superioribus ad inferiora descendit; set quia ex praeteritis pendent praesentia, ab illis ad ea quae sunt in manibus, gestorum decurrat oratio; ita tamen, ut relicta vetustate ex recenti memoria sumatur exordium.

3. [22 1Kb] Anno a nativitate Christi 925 regnavit in Italia ex Burgundionibus Ugo, qui ut tucius [23 1Kb] ageret in regno, eggregiam inter caeteras urbem Mediolanum [Col. 0288D] sibi vendicare praevidit. Priscam namque noverat loci consuetudinem, ut decedente metropolitano quilibet unus ex majoris ecclesiae praecipuis cardinalibus, [Col. 0289A] quos vocant ordinarios [24 1Kb] , succedere debeat; quod a Romanis praesulibus, ab ipsis quoque imperatoribus concessum, sub auctoritate quidem canonum, testantur cedulae in secretario reconditae [(40) 1Kb] . Hujus [25 1Kb] rei gratia juniorem filium [(41) 1Kb] in eadem ecclesia tonsurari decrevit (an. 936). Set quia in puerili aetate ad episcopandum minime videbatur ydoneus, Ardericum [26 1Kb] grandaevum senem interim subrogavit antistitem [27 1Kb] , sperans eum subito casurum. Quoniam vero saepenumero cogitantem fallit opinio, prolixius vixit sacerdos annis 22 [(42) 1Kb] et mensibus 2 [28 1Kb] in saeculo. Quod ubi persensit, necem ilico meditatur ocultam. Statuto autem generali Papiae colloquio cunctorum regni principum, palatini lixae jubente ex industria caesare cum Mediolanensibus [Col. 0289B] litigabant, ut accepta occasione trucidaretur senex ille. Quibus rixantibus gravis pugna committitur, qua feruntur interfecti Mediolanenses nonaginta viri prudentes. Sed propicia divinitate liberatus evasit antistes. Cumque diutius non posset latere dolus [29 1Kb] , vehementer erubuit criminis tanti reus, veritus etiam beatum Ambrosium, cujus fuerat ille vicarius.

4. [30 1Kb] Factum est autem, ut conventione dignae satisfactionis concederet ecclesiae pro nonaginta interfectis abbatiam [31 1Kb] Nonantulae [(43) 1Kb] , quae propter nonaginta sui juris curtes sic vocata perhibetur [(44) 1Kb] . Insuper et capellam auream cum cruce, quae super altare in hyemalis ecclesiae [(45) 1Kb] sunt collocata [32 1Kb] tugurio [(46) 1Kb] . De reliquo cum nimis insolenter ageret, ignorans sibi dictum: Principem te fecerunt; noli [Col. 0289C] extolli, set esto in illis quasi unus ex ipsis (Eccli. XXXII, 1), intolerabilis factus est universis. Praeelecto itaque filio ejus ab omnibus Lothario admodum leniore, communi [33 1Kb] consensu regni totius [34 1Kb] compulsus est ipse remeare Burgundiam (an. 946), de caetero minime regnaturus.

5. [35 1Kb] Per idem tempus (an. 948) oborta est Mediolani perniciosa seditio. Arderico autem archiepiscopo ad [Col. 0290A] superna vocato, eruperunt duo adversarii, Ambrosianae dignitatis ambitione succensi, Manasses videlicet Arelatensis episcopus, et Adelmannus [36 1Kb] presbiter Mediolanensis [37 1Kb] , revera immemores apostolici oraculi: Non efficiamur inanis gloriae cupidi, invicem provocantes, invicem invidentes (Gal. V, 26). Cumque diu contenderent, ille ex datione regis, scilicet Burgundiae, hic ex factione plebis et de Mediolanio [38 1Kb] , quinquennio contra se invicem pertinaciter altercati sunt, factis partibus ex alterutro. Quorum execrabili jurgio jacturam praegrandem sustinuit ecclesia, praecipue in thesauris et cymiliis omnibus, quibus incomparabiliter affluebat. Inter hos fluctus natabat caute Walpertus, contrahens suo lateri quasi undas consilii, usque adeo ut utrisque [Col. 0290B] sponte vel invito [39 1Kb] cedentibus, sedem teneret ipse solus [(47) 1Kb] . Deinde [40 1Kb] mortuo Lotario (an. 950, Nov. 22) regnavit Berengarius Langobardus ipse, quem Walpertus tunc archiepiscopus suspectum habebat, conscius ipse sibi. Cujus iram praecavens, ne regiis praeveniretur insidiis---legerat enim: Indignatio regis nuncius mortis (Prov. XVI, 14)---fugam paravit. Ottonem Teutonicorum [41 1Kb] adiit regem (an. 960), suffragium [(48) 1Kb] postulans, moxque illi regnum se instante pollicetur Italicum. Qua erectus rex Otto fiducia, adscita sibi conjuge Adeleida Italiae quondam regina, uxore videlicet Lotharii, illico meditatur regnum subripere Berengario.

6. Praemissis igitur pro Walperto legatis pacem implorat. Quam cum non impetraret, direxit Litulfum [Col. 0290C] cum exercitu [(49) 1Kb] , suum ex conjuge altera [42 1Kb] filium. Oderant autem compatriotae regem Berengarium propter nimiam uxoris tenaciam, quae Willa dicebatur, et suam ex parte saeviciam. Ideoque destitutus a suis, properanti hosti minime valuit congredi; sed ingressus quod dicitur Insula sancti Julii municipium [43 1Kb] , resedit invalidus. Cum vero exploraret universa Litulfus, quidam familiares Berengarii [Col. 0291A] milites, fidem debitam simulantes, promissa securitate foras eductum hostium manibus tradiderunt. Revera inimici hominis domestici ejus (Matth. X, 36). Intuitus autem eum Litulfus ait: Consule tibi rex, et humiliare magno Ottoni augusto. Si non feceris, ipsum te laedis. Cumque humiliter responderet, rursus infit: Absit a fide mea, ut vincam perfidia, qui viribus superare contendo. Cave rex amodo ab hujusmodi pseudomilitibus. Sic fatus absolvit eum, deinceps strenue cuncta ministrans. O pia hostilitas et hostilis pietas! Postea vero pius ille [44 1Kb] perfidia Longobardorum fertur veneno necatus (an. 957, Sept. 6).

7. Otto autem licet privatus filio, conjugis tamen augustae Adeleidae fretus consilio, Walperti quoque aliorumque regni principum, in manu forti et brachio [Col. 0291B] extento venit Italiam [45 1Kb] (an. 961), primus ex Teutonibus imperator dictus Italicus; cumque illi [46 1Kb] subjecta fierent omnia, Berengarium ipsum arce quadam robusta [(50) 1Kb] munitum diuturna vallans obsidione subegit (an. 964), filiis circumquaque dispersis Widone Adelberto et Conone. Illum vero cum filiabus et conjuge captum secum devexit in Sueviam [(51) 1Kb] , ubi non multo post in amaritudine [47 1Kb] animae diem clausit extremum (an. 966).

8. Eodem tempore obeunte Walperto, cathedram suscepit Arnulfus (an. 970, Nov. 6), vere declinans a malo et faciens bonum; cujus aequivocus existo gestorum scriptor ego praesentium, fratris vero illius pronepos verus [48 1Kb] . Hujus in episcopatu vita fuit triennis, facta [49 1Kb] nunc pro certo meliori dignitate [Col. 0291C] perhennis (an. 974, Apr. 16). Cui successit Gotefredus, primo quidem a clero reprobatus et populo, eo quod sacerdotalem vel leviticum nondum ascenderat gradum, subdiaconus tantum; extrema vero pace receptus regiae fidelitatis gratia, contra filios Berengarii dimicavit. Quorum Widone interfecto [(52) 1Kb] , Conone pactione quieto [(53) 1Kb] , Adelbertus caeteris animosior diebus vitae omnibus [50 1Kb] factus est in diversa profugus.

9. Deinde Ottone mortuo (an. 973), regnavit pro eo ejus [51 1Kb] ejusdem nominis filius, acer in armis, sagax ingenio; qui Graecae mulieris adeptus contubernium, industria sapientis Adeleidae matris Romanum feliciter [Col. 0291D] solidavit imperium. Exiens vero a Germania [Col. 0292A] [52 1Kb] , Romae praesedit, Apuliam Calabriamque [53 1Kb] possedit, multaque gessit insignia, imperatoria majestate condigna. Hujus tempore transfretantes Saraceni mare conati sunt Calabres fines invadere; quibus ex adverso congressus est imperator et ipse (an. 982), parvo licet [54 1Kb] suorum suffultus collegio. Quoniam vero paucorum ad plures impar solet esse congressio, cum pugnasset multum deficit [55 1Kb] ad ultimum. Quid plura? pugnando captus [56 1Kb] ad classes usque protrahitur; occupaverant enim hostes vicina maris littora. Sentiens vero se vellet nollet [57 1Kb] transvehendum [58 1Kb] , simulatis precibus postulabat, ut saltem unicam sibi conjugem cum exiguo famularum obsequio simul cum eo exulare [59 1Kb] permitterent, delaturam secum immensa auri et argenti pondera promittens. Cumque foret [Col. 0292B] permissum [60 1Kb] viros adolescentes muliebriter superindutos, subtus autem accinctos mucronibus, cautissime venire mandavit. Ubi vero ingressi sunt navem, illico irruentes in hostes, evaginatis ensibus indifferenter quosque trucidant. Interim saltu percito prosiliens imperator in pelagus, natando evasit ad littus liber et laetus. Unde terrefacti transierunt hostes ad propria [61 1Kb] . De caetero disponens aequoreas undas potestative cum omni transmeare [62 1Kb] Italia, per universum regnum dilatat militandi praeceptum. Sed Deo aliter providente, rebus excessit humanis (an. 983, Dec. 7), juxta illud: Cor hominis disponit viam suam; Domini autem est dirigere gressus ejus (Prov. XVI, 9). Cui in Alemaniae partibus superfuit puer sui nominis filius, rex mortuo [(54) 1Kb] patre creatus.

[Col. 0292C] 10. Jam enim successerat Gotefredo Landulphus archiepiscopus, qui propter nimiam patris ac fratrum insolentiam, gravem populi perpessus est invidentiam. Instabant enim [63 1Kb] prae solito, civitatis abuti dominio. Unde cives indignati, una sese conjurati [64 1Kb] strinxerunt. Inde civilis seditio ac partium est facta divisio. Quibus assidue rixantibus, grande commissum est in urbe certamen. Videns autem se praegravari undique praesul, nec posse sufficere, discessit ab urbe cum fratribus, relicto patre [(55) 1Kb] , qui fuerat jam senes et viribus imbecillis [65 1Kb] . Quamobrem ecclesiae facultates et multa clericorum distribuit militibus beneficia. Iterum autem collecto ex diversis [Col. 0292D] partibus agmine, conflixit eisdem cum civibus in [Col. 0293A] campo Carbonaria [(56) 1Kb] ; ubi facta est plurima caedes utrinque; a quo bello aegre divertit hac etiam vice. In civitate autem quidam [66 1Kb] vernula audita domini sui nece accurrens, patrem praesulis lecto jacentem cultro transfixit. Post haec et alia multa, inspirante Deo et interveniente consultu sapientum partis utriusque, nova pax vetera dissolvit odia. Archiepiscopus enim memor pastoralis diligentiae, populus vero recordatus ovilis [67 1Kb] obedientiae, donantes praeterita, foederati sunt pace perpetua. Praeterea sentiens se praesul dispersis facultatibus offendisse ecclesiam, ut clerum leniret ac [68 1Kb] populum, sancti martyris Celsi fundavit monasterium, multisque ditavit opibus. Ubi completo dierum numero, moriens suo quievit in tumulo (an. 998, Mart. 23). Cui alter successit [Col. 0293B] Arnulfus; de quo dicetur posterius.

11. Interim regnante Ottone III, cum matre Graeca, quidam Graecus [(57) 1Kb] , Graecae dominae capellanus, factus est Placentinus episcopus. De quo dictum est quod Romani decus imperii astute in Graecos transferre temptasset. Siquidem consultu et ope quorumdam civium Romanorum, praecipue Crescentii cujusdam praedivitis, apostolicam sedem jam violenter invaserat, dejecto eo qui tunc insederat venerabili papa [69 1Kb] [(58) 1Kb] . Quo audito palam, relicta Suevia venit Otto festinus Italiam (an. 997).

12. Nec mora, consilio habito cum optimatibus regni, Romanum arripuit iter cum legionibus Latinorum ac Teutonicorum, terrefaciens cuncta in circuitu loca. Ad cujus introitum (an. 998) Roma concutitur [Col. 0293C] universa. Graecus ipse misericordiam clamat; Crescentius vero rebellionem parat, Tiberina sancti Angeli munitus in arce [70 1Kb] . Hunc imperator undique obsidione circumdat, omnibus belli machinis cottidie oppugnans, donec pacto utcumque composito, illius se tradidit potestati. Qui statim in prato Neroniano jussus est decolari. Stephania autem uxor ejus traditur adulteranda Teutonibus. Pseudopapa vero Graecus effossis oculis, abscisis naso et auribus, dorso asinae retroversus manu tenens caudam, totam distrahitur per hurbem. Sic Roma ante mobilis [71 1Kb] regis quievit in oculis.

13. Tempore praeterito [72 1Kb] decreverat imperator maternae gentis sociari conjugio. Hujus causa conscilii [Col. 0293D] praefatus Arnulfus venerabilis archiepiscopus, regia jussione praemonitus, mare transiens Constantinopolim proficiscitur. Qui ab ipso admirabili [Col. 0294A] monarcha magna susceptus honorificentia, satis episcopaliter conversatus est in urbe regia, ita carus ut quicquid poposcerat [73 1Kb] facile impetraret. Composito tamdem propter quod venerat negotio, ab eodem Basileo decenter absolutus reversionem accelerat.

14. Interea imperator primo juventutis in flore defungitur Otto (an. 1002, Jan. 23), in quo omnis [74 1Kb] est Ottonum [75 1Kb] consumpta propago. Tunc Ardoinus [76 1Kb] quidam nobilis Ypporegiae marchio a Langobardis Papiae eligitur (Feb.) et vocatus caesar ab omnibus regnum perambulat universum, regio jure cuncta pertractans. Cognito autem jam dicti praesulis reditu, occurit ei in itinere obvius, securitate quanta valuit sibi illum applicare procurans.

[Col. 0294B] 15. Eodem tempore Heinricus [77 1Kb] creatus est rex Alamanniae (Jun. 29). inter hos de sceptro Italico ingens oritur contentio. In medio principes regni fraudolenter incedentes, Ardoino palam militabant, Heinrico latenter favebant, avariciae lucra sectantes, sicut [78 1Kb] dictum est ad Jerusalem per prophetam: Principes tui infideles, socii furum, omnes diligunt munera, secuntur retributiones (Isa. I, 23). Quorum conscilio Heinricus direxit in Italiam suum cum exercitu ducem [(59) 1Kb] . Cui occurrens viriliter Ardoinus, facta congressione in campo Fabricae [(60) 1Kb] , quamplures stravit, ceteros extra fines regni fugavit.

16. Tempore non longo post (an. 1004) cum valida Teutonicorum militia proveravit Heinricus a Germania, ipso Italiae castrametatus in limine (Apr.). Ex [Col. 0294C] adverso Ardoinus fidens viribus nec minus armis instructus, non tantum defendere quantum super eum paratus insurgere, occurrit illi Veronae [79 1Kb] . Sed deceptus perfidia principum, majori militum parte destituitur. Cumque cessisset invitus, regnum Heinricus ingreditur, rex statim electus (Mai. 15), suoque post tempore [(61) 1Kb] Romanus imperator effectus. Veniens vero Papiam, cum non ad votum sibi obtemperasset, uno totam concremavit incendio. Unde omnis inhorruit Italia, simile pertimescens. Ab hinc illius exinanita confidentia, hujus praevaluit ubique potentia. Verumtamen resumptis [80 1Kb] interim [81 1Kb] viribus Ardoinus juxta posse ultionem exercet in perfidos. Siquidem postea Vercellensium urbem cepit, Novariam obsedit, Cumas invasit, multaque alia demolitus [Col. 0294D] est loca sibi contraria. Ad ultimum (an. 1015) labore confectus et morbo, privatus regno, solo [Col. 0295A] contentus est [82 1Kb] monasterio nomine Fructeria [(62) 1Kb] ; ibique depositis regalibus super altare, sumptoque habitu paupere [83 1Kb] , suo dormivit in tempore [(63) 1Kb] .

17. Illis in diebus primus in Apuliam Normannorum fuit eventus [84 1Kb] , principum terrae consultu vocatus, cum Graeci eam innumeris gravarent oppressionibus. Quibus subactis et aequore sulcato fugatis, considerantes Normanni Apulorum inertiam, regionis quoque in omnibus opulentiam, etsi pauci, invadunt ex parte provinciam. Remissis igitur legatis in patriam ad hoc ortantibus caeteros [85 1Kb] , crescente paulatim numero, totam repleverunt Apuliam, jure quasi proprio deinde possidentes, atrociores facti Graecis, Saracenis, ferociores; imo dejectis prioribus, surrexerunt principes ipsi.

[Col. 0295B] 18. (An. 1022.) Heinricus vero quid de reliquo gesserit, quomodo Trojam nobilem Apuliae civitatem obsederit, qualiter marchiones Italiae quatuor, Ugonem, Azonem, Adelbertum et Obizonem, captione una constrinxerit [(64) 1Kb] , recitare non expedit, dum in fortitudine ejus omnis terra contremuit, usque adeo ut si qui repperti fuerint Ardoini favisse partibus, aut fugerent aut deditionem facerent. E quibus Astensis episcopus [(65) 1Kb] propria relicta sede Mediolani usque ad obitum latuit. Dederat enim imperator, vivente ipso et abjecto, episcopatum cuidam Olderico [(66) 1Kb] fratri Mainfredi marchionis eximii. Quod factum archipraesul Arnulfus vehementer exorrens, consecrationem quae sibi competebat, omnimodo vetuit. Oldericus [86 1Kb] autem ille sua fretus ac [Col. 0295C] fratris potentia, Romam proficiscens, subreptione quadam consecrari se [87 1Kb] fecit a Romano pontifice [(67) 1Kb] [an. 1008]. Quod ubi innotuit Arnulfo, justa satis accenditur iracundia, non tantum regia institutione, quantum Romana, quod deterius videbatur, indignatus consecratione.

[Col. 0296A] 19. Veniens igitur [88 1Kb] in conventu Mediolanensis ecclesiae, anathematis jaculo consecrati transfixit audaciam. Deinde collecto undique exercitu copioso, cum suffraganeis simul episcopis civitatem aggressus Astensem, clausis in urbe marchione cum episcopo, densissima obsidione valavit. Nec a populatione belloque destitit, donec pace composita illius satisfactum est voluntati. Haec autem fuit pacis conditio, quod venientes Mediolanum, tertio ab urbe miliario nudis incedendo vestigiis, episcopus codicem, marchio canem bajulans, ante fores eclesiae beati Ambrosii reatus proprios devotissime sunt confessi. Praetera episcopus virgam et anulum suscepti pontificatus supra sancti confessoris altare deposuit, quae postea largiente episcopo [89 1Kb] pie resumpsit. Frater [Col. 0296B] vero illius Mainfredus marchio donavit ecclesiae auri talenta quamplurima; unde producta est crux illa pulcherrima, quae usque hodie praecipuis tantum geritur in diebus. Deinde nudis sicut venerant pedibus per medium civitatis ad ecclesiam majorem sanctae Theotocos usque deveniunt, ab archiepiscopo et clero cunctoque recepti in pace populo.

20. De reliquo Arnulfus sacerdotaliter [90 1Kb] suam regebat ecclesiam, clerum fovens ac populum, suisque plane vacans negotiis. Hujus beatitudinem plura ecclesiis tradita commendant beneficia. Illius tempore [91 1Kb] sancti confessoris Monae revelatae sunt reliquiae, in ecclesia sancti Vitalis justa Sanctum Naborem [92 1Kb] . Hic etiam fundavit coenobium sancti Victoris martyris in magno honore et copia frugum, [Col. 0296C] in quo requiescit in pace sepultus. In cujus laude reddenda quoniam dies non sufficit hodierna, praesens claudatur pagina, cum sit altera deinceps aperienda.



INCIPIT LIBER SECUNDUS [93 1Kb] .
[Col. 0295]

[Col. 0295D] 1. Superiori volumine audita tantum utcumque exsufflare temptavimus: nunc autem ea quae ipsi videndo cognovimus, ex habundanti eructare studeamus. Coelitus igitur vocato divae memoriae Arnulfo (an. 1018, Febr. 25), consultu majorum civitatis [Col. 0296D] ac dono imperatoriae potestatis intronizatur Heribertus [(68) 1Kb] Qui ex quo praelatus est, suis et aliorum vacavit negotiis, pluribus intentus, grandia expertus, quae quidem narranda, non judicanda suscepimus Cujus in diebus Heinrici consummatur imperium [Col. 0297A] (an. 1024), prole nulla superstite. Tunc Papienses in ultionem incensae urbis regium quod apud ipsos erat destruxere palatium. Factum est autem, ut simul convenientes in commune, tractarent de constituendo rege primates. Diversis itaque in diversa trahentibus, non omnium idem fuerat animus.

2. Interque talia fluctuante Italia, suorum comparum [94 1Kb] declinans Heribertus consortium, invitis illis ac repugnantibus adiit Germaniam solus ipse regem electurus Theutonicum. Cumque Teutones sibi Chuonradum [95 1Kb] eligerent, eumdem ipsum laudavit [(69) 1Kb] , omniumque in occulis coronavit (an. 1025), accipiens ab eo praeter dona quamplurima Laudensem episcopatum, ut sicut consecraverat, similiter investiret episcopum. Rediens vero securus [Col. 0297B] in omnibus, totam suis legationibus evertit Italiam, alios re alios spe benivolos faciens, donec suum electum fere omnes laudavere suscipiendum. Tali fultus remigio veniens Chuonradus Italiam (an. 1026), ab eo ut moris est coronatur in regno; deinde Romam duce commigrat eodem. In cujus adventu (an. 1027) factus est [96 1Kb] ingens Romae conventus diversarum undique gentium, episcoporum quoque ac saecularium principum, praesidente domno papa Johanne.

3. Imminente itaque paschali solempnitate (Mart. 26), cum rex Chuonradus in basilica apostolorum ad culmen imperii apostolica foret consecratione sublimandus, Heribertus Ravennas archiepiscopus temerarie dexteram regis invasit ac tenuit, faciens quod Mediolanensi jure competebat antistiti [97 1Kb] . Quod [Col. 0297C] cum omnium displiceret in occulis, commonebant eum praesules ceteri, quatenus a non suo desisteret. Nichilominus ille pertinaciter tenebat. Heribertus [98 1Kb] [Col. 0298A] vero Mediolanensis antistes, ne in die festo tumultus fieret in populo, sapienter multum popularem declinavit tumultum, cunctos suos adversari volentes ab omni contradictione cohercens.

4. Rex igitur tumultuantium strepitu attonitus, cognita tandem rei veritate, gradum figens taliter est contionatus: »Certum est quidem, reverendi patres, quia sicut privilegium est apostolicae sedis consecratio imperialis, ita Ambrosianae sedis privilegium est electio et consecratio regalis. Unde ratum videtur, ut manus quae benedicit et prius coronam imponit regni, si praesens affuerit, repraesentet regem ad imperium promovendum sancto Petro et ejus vicario; quatenus Ambrosiano testimonio jure possit imperare, qui Ambrosiana consecratione didicit [Col. 0298B] et coepit regnare.« Cumque haec regis omnibus placeret sententia, dexteram Ravennati auferens, Ambrosianum jubet accersiri pontificem. Qui praedicta vitandi tumultus causa, venire distulit.

5. Igitur consulente domno apostolico et universis episcopis, dexteram dedit Arderico Vercellensi episcopo illius suffraganeo, ut pater in filio, magister videretur in discipulo. Qui in [99 1Kb] imperiali consecratione vicem Mediolanensis archiepiscopi pleniter tenuit [100 1Kb] . Post dies aliquot indicta est synodus Romae auctoritate apostolica (Apr. 6), in qua constitutum est, ut in omnibus negotiis pontificalibus Ravennas nullo modo in aeternum se Mediolanensi praeferat antistiti; et si forte praesumpserit, canonicae legi [101 1Kb] subjaceat. Insuper placuit omnibus, super [102 1Kb] hac re conscribi thomum in sempiternum [Col. 0298C] testimonium; de quo pauca de pluribus ista decerpsimus [(70) 7Kb] .

6. Dum haec agerentur, Mediolanenses cum Ravennatibus [Col. 0299A] altercabantur ad invicem. Igitur crescente jurgio, congressi sunt adversum sese [103 1Kb] mutuo. Set praevalente impetu et fortitudine Mediolanensium, Ravennates terga dederunt, magna ex parte vulnerati; quos persecuti sunt adversarii usque ad hospicia, sarcinas et omnem diripientes suppellectilem. Ipse etiam Ravennas Heribertus vix aufugit [104 1Kb] , de manibus insequentium ereptus. Etenim postea illa omnis quievit controversia. Imperator vero [105 1Kb] a Romanis rediens partibus, commoratus est in Italia, donec subegit si quos habuit adversarios, patrocinante in omnibus Heriberto; et siluit terra in conspectu ejus (I Mach. I, 3).

7. Contigit autem tunc temporis, Laudensem mori pontificem, cumque [106 1Kb] archiepiscopus sua investitura, [Col. 0299B] quemadmodum ab imperatore susceperat, alium subrogare decerneret, indignati Laudenses insolitam sui episcopatus constitutionem audacter despiciunt. Quorum parvipendens Heribertus audaciam, elegit Ambrosium de suorum numero cardinalium sacerdotem satis ydoneum. Cui primo tradens virgam et anulum, deinde ut moris fuerat consecravit episcopum. Quo peracto, cuncta Laudensium violenter aggreditur opida. Quibus subactis [Col. 0300A] potestative, tamdem pervenit ad urbem, suum secum deducens pontificem. Quam undique obsidione circumdans, perseveranter opugnat. Cumque cives viderent se frustra [107 1Kb] resistere, proposita pacis [108 1Kb] conventione, demum in commune deliberant suscipiendum episcopum. Ante portam namque civitatis facta sunt palam juramenta promissae fidelitatis; et sic jam dictus receptus est episcopus, omnibus postea carus, doctrina scilicet et operatione praeclarus. Ab illo etenim tempore inter Mediolanenses atque Laudenses implacabile viguit odium, unde postea per multa annorum curricula praedas et incendia caedesque alternant innumeras. Mediolanenses quidem, multitudine divitiis ac brachii virtute confisi, frequenter illos bello aggrediuntur, [Col. 0300B] obsidione circumsepiunt, agros et vineas ac suburbana cuncta demolientes. Laudenses vero exigui numero, sed truces animo, opibus angusti, viribus honusti, nunc suo nunc alieno se dampno defendunt. Quae si scriberentur per singula, plura fierent inde volumina.

8. Hiis denique diebus mortuo Burgundionum rege [(71) 1Kb] [An. 1032, Sept. 6], proponit Chuonradus Burgundiam invadere [(72) 1Kb] . Ad quam invadendam [Col. 0301A] Longobardorum jubet properare militiam. Ipse vero ex contigua sibi parte obstrusos [109 1Kb] irrumpens aditus, municipia quaeque praeoccupat (An. 1034) E vicino autem Italiae cum optimatibus ceteris electi [110 1Kb] duces incedunt scilicet praesui Heribertus [(73) 1Kb] et egregius marchio Bonifatius, duo lumina regni, explorantes accessus illos, quos reddunt meabiles praecisa saxa inexpugnabilis opidi Bardi [(74) 1Kb] . Per hos ducentes Langobardorum exercitum, Jovii [111 1Kb] montis [(75) 1Kb] ardua juga transcendunt; sicque vehementi irruptione terram ingredientes, ad caesarem usque perveniunt [112 1Kb] . Cumque nequirent Burgundiones resistere, dedicionem accelerant, perpetua subjectionis condictione Chuonrado substrati. Et factum est, ut in magna gloria reverterentur omnes [Col. 0301B] ad propria.

9. Per idem tempus mense Junio in die sanctorum Petri et Pauli (An. 1033, Jun. 29) fervente meridie eclypsis solis apparuit, tribus horis mundo inducens tenebras. Tempore post alio visa est noctu [113 1Kb] luna colore fuscata sanguineo.

10. Multis igitur prosperatis [114 1Kb] successibus praesul Heribertus immoderate paululum dominabatur omnium, suum considerans, non aliorum animum [(76) 1Kb] . Unde factum est, ut quidam urbis milites, vulgo valvassores nominati, clanculo [115 1Kb] illius insidiarentur operibus, adversus ipsum assidue conspirantes. Comperta autem occasione cujusdam potentis beneficio privati, subito proruunt in apertam rebellandi [116 1Kb] audaciam, plures jam facti. Quod ubi innotuit praesuli, [Col. 0301C] parat multis [117 1Kb] consciliis obsistere illorum [118 1Kb] insidiis. Ubi vero nil proficit, virtute superare contendit. Ac primo quidem bello victi atque pugnando vehementer attriti, exeuntes ab urbe discedunt moerentes. Quibus mox subveniunt Marciani ac Seprienses [(77) 1Kb] , pluresque regni commilitones, simul mori simulque parati vivere, praecipue Laudenses, recentis injuriae memores.

11. (An. 1035) Archiepiscopus autem collecto undecumque potuit agmine, non tamen absque suis [Col. 0302A] fidelibus, nititur insequi et universos opprimere. Cumque reniti praesumerent, conveniunt in campo qui dicebatur Malus [(78) 1Kb] , ab aevo; recteque [119 1Kb] malus, quoniam humano fuerat cruore rigandus. Ibi commisso campestri certamine, facta est stragas magna interfectorum partis utriusque. Inter quos dum incederet medius, jam dictus Astensis configitur episcopus [(79) 1Kb] , pars denique maxima belli. Cujus interitus certaminis factus est terminus [120 1Kb] . Hic amisso tanto fratre confusus, illi autem occiso tanto hoste securi, recedentes [121 1Kb] a pugna diverterunt ad propria.

12. (An. 1036.) Igitur imminente tanto discrimine, providit archiepiscopus vocare suum a Germania caesarem, sperans illum futurum auxiliatorem. [Col. 0302B] Veniens autem Veronam imperator (Dec. 1037), indeque Mediolanum, honorabiliter die primo suscipitur; in crastinum tumultuante ac vociferante in eum populo, graviter offenditur. Audierant enim, regem Laudensi jure defraudasse Heribertum. Quod augustus [122 1Kb] dissimulans, Papiam adiit. Ubi cum generale statuisset colloquium, concinnato dolo cepit ac tenuit archiepiscopum, Aquilegensi tradens patriarchae [(80) 1Kb] custodiendum. Ecce Mediolanensis attonita inhorruit civitas, proprio viduata pastore dolens ac gemens a puero usque ad senem. O quae Domino preces, quantae funduntur et lacrimae! Cumque proclamarent assidue clerus populus [123 1Kb] atque miles, facta est de absolutione conventio, datis obsidibus augusto. Quibus receptis, nichilominus [Col. 0302C] tenuit, tractans perpetuo dampnare illum exilio. Quin etiam tres alios una die [(81) 1Kb] comprendit episcopos, Vercellensem [(82) 1Kb] , Placentinum [(83) 1Kb] et Cremonensem [(84) 1Kb] . Archiepiscopus vero post menses duos fugam arripuit [(85) 1Kb] , cui venienti tota occurrit civitas ita ylaris, ut servus domino, mulier non cederet [124 1Kb] viro prae gaudio cursitantes. Ecce vespertinus urbis fletus subito conversus est in matutinam laetitiam (Psal. XXIX, 6).

13. Videns autem se Chuonradus delusum, suum [Col. 0303A] et rei publicae palam Heribertum denunciat inimicum. Igitur exiit edictum a caesare augusto, ut cuncta suae potestatis regna ad [125 1Kb] Mediolanum concurrerent impugnandum. Factum est autem ut omnis Italia, universa Germania, convenirent simul ab angulo usque ad angulum. Ac primo quidem impetu quoddam firmum aggreditur municipium nomine [126 1Kb] Landrianum [(86) 1Kb] . Quod oppugnans [127 1Kb] in modico demolitur. Inde [128 1Kb] applicuit Mediolanum (Mai.), tertio ab urbe miliario fixis tentoriis castra metatus. Mediolanenses autem prompti resistere, quaeque proxima civitatis muniunt loca. E quibus electi juvenes armis compti, bellis edocti, volantes equis, proludunt telis, caesarianis [129 1Kb] insultando militibus, et gyrantes castra clipeo minantur, et [Col. 0303B] asta proximos quosque caedentes. Cumque per dies aliquot haec exercerent proludia [130 1Kb] , factum est in die sancto dominicae ascensionis (Mai. 19), caesariani omnes suo cum caesare castris erumpunt, Teutones in dextro, Itali in sinistro bella cientes. Civibus vero occurrentibus ex adverso, ingravatum est undique bellum, diversis in diversa pugnantibus. In prima fronte nobilis quidam Theutonicus statura procerus, et Wido Italicus marchio signifer regius, inter media tela confixi sunt. Quibus cadentibus multisque aliis in proprio cruore jacentibus, paulatim belli tepescit amor. Demum caesariani collecto agmine ad castra commigrant. Urbani quoque relictis campis propria tecta requirunt.

14. Igitur recedens ab urbe caesar, jubet cuncta [Col. 0303C] in circuitu prope longeque vastari loca. Cumque flammis universa consumeret, crebris fulminum ictibus [131 1Kb] et grandinea tempestate correptus, a coepto desistens recessit moerens. Quin etiam Bertaldus, regius a secretis, cujus cuncta fiebant consilio, insanae mox mentis efficitur. (Cap. 14.) De quo cum rex leniri debuerat, magis intumuit, in tantum ut Heribertum adjudicaret propria dignitate privandum. Stabilita igitur deliberatione, praesulatum tradidit Ambrosio Mediolanensis ecclesiae cardinali presbitero suoque capellano, etsi videntibus, non tamen volentibus episcopis. Quo Heribertus audito, de rege similiter tractat [132 1Kb] honore privando. Secreta igitur legatione suggerit Oddoni potenti Franchorum comiti [(87) 1Kb] , ut se favente arripiat regnum Italiae. Qui [133 1Kb] nil moratus, utpote regnandi [Col. 0303D] avidus, primo quidem aliquas Alamanniae partes [Col. 0304A] violenter invadit. Hunc impugnans viriliter dux Gotefredus, vehementi facta congressione in momento prostravit (Nov. 15), ejusque [134 1Kb] capud avulsum humeris fertur augusto in Italiam direxisse. De cetero imperator annuam Mediolani vastationem universos regni primates jurare praecipiens, obstinato animo repatriavit in Sueviam, aeger pedibus et cunctis debilis artubus.

15. Interea Pseudoambrosius palam gerens virgam et anulum, ut lupus in abdito clam insidiabatur omnibus modis Heriberto, multis multa cottidie jurando pollicitus clericis atque laicis, in urbe et extra factione concepta. Ubi autem fidelium dignitas perfidorum sensit insidias, deprehensos in crimine puniunt in personis et propriis facultatibus; et sic [Col. 0304B] praevalente Heriberti potentia, evanuit omnis illa fraudolenta praesumptio.

16. Per idem tempus (an. 1039) factum est, ut cuncti principes regni simul undique convenirent ad devastandos, sicut regi promiserant, Mediolanensium fines. Praevidens [135 1Kb] autem archiepiscopus futuram oppressionem, jubet ilico convenire ad urbem omnes Ambrosianae parochiae incolas armis instructos, a rustico usque ad militem, ab inope usque ad divitem, ut in tanta cohorte patriam tueretur ab hoste. Signum autem quod dimicaturos debebat suos [136 1Kb] praecedere, tale constituit. Procera trabs instar mali navis robusto confixa plaustro erigitur in sublime, aureum gestans in cacumine pomum cum pendentibus duobus veli candidissimi [Col. 0304C] [137 1Kb] limbis [138 1Kb] ; ad medium veneranda crux depicta Salvatoris ymagine extensis late brachiis superspectabat circumfusa agmina, ut qualiscumque foret belli eventus, hoc signo confortarentur inspecto [(88) 1Kb] . Essetque gravis [139 1Kb] inter urbem regnumque conflictus, nisi novus de morte caesaris rumor concuteret animos hostium, adeo ut solutis [140 1Kb] castris certatim resurgerent ita cumfuse, ut colliderentur ad invicem. Inter quos Parmensis corruens signifer turpiter occubuit.

17. Defuncto autem Chuonrado (an. 1039. Jun. 4) Heinricus adolescens ejus filius, rex vivente patre creatus, augustus ab omnibus appellatur; vir rei publicae gerendae satis ydoneus, qui paterni animi non imitatus affectum, suorum consultu fidelium cum archiepiscopo pacis foedera stabilivit (an. 1040), [Col. 0304D] ab illo deinde fideliter honoratus [(89) 1Kb] .

[Col. 0305A] 18. Pacatis igitur rebus omnibus, intestinum jurgium bellumque civile succedit, adeo execrandum et lacrimabile, ut praeter [141 1Kb] innumeras bellorum clades immutatus sit status urbis et ecclesiae. Verissime enim otio civiles nutriuntur discordiae, et saepe velut ex adipe prodit iniquitas (Psal. LXXII, 7). Nullis itaque exterius adversantibus, in semetipsos exercent odia cives. Factum est autem, ut privato inter se jurgio plebeius quidam graviter caederetur a milite. Unde plebs dedignanter commota, repente adversum milites in arma consurgit, ipsi autem velut incauti juxta posse resistunt. Inde fomes pulutat odiorum, et partium fiunt juramenta quamplurima. Lanzo quidam [142 1Kb] ingenuus civitatis miles [(90) 1Kb] plebeiae turbae favebat instantius, cujus fota [Col. 0305B] juvamine plurimum convalescebat. Hoc indignata cetera nobilitas, partim tamen suorum amore fidelium, militibus sese consociat. Eodemque [143 1Kb] tempore multa sompnia multaque narrantur in urbe prodigia. Cumque civitas tali penderet in dubio, repentinus auditur in ea clamor modica occasione conceptus. Fit ingens concursus omnium; atrox [144 1Kb] pugna committitur per plateas et angulos; diu certatur utrimque tectis et culminibus. Demum militum paucitas multitudine circumventa plebeia, undique flammis urgetur et ferro. Unde factum est, ut cum natis et uxoribus propria tecta irati desererent. Quorum ut consuleret rebus archiepiscopus, paucis interjectis diebus ab urbe discessit et ipse [(91) 1Kb] . Quibus etiam statim fiunt auxilio Marciani cum Sepriensibus.

[Col. 0306A] 19. Tali igitur confortati suffragio, consulte provident sex propinqua urbi munire praesidia, in quibus cum omni cohabitantes familia, firmissimam circumquaque obsidionem constituunt, die noctuque caede crassantes. Sex enim exeuntes ab opidis, totidem oppugnant urbem assidue partibus. Nec minus civilis turba saepe portis [(92) 1Kb] erumpens, nunc se pugnando defendit, nunc illos ultro aggredi furibunda contendit. Rara namque transit absque sanguine dies. Cumque triennio partes sic bacharentur, utraeque vicissitudine quadam quid contra se invicem possent frequenter expertae, veniunt ab augusto legati, treguam inviolabilem indicentes [(93) 1Kb] ; quam totius regni virtute et conscilio jurejurando confirmant.

[Col. 0306B] 20. Eodem tempore achiepiscopus Modoetiae degens, graviter infirmatur; cumque aegrotaret ad mortem, disposita domo ac bonis omnibus [(94) 1Kb] defferri se jubet ad urbem. Ubi cum aliquantis langueret diebus, vitae praesenti subtrahitur (an. 1045, Jan. 16.) Sepultus est autem ad Sanctum Dionisium [(95) 1Kb] , ubi elegans fundaverat ipse monasterium. Providit etiam vivens universis ecclesiae ordinibus, plures conferens facultates ad praesentium futurorumque subsidia.

21. Hujus in diebus cuidam Genuensis urbis incolae revelatae sunt Joannis archiepiscopi sacrosanctae reliquiae. De eo quum sufficienter sit dictum, cesset amodo noster ab illo stilus, cote jam tertia subtiliter acuendus.



INCIPIT LIBER TERTIUS [145 1Kb] .
[Col. 0305]

[Col. 0305C] 1. Memini dixisse me nuper [146 1Kb] propter civile jurgium mutatum urbis et ecclesiae statum. Utrum vero [Col. 0306C] in melius an deterius [147 1Kb] , dicere non opportuit, cum facta collatione praeteritorum ad praesentia, [Col. 0307A] facilis fiet inde cognitio. Atque utinam nescirem. Quae tamen omnia melius scribendo patebunt.

2. Defuncto autem Heriberto (an. 1045, Jul. 18.) varie tractatur a multis de restituendo pontifice. Heinricus vero [148 1Kb] augustus jamdictum habens prae oculis Mediolanense discidium, neglecto nobili ac sapienti primi ordinis clero, idiotam et a rure venientem [(96) 1Kb] elegit antistitem, cui nomen fuerat Wido [149 1Kb] . Revera sustulit eum de gregibus ovium, et depost foetantes accepit eum (Psal. LXXVII, 70). Huic facto repugnant parum Mediolanenses, sive timore regio seu inter se odio, partim avaritia, quae, ut sapiens ait quidam agiografus, omne malum primo invexit Italiae. Et exinde omnia veriuntur in pejus. Factum est autem postea, ut in sese conversi [Col. 0307B] unusquisque alter alterum [150 1Kb] conveniret, suum conferendo obprobrium, necnon civitatis incommodum. Demum post multa conscilia mediis sacrosanctis evangeliis conjungunt foedera pacis, facientes quidem amnestiam, id est abolitionem malorum, quam Athenienses primi fecisse, et sic vocasse leguntur Horosio teste [151 1Kb] (II, 17).

3. Tempore illo caesar Heinricus Italiam veniens, celebrato Papiae synodali concilio (an. 1046, Oct. 25), Romam tendit, cui papa [(97) 1Kb] obviavit Placentiae, vivente altero ac concedente [(98) 1Kb] intronizatus. Facto autem Romae [(99) 1Kb] generali conventu praesulum, visum est regi et episcopis omnibus, papam ipsum injuste tenere cathedram. Quo statim abjecto, unum ex Teutonibus praesulem illius loco substituit, [Col. 0307C] quem mutato nomine Clementem vocavit; a quo etiam coronam suscepit imperii.

4. Tertius ab eo sanctus claruit Leo (an. 1048), cujus industria Romanae status reparatur Ecclesiae. Qui geminam in Italia synodum devotissime celebravit, Papiae scilicet [(100) 1Kb] atque Mantuae [(101) 1Kb] , absente caesare. Cui cum misericorditer displiceret oppressio illa vehemens, qua impiissimi Normanni miseram affligunt Apuliam, praedicatione mixta precibus temptat illos a tantis revocare flagitiis (an. 1053). Cumque nichil proficeret, armis aggreditur ipsam compescere feritatem (Jun. 18), licet illi adversus belli fuerit exitus. Judicia enim Dei abyssus multa (Psal. XXXV, 7).

[Col. 0308A] 5. His diebus marchio Bonifacius [152 1Kb] , dum nemus transiret opacum, insidiis ex obliquo latentibus venenato figitur jaculo. Heu senex ac plenus dierum maturam mortem exiguo praeoccupavit.

6. Illo autem tempore placitatur imperator in pratis Roncaliae [(102) 1Kb] . Discussis vero querelis pluribus, legaliter multa examinat. Ubi marchionem Adelbertum, de quo nimia fuerat proclamatio, cum aliis flagitiosis captum ferreis jubet vinciri nexibus; equidem digne satis. Deinde diebus multis modo cum Ungris, modo cum Leuticiis pro tempore confligebat. De quibus omnibus nobiliter triumphavit, victos tributo coartans. Cujus unum insigne tropheum aurata indicat lancea, Ungrorum regi violenter extorta [(103) 1Kb] et Romae in apostolorum templo [Col. 0308B] suspensa [(104) 1Kb] . Qui cum insigni floreret imperio, carus omnibus migravit a saeculo (an. 1056, Oct. 5), relinquens sui nominis puerum, augustae Agnetis materno gremio confovendum.

7. Hujus regnante infantia, Papienses ab eo ut moris est datum aspernantur audacter episcopum [(105) 1Kb] ; nec regiae institutioni nec apostolicae deferentes factae consecrationi, usque ad obitum spreti perseverando pontificis.

8. His itaque diebus (an. 1059), inter ipsos et Mediolanenses de causis civilibus emergit discensio [(106) 1Kb] Fuerat enim civitas utraque populosa, et super regni ceteras inclita. Verumtamen in notitia [153 1Kb] omnium praestabat Mediolanum. Cumque essent contiguae, pudebat alteram alteri cedere. Inde [Col. 0308C] erat, quod sibi rependebant ad invicem caedes praedas et incendia nec non et latrocinia. Factum est autem ut Papienses, dum inferiores essent, conductis aliunde pretio legionibus ad devastandos Mediolanensium fines accederent, Mediolanenses vero confoederatis sibi Laudensibus in illos insurgerent, licet pars eorum non minima archiepiscopo duce aliis dimicaret in partibus [154 1Kb] . Conveniunt utraeque in campis acies ordinatis agminibus, vexilla in sublime ferentes (an. 1061 Mai. 23). Fit vehemens partium in se [155 1Kb] concursus, bachantur certando diutius, divertunt tandem Papienses a bello, adversariis insequentibus illos a tergo. Quibus mox viriliter succurrit conducta extranaeorum legio, licet [Col. 0309A] paulo post cesserit relicto Mediolanensibus campo [156 1Kb] . Fit strages immensa nobilium equitum, et duarum urbium lacrimabile detrimentum. Implevit denique dies illa veteris idioma vocabuli; dicebatur enim antiquitus campus in quo conflixerant Mortuus [157 1Kb] [(107) 1Kb] .

9. Per idem tempus ad instar Papiensium Astenses quoque datum sibi reprobaverunt episcopum; sed prudentia comitissae Adeleidae, militaris admodum dominae [158 1Kb] , post longi temporis conflictus incensa tandem urbe, contempto altero quem elegerant, priorem suscipiunt.

10. Hac eadem tempestate horror nimius Ambrosianum invasit clerum, insurgente populo noviter in eum, ingruentibus utrimque peccatis. Omnes [Col. 0309B] enim peccaverunt, et egent gloria Dei (Rom. III, 23) Verum talis hic horror mutata cum aspiratione littera multorum concepit errorem. Cujus initium et seriem, cum res nostris adhuc versetur in occulis, prout possumus ennaremus. Finem ipse provideat, qui cum sit alpha et omega, mirabiliter cuncta dispensat. Quidam igitur ex decomanis [159 1Kb] diaconus nomine Arialdus, penes Widonem antistitem multis fotus deliciis multisque cumulatus honoribus, dum litterarum vacaret studio, severissimus est divinae legis [160 1Kb] factus interpres, dura exercens in clericos solos judicia. Qui cum modicae foret auctoritatis, humiliter utpote natus [(108) 1Kb] , praevidit aplicare sibi Landulfum, quasi generosiorem et ad hoc ydoneum, familiaris ejus factus assecla. Landulfus vero cum [Col. 0309C] esset expeditioris linguae ac vocis, nimiusque favoris amator, repente dux verbi efficitur, usurpato sibi contra morem ecclesiae praedicationis offitio. Hic cum nullis esset ecclesiasticis gradibus alteratus [(109) 2Kb] , grave jugum sacratorum imponebat cervicibus, cum Christi jugum suave et ejus leve sit honus.

[Col. 0310A] 11. Igitur inter alia quae cottidie plebis auribus inculcabat, die una taliter concionatur in populo: »Carissimi seniores, conceptum in corde sermonem ultra retinere non valeo. Nolite, domini mei, nolite adolescentis et imperiti verba contempnere; revelat enim saepe Deus minori, quod denegat majori. Dicite mihi, creditis in Deum trinum et unum? Respondent omnes: Credimus. Et adjecit: Munite frontes signo crucis. Et factum est. Post haec ait: Condelector vestrae devotioni, compatior tamen imminenti magnae perditioni. Multis enim retro temporibus non est agnitus hac in urbe Salvator. Diu est quod erratis, cum nulla sint vobis vestigia veritatis. Pro luce palpatis tenebras, caeci omnes effecti, quoniam caeci sunt duces vestri. Sed numquid potest [Col. 0310B] caecus caecum ducere? Nonne ambo in foveam cadunt? Abundant enim supra multimoda, haeresis quoque illa symoniaca [(110) 1Kb] in sacerdotibus et levitis, ac reliquis sacrorum ministris, qui cum nicholaytae sint et symoniaci, merito debent abici. A quibus, si salutem a Salvatore speratis, deinceps omnino cavete, nulla eorum venerantes officia, quorum sacrificia idem est ac si canina sint stercora, eorumque basilicae jumentorum praesepia. Quamobrem ipsis amodo reprobatis, bona eorum omnia publicentur; sit facultas omnibus universa diripiendi, ubi fuerint in urbe vel extra. Nam et ego plectenda plura commisi; sed quod pejus omnium fuit, indignis usque modo communicando Regem coelorum offendi. Nunc autem propicia divinitate [Col. 0310C] ago poenitentiam, talia provisurus in posterum. Igitur imitatores mei estote, carissimi, et ita ambulate, sicut habetis formam nostram.«

12. His ita decursis, et pluribus aliis quae humana non capit memoria, populus semper avidus novorum in nimium zelum excitatur adversus clerum, aliis se [Col. 0311A] deferre Deo putantibus, aliis avaritiae lucris inhiantibus. Ad haec [161 1Kb] Landulfus idem simul cum complice Arialdo per dies multos multorum incitat animos, gratia favoralis aurae nova semper et inaudita concionando proponens, prout noverat vulgi morem. Ad cujus compescendam temeritatem majores ecclesiae saepe conveniunt, sacras illi scripturas et sanctiones opponentes canonicas [162 1Kb] . Quae despiciens omnia, nichilominus instat. Imo die una solempni ad ecclesiam veniens cum turbis a foro psallentes omnes violenter projecit a choro [(111) 1Kb] , insequens per angulos et diversoria. Deinde providit [163 1Kb] callide scribi phytacium [164 1Kb] de castitate servanda neglecto canone mundanis extortum [165 1Kb] a legibus, in quo omnes sacri ordines Ambrosianae dyocesis [Col. 0311B] inviti subscribunt, angariante ipso cum laycis [166 1Kb] . Interim praedones civitatis praeter aedes aliquas in urbe dirutas lustrabant parochiam [167 1Kb] domo clericorum scrutantes, eorumque diripientes substantiam [(112) 1Kb] . Clerus igitur multipliciter afflictus, legatione humili conquestus est primo comprovincialibus episcopis, deinde Romano pontifici. Praeerat tunc Romae Stephanus [(113) 1Kb] ; qui audita perpendens populum quiescere et archiepiscopum super hac re synodum congregare apostolicis jubet apicibus. Qua fretus auctoritate Wido praesul diligenter studet coetum convocare pontificum, mandans Landulfo et Arialdo, rationabiliter interesse tractandis.

13. Factus est autem synodalis praesulum multorum [Col. 0311C] conventus, in loco qui dicebatur Fontanetum [(114) 1Kb] . Ubi cum triduo spiritalibus vacarent [168 1Kb] negociis, illorum praestolantes adventum, visum est omnibus, temeritatem tantam anathemate justo fore mulctantam. Factumque est ita. Quae omnia floccipendens Landulfus, cum vereri debuerat, magis extollitur. Ex hinc conviciatur episcopis, praecipue [Col. 0312A] metropolitano, furens solos saevit in clericos, arguens illos suae suorumque perditionis; laicos vero fovebat [169 1Kb] ut fratres. Cumque foret simulandi et dissimulandi gnarus per omnia, pluribus dilectus, cuncta suum retorquebat ad libitum, factus ipse mirabile mundo spectaculum. Unde potestate accepta. commune indicit omnibus laicis juramentum, quasi impugnanda proponens sacrorum ordinum stupra et venales consecrationes. Quod non multo post clericos etiam jurare compellit. Ab illo etenim tempore innumerabis virorum ac mulierum caterva illum comitantur euntem, stantemque die noctuque custodiunt. Qui unanimes facti, ecclesias contempnunt et divina spernunt cum ministris officia, asserentes omnia symoniaca. Hos tales caetera vulgaritas hyronice [Col. 0312B] Patarinos [170 1Kb] appellat [(115) 1Kb] . Praeterea Romam proficiscitur Arialdus, apologeticas ferens litteras [(116) 1Kb] . Ubi cum Ambrosianum accusaret clerum, affirmans omnes nicolaitas et symoniacos ac prorsus inobedientes Romanae ecclesiae, se autem cum Landulfo devotum et pro sola veritate certantem, Romanorum celeriter adeptus est gratiam. Qui cum principari appetant jure apostolico, videntur velle dominari omnium [171 1Kb] , et cuncta suae subdere ditioni, cum [172 1Kb] doctor evangelicus suos doceat humilitatem apostolos dicens: Reges gentium dominantur eorum, et qui potestatem habent super eos, benefici vocantur. Vos autem non sic; sed qui major est in vobis, fiat sicut minor, et qui praecessor est, sicut minister [Col. 0312C] (Luc. XXII, 25).

14. Turbinis igitur causa praefati, saepenumero veniunt Mediolanum a Roma legati, videlicet Hildeprandus ex monacho cardinalis archidiaconus, Petrus Hostiensis, Anselmus [173 1Kb] Lucensis episcopi, et reliqui plures vice quisque sua [(117) 1Kb] . Qui si in conveniendo populum diligenter attenderent dicentem apostolum: [Col. 0313A] Si adhuc hominibus placerem, Christi servus non essem (Gal. I, 10), profecto sibi et clero opportune consulerent. Verumtamen Hostiensis ille Petrus [(118) 1Kb] , congregata tunc Mediolani Ambrosiana synodo (an. 1059), ut vidit clericorum nobilium ordinem, personarum statum cultumque vestium, perpendit etiam morum probitates ac dispertita singulis competenter officia, testatus est ad verum, nusquam [174 1Kb] se talem vidisse clerum. Tamen in praesenti coetu, quia Romanus erat, archiepiscopo praesidere contendit. Unde subito factus est popularis in urbe tumultus [(119) 1Kb] , ut nisi cessisset illius humilitas, quod suum erat, fecisset impetum [175 1Kb] , non quidem gratia Widonis, set Ambrosiani causa honoris. Praeterea cum perciperet quorumdam ex clero reatus, servata [Col. 0313B] sibi super omnibus potestate, prout sibi complacuit culpas dijudicavit. Ut enim caveatur mendatium, non ex toto fuerant omnes ab objectis immunes. Deinde rude constitutum, abolito veteri, Mediolanensi ecclesiae a se factis indidit litteris; cui archiepiscopus cum ordinariis, cogente ac vociferante populo, subscripsit invitus.

15. O insensati Mediolanenses, quis vos fascinavit? Heri clamastis unius sellae primatum, hodie confunditis totius ecclesiae statum, vere culicem liquantes et camelum glutientes (Matth. XXIII, 24). Nonne satius vester hoc procuraret episcopus [176 1Kb] ? Forte dicetis: Veneranda est Roma in apostolo. Est utique; set nec spernendum Mediolanum in Ambrosio. Certe certe non absque re scripta sunt haec in [Col. 0313C] Romanis annalibus. Dicetur enim in posterum subjectum Romae Mediolanum. Ecce metropolitanus vester prae solito Romanam vocatur ad sinodum [(120) 1Kb] . Abiit [177 1Kb] , sed contra vestros affectus prosper fit illi ad cuncta successus. Decibiliter equidem tractatur [Col. 0314A] ab apostolico tunc Nicolao, cujus dextro potitus [178 1Kb] est in praesenti synodo latere. Ad quem accusandum cum Arialdus ille delator assurgeret, protinus ex adverso stantes Astensis [(121) 1Kb] , Novariensis [(122) 1Kb] et Tauriniensis [(123) 1Kb] ac reliqui suffraganei praesules, coram omni coetu falsidicum illum scripturarum auctoritate refellunt. Sicque confutatus ab omnibus, resedit in terra confusus. Proinde archiepiscopus cum promitteret domno papae deinceps obedientiam, accepto ab eo anulo apostolicae gratiae ac totius potestatis ecclesiasticae, rediit gloriosus in omnibus [179 1Kb] . Interim dum haec fierent [(124) 1Kb] , Landulfus Romam adire proponens [180 1Kb] , a Placentinis graviter caesus et vulneratus revertitur, ultra properare non valens Post haec non cessat persequi gravius solito cum [Col. 0314B] clero pontificem.

16. Cum vero placuit Altissimo, qui renes scrutatur et corda, ille qui alienam diu meditatus fuerat lassitudinem, inopinam subito doluit suam ipsius aegritudinem. Cumque langueret biennio pulmonis vicio, vocis privatur officio [(125) 1Kb] , ut in quo multos affecerat, in eo quoque deficeret, dicente Scriptura: Per quae quisque peccat, per haec et torquetur (Sap. XI, 17). Sed ne mortuos accusare videamur, de illo penitus taceamus, cujus vitae mortisque ratio divino est relinquenda judicio. Arialdus itaque tali destitutus collega, instigat Arlembaldum [181 1Kb] assidue, defuncti fratris suscipere [(126) 2Kb] . Qui cum esset laycus, quasi [182 1Kb] fraternae gratia pietatis opus sibi praesumpsit indebitum, Arialdi verbis adeo credulus, ut [Col. 0314C] quos frater flagellis ceciderat [183 1Kb] , ipse percutiat scorpionibus (III Reg. XII, 11), et residuum locustae comedat bruchus (Joel. I, 4), ad placitum, si quae [184 1Kb] sunt clericorum peccata dijudicans. Dum ergo laicos judicat, clericus tantum [185 1Kb] vapulat.

[Col. 0315A] 17. Interea Arialdus inter plures alias quas induxerat in ecclesiam novitates, letanias illas quas Ambrosiani post ascensionem dominicam antiquitus devotissime celebrant [186 1Kb] , suis praedicabat auditoribus execrandas [(127) 1Kb] . Unde ipso instante triduo discidentibus inter se turbis, factus est in urbe conflictus. In quo Deo est operante fugatus et victus, caesis suis et interfectis aliquibus [(128) 1Kb] . Cujus tamen consultu Arlembaldus praeter innumeras quas irrogaverat [187 1Kb] clero injurias, cum archiepiscopus defuncto abbate sancti Celsi, alterum ex more provideret ordinandum, penitus interdicit [188 1Kb] spreto illo, alterum jam consecratum [(129) 1Kb] omnino contempnit, armans contra illum monachorum cum famulis conspirationem. Alium vero a coenobio sancti Vincentii [Col. 0315B] modo repellit eodem [(130) 1Kb] , symoniacae ordinationis arguens illos. Quid plura? cuncta simul usurpat ecclesiastica jura, expulso ab urbe pontifice, cujus fuerat a progenitoribus miles ipse. Mirabile prodigium, nec auditum neque visum a saeculo! Set mirabilius, quod Romanus [189 1Kb] favet ascensus. Quod quidem multis probatur indiciis, cum saepenumero mittantur ei legationes et litterae apostolicis praenotatae sigillis [(131) 1Kb] , quibus fatetur, se in suis gestis Romanis [190 1Kb] obtemperare praeceptis. Qua velut auctoritate suffulta ipsa vulgalitas [191 1Kb] symoniaca occasione divina execratur officia, cum quid sit inter dextram et sinistram, prorsus ignoret. Praeterea gloriatur [192 1Kb] Arlembaldus idem, ab ipsa Roma [193 1Kb] bellicum sancti Petri se accepisse vexillum [Col. 0315C] contra omnes sibi adversantes. Quod appensum lanceae, homicidiorum videtur indicium; cum profecto nefas sit tale [194 1Kb] aliquid suspicari de Petro, aut [195 1Kb] aliud habuisse vexillum praeter quod datum est in evangelio: Qui vult post me venire [196 1Kb] , abneget semetipsum, et tollat crucem suam et sequatur me, dicit Dominus (Matth. XVI, 24). Fideliter, et ideo confidenter loquimur: cavenda est doctoribus absolute prolata Pauli sententia: Si quis vobis evangelizaverit [Col. 0316A] praeter id quod accepistis, anathema sit (Gal. I, 9). Haec enim dicentes non adversamur vobis, o seniores Romani, cum magister noster dicat Ambrosius: Cupio in omnibus sequi Romanam [197 1Kb] ecclesiam. Vobiscum enim credimus, vobiscum cunctas haereses abdicamus; sed videtur nobis ratum, ut jus ecclesiasticum doctor exhibeat ecclesiasticus, non ydiota laycus.

18. His diebus, declinante jam vere (an. 1066, Apr. Mai), mensis unius spatio dirum sparsere jubar ardentes [198 1Kb] in coelo cometae; frequentes quoque terraemotus mundo fuere, adeo ut die ipso resurrectionis dominicae bis fieret, mane scilicet et vespere [(132) 1Kb] (an. 1065, Mart. 27).

19. Praeerat tunc temporis Romae Alexander apostolicus, [Col. 0316B] ex Mediolanensi clero ecclesiae Lucensis primo factus episcopus; cumque satis foret ydoneus, apostolicam deinde promeruit dignitatem, Alexander de Anselmo vocatus (an. 1061, Oct. 1). Huic statim surrexit adversarius Cadalous [199 1Kb] Parmensis episcopus institutione regis ac matris augustae papa nuncupatus (Oct. 28). Qui hostiliter Romam adiit, post multam interfectorum stragem usque ad muros Urbis Alexandri prosecutus exercitum (an. 1062, Apr.). Tempore post alio (an. 1063), quorundam ex Urbe ope et conscilio, Romam quam Novam perhibent ingressus, conscendit arcem Crescentii. Factis igitur in Urbe partibus, cottidie bellis bella succedunt. Ad ultimum post diuturnos variosque conflictus recessit moerens, confusus et victus, concessa [Col. 0316C] Alexandro victoria. Ad quem de praesenti negotio consulendum Romam profectus est Arlembaldus [(133) 1Kb] , Arialdo interim furente in praesulem, concitando turbam civilem et agrestem.

20. Definito tandem conscilio rediens (an. 1066), excommunicationis litteras detulit archiepiscopo. Quod pluribus [200 1Kb] grande visum est civitatis obprobrium. Unde factum est, ut in die sancto pentecosten procedens antistes ad publicum conscenderet [Col. 0317A] ecclesiae pulpitum, questurus quod acciderat incommodum (Jun. 4). Cumque staret ex adverso Arlembaldus cum Arialdo, responsurus auditis, fit vehemens in plebe tumultus, diversis diversa clamantibus. Ad ultimum factis [201 1Kb] in medio ecclesiae partibus [202 1Kb] , clamoso impetu vicissim in sese consurgunt, cumque per diversa confligerent, remansit paene solus antistes. Quem pars aggrediens inimica, fustibus crudeliter caesum et quasi semivivum reliquit; deinde ipsam invadens episcopii aulam pretiosa quaeque decerpit. In crastinum (Jun. 5) visa tanta crudelitate cives horrescunt mente confusi. Communiter igitur statuunt, aut tantum punire facinus, aut vivere nolle amplius [(134) 1Kb] . Unde factum est, ut fugiens Arialdus ab urbe diebus lateret aliquot. [Col. 0317B] Cumque diversas erraret per latebras, solis gradiens noctibus, proditus a comeantibus incidit in manus quaerentium [203 1Kb] animam ejus. Quem tenentes et nocte tota illa secum ducentes, facto mane, praecisis auribus et in guture lingua cum naribus geminoque suffosso lumine, penitus interficiunt (Jun. 27). Quo perempto, dissimulat Arlembaldus modicum, reservans iram in posterum. Favebat enim tunc pontifici paene civitas universa. Sed more suo populus non diu statu permansit eodem. Mox enim ut praesul ab urbe discedit, ad insequendum illum resumptis viribus impatienter Arlembaldus accedit, fautorem asserens perpetrati flagitii. Iterum ergo ad juramenta convertitur, invitis tamen civibus; et si quos habebat suspectos, acrius jurare compellit. Agrestes [Col. 0317C] turbas et civiles cogit assidue turmas, ad Widonem persequendum antistitem omnemque suam delendam progeniem. Et fecisset utique, nisi generosa suorum fidelium [(135) 1Kb] restitisset audatia. Saepe etenim convenerunt parati subire pro seniore certamen. Nulla interim requies erat praedonum in diripiendis substantiis clericorum.

21. Ad quod sedandum litigium contigit [204 1Kb] tunc temporis (An. 1067), Maginardum [205 1Kb] episcopum Silvae candidae et Minutum cardinalem presbyterum [(136) 1Kb] Romanos legatos venisse Mediolanum. Qui dum apostolico praecepto pacem evangelizarent omnibus, consulte satis provident de nece Arialdi foedus componere. Deinde inter clerum judicantes et populum, eleganti scripto constituunt quid fieri [Col. 0318A] debeat in posterum [(137) 1Kb] (Aug. 1). Nec tamen his contentus Arlembaldus Romam pergens, iterum novum iniit cum Romanis conscilium. Vetus quippe fuit Italici regni condictio perseverans usque in hodiernum, ut defunctis ecclesiarum praesulibus, rex provideat successores Italicus [206 1Kb] , a clero et populo decibiliter invitatus. Hoc Romani canonicum esse negant, sed instantius archidiaconus ille Hildeprandus, qui cum abolito veteri novum temptaret inducere constitutum, palam fatebatur, haud secus sedari [207 1Kb] posse Mediolanense discidium quam canonicum habendo pastorem, ad quem eligendum necessarium dicebat Romanum fore consensum. His instructus assertionibus Arlembaldus Mediolanum rediens, quod audierat festinanter exequitur. Prius [Col. 0318B] ergo secreto paucos convenit ex amicis. A quibus cum exigeret sponsionem celandi credita, caute subintulit juramento causam futuri eligendi pastoris post discessum praesentis. Deinde die noctuque laborans, laicos quosque et clericos eidem juramento reddit obnoxios. Interim tamen a persequendo praesulem non desistebat Widonem, omnisque suae consanguinitatis affines.

22. Archiepiscopus autem cum tot nequiret imminentes tollerare pressuras, aevo jam maturus et diuturno languore membris omnibus dissolutus, arbitratus est fore conveniens, ut quod ille faciendum praeviderat, ipse quoque destruendo praeveniret; scilicet ut dignitatem propriam alteri se vivente concederet [(138) 1Kb] . Per idem tempus fuerat [Col. 0318C] quidam ex ordinariis ecclesiae subdiaconus nomine Gotefredus [208 1Kb] [(139) 1Kb] , illius a secretis prae omnibus unicus, qui ex quo domini sui penetraverat mentem, in se transferendum omnimodis satagebat honorem. Secreta igitur facta conventione cum eo praesul, datis communis pacti ex alterutro sacramentis, dignitatem deponit ad praesens, virga cum anulo caesari per legatos directa. Gotefredus autem cum jam pridem labore multo sibi regis conciliasset affectum, recenti tamen pacto ab eodem augusto gaudens adeptus est presulatum. Verumtamen juxta scripturae veritatem mixtus est dolore risus, et extrema gaudii occupavit luctus (Prov. XIV, 13). Reprobatus enim a civibus, nullis in locis episcopii vel ad hospitandum recipitur, ipsis etiam factus invisus agricolis. [Col. 0319A] Hunc Romani domno cum apostolico jure statim condempnant canonico, judicii sui litteras Mediolanensibus super illo [209 1Kb] mittentes. Qua elatus Arlembaldus fiducia, acrius insurgit non solum in illum, verum etiam fautores in omnes, universa flammis ac ferro demoliens; contra quem etiam per vicos et castella multorum exaggerat sacramenta. Unde fit ut, si quando de facultatibus ecclesiae aliquid praesumere nititur, ab omnibus penitus interdicatur. Ubi vero sanctae Mariae conscendit montem [(140) 1Kb] , circumveniente ab urbe exercitu, nocte vix fuga lapsus evasit [210 1Kb] . Interea Wido fatebatur se Gotefredi delusum insidiis, communis pacti transgressorem illum appellans. Qui cum amissum resumere [211 1Kb] vel et honorem, cum Arlembaldo pacis foedera [Col. 0319B] sociavit. O mens caeca mortalium! Veniens enim illo duce Mediolanum, non ad urbem ut voluit, sed ad sancti Celsi ducitur monasterium, de privato factus privatior [212 1Kb] . Ibi commendatus custodibus, diebus multis resedit inglorius, hac etiam vice delusus [213 1Kb] .

23. (An. 1071.) Gotofredus autem pluribus jam coarctatus obstaculis, cum parte suorum aliqua suo se collegit [214 1Kb] in opido, quod vulgo Castilio dicebatur [(141) 1Kb] , inexpugnabile revera praesidium, moenibus ac loci natura munitum. Ex eo saepius erumpentes, cum supra modum praedis inhiarent ac caedibus, indignati Mediolanenses proponunt arcem illam protinus expugnare turritam [215 1Kb] . Nec mora, instructo exercitu et his quae ad usum militiae fuerant necessaria paratis, procedunt omnes, castrametati [Col. 0319C] ad radicem montis; aberat enim ab urbe vigessimo paulo plus miliario. Mox undique circumvallantes [216 1Kb] , incessanter oppugnant. Ad hoc etiam [217 1Kb] cunctos regionis illius instant aggregare ruricolas, diuturnam jurantes obsidionem. Construunt [218 1Kb] ergo petrarias et omnis generis bellici machinas, fundas quoque et [219 1Kb] ballistas, milleque mortis parant insidias. Obsessis vero ad posse repugnantibus, multa cottidie fiebat cruoris effusio, adeo ut in ipsa quadragesimae venerabilis observantia nulla fuerit humanae caedis abstinentia.

24. Hac itaque tempestate cum rarus in urbe populus sua frueretur securitate, repentina calamitas improvidam invasit urbem. Horesco referens; primo [Col. 0319D] namque quadragesimae sabbato, magno civitas [Col. 0320A] conflagravit incendio [(142) 1Kb] (Mart. 19). Cumque tunc vehemens flaret turbo ventorum, arreptis ignium globis longe lateque multas combussit aedes, eo usque ut ligna et lapides vorax [220 1Kb] flama consumeret; aurum quoque et [221 1Kb] argentum ac metalla cetera calore nimio liquefacta sunt universa. O quae et qualia domorum haedificia, quamque decora combusta sunt moenia, de quibus omnibus vix superfuit praeter parietinas quaslibet vel titio minimus! Sed quod [222 1Kb] est omni dampno deterius, plures sanctorum sunt crematae basilicae in urbe et extra. Sanctus ipse Laurentius, vivae carnis olim cruciatus incendio, iterum se flammis permisit exuri; cujus speciosissima omnium adeo fuit ecclesia, ut relatu difficile videatur, quae fuerint lignorum lapidumque [Col. 0320B] sculpturae eorumque altrinsecus [223 1Kb] compaginatae juncturae, quae suis columpnae cum basibus, tribunalia quoque per gyrum, ac desuper tegens universa musyum. O templum, cui nullum in [224 1Kb] mundo simile! et o civitas cujus comparatione villae fuerant reliquae! Heheu! Trenes illae propheticae in te fere translatae videntur. Ubi autem rumor tam dirus castris insonuit, quamplures ilico relicta obsidione eunt tenues ab igne reliquias et miseram visitare familiam. Arlembaldus vero cum aliis retenta parte castrorum perseverat obnixius, cottidie belligerare non desinens. Gotofredus autem tribus jam obsessus mensibus, ut vidit tenuem castrorum exercitum, clam vocare suos et caute satis procurat amicos [225 1Kb] . Cumque paschales instarent feriae [(143) 1Kb] , convenientes [Col. 0320C] in unum, instructa acie protinus in castra consurgunt impetu et clamore non modico. Nec minus obsessi ruptis claustris ex omni [226 1Kb] parte prosiliunt. Arlembaldus autem tanto positus in discrimine, arreptis [227 1Kb] armis audet cum suis paucis juxta vires obsistere, signifer ipse factus. Et nisi sua suorumque pugnasset audatia, dies illa sibi fuisset extrema. Videntes autem multi paucorum constantiam, ultro recedunt, educentes secum ab oppido Gotefredum. Hos longe persecuti sunt Mediolanenses, conglobati repente simul et qui in castris fuerunt et qui in urbe remanserant; nec a persequendo diebus aliquot cessarunt ac noctibus, donec in summa constrictos necessitate coegerunt [228 1Kb] illos [Col. 0320D] iterum Castilionem intrare.

[Col. 0321A] 25. Post [229 1Kb] haec redeuntes ad urbem, jurejurando definiunt, Gotefredum numquam recipiendum, imo alterum de catalogo majoris ecclesiae communiter eligendum. Jam enim migraverat a saeculo archiepiscopus ille Wido (an. 1071, Aug. 23), sepultus in loco qui nominatur vulgo Berguli [230 1Kb] [(144) 1Kb] , ubi post urbis incendium in amaritudine animae diem clausit extremum. Ab illo etenim die Arlembaldus omni instat conamine, modo cum clero modo cum populo de eligendo agens episcopo, nova a Romanis accepta licentia, spreta vero regum veteri providentia [(145) 1Kb] , Verumtamen major civitatis portio ex clero ac sapienti populo priscae consuetudini et regio intendebat honori. Ipse autem neglectis omnibus et juramento communi, solum Romani illius Ildeprandi [Col. 0321B] auscultabat consultum [231 1Kb] . Jamque dies illa propinquabat, quam ad hoc agendum ipse providerat, sancta scilicet theophaniae sollempnitas (an. 1072. Jan. 6). Studet ergo sollicitare praesentes, vocare absentes, clericos et [232 1Kb] laicos, abbates et monachos, amicam sibi non [233 1Kb] omittens turbam agrestium. Cumque dies instaret festus, factus est [234 1Kb] multorum in ecclesia yemali conventus, illis tamen abscentibus, cum quibus istam se facturum juraverat electionem. Celebratis itaque missarum solempniis, primo concionatus ad libitum, ac multa de justo [235 1Kb] [Col. 0322A] pastore commemorans, adstante quodam Bernardo legato Romano, eligit [236 1Kb] Attonem, adhuc tantummodo clericum ac tenera aetate juvenculum, invito clero et multis ex populo, adeo ut stomachati recederent ab ecclesia. Proh dolor! [237 1Kb] altare sacrosanctum ecclesiae visum est concuti tunc, ac suo moveri de loco, dum nimia plebis undique comprimeretur instantia. Cumque cum suis Atto ad convivandum pontificalem [238 1Kb] conscenderet aulam---fuerant enim jam in mensis ampla parata convivia---inflammati cives invadunt repente domum, interiora et exteriora scrutantes. Ipse autem electus noviter cum camerae unius lateret in angulo, inventus capitur et [239 1Kb] misere laniatuo; demum per suras et brachia a summis ad ima protrahitur. Qui cum [Col. 0322B] staret in ecclesia metu mortis altario prostratus, clamante populo ascendit in pulpitum, ibique facto sacramento in auribus omnium, abrenunciavit sedi Ambrosianae in praesens et in perpetuum. Interea fautores quique [240 1Kb] sui diversas fugere per latebras; ipse etiam Romanus legatus vix discerptis vestibus laceratus [241 1Kb] evasit. Ceterum Gotefredus et Atto diebus postea multis [242 1Kb] remanserunt privati pariter ambo, propriis tantum contenti laribus atque substantiis [243 1Kb] .



INCIPIT LIBER QUARTUS [244 1Kb] .
[Col. 0321]

[Col. 0321C] 1. Fixum manebat in corde propositum, in gestis praesentibus amodo servare scilentium, quoniam nullis haec audita [245 1Kb] retro temporibus multorum offendunt graviter animum, sed et dilata diutius modum videntur excedere, cum Dei sapientia Patris juxta scripturae veritatem in numero, pondere, et mensura universa disponat (Sap. XI, 21). Verumtamen in me conversus, denuo ad liquidum coepta describere commodius judicavi, ut factorum agnita, qualitate certius fieret inde judicium. Omnis enim laus atque blasphemia termino cujusque deputatur negotii, cum tamen incertum sit, utrum dies nostros qui omnipotens est finem dilatet ad illum. Sed fiat voluntas tua sicuti in coelo [246 1Kb] , et in terra, Pater altissime.

[Col. 0321D] 2. (An. 1072.) Igitur auditis his quae Attoni contigerant, praefatus ille archidiaconus Hildeprandus sua, cum cardinalis esset, auctoritate illico juramentum illud violentiae omnimodis judicavit habendum [Col. 0322C] invalidum. Hunc Romanus adeo verebatur antistes, ut eo inconsulto nichil omnino praesumeret, cum patenter sanctum praedicet evangelium (Matt. X, 24; Luc. VI, 40), super magistrum non esse discipulum. Unde factum est, ut collecto Romae coetu pontificum [(146) 1Kb] , instante ipso, Attonem juste praedicaret electum, prostrato anathemate Gotefredo. Quae omnia Hildeprandus suis litteris saepe jam dicto retulit Arlembaldo. Cui etiam ex suo, quod oppulentissimum habebat, aerario copiosam auri atque argenti fertur misisse peccuniam, ut distributo quibuscumque indifferenter pretio, fautores aggregaret quamplurimos. Non enim latebat illum prophetice dicta sententia: A majore usque ad minorem omnes avaritiae student (Jerem. VI, 13).

[Col. 0322D] 3. Interea suffraganei sedis Ambrosianae pontifices, accepto a rege mandato [(147) 1Kb] , apud urbem convenientes Novariam, Gotefredo manum consecrationis imponunt, illum prout quiverant roborantes, [Col. 0323A] licet praeceptio regia multis dicatur impetrata muneribus [(148) 1Kb] . Constat tamen regem postea poenituisse, atque interventorem penitus odisse legatum. Exinde Gotefredus aliqua ecclesiae studet occupare castella, uni eorum praesidens, quod nominatur Brebia [(149) 1Kb] . Qui cum paulo ante Leucum [(150) 1Kb] invaderet, irruentibus ab urbe militibus violenter edicitur, amisso marchione illo strenuissimo milite, quem loci incolae rupe praecipitantes ab alta, crudeliter trucidant (an. 1073, Apr. 21). Dum haec taliter agerentur, defungitur apostolicus.

4. Cui parvo dierum intervallo (Apr. 22) succedit Hildeprandus, mutato nomine dictus Gregorius, in quo revixit Attonis illico spiritus, adeo ut Romam pergens illius sese subderet contubernio. Ipse autem [Col. 0323B] cum priori radicitus inhaereret proposito, indicta Romae generaliter synodo (an. 1074, Mart), cum suis clamavit [247 1Kb] sacratoribus Gotefredum [(151) 1Kb] . Cumque ad libitum consuevisset multa disponere, coram omni coetu praesentem laudavit Attonem absque nutu regio, absente quoque Ambrosiano clero ac populo. Unde inter ipsum et caesarem videtur ortum hac lite [248 1Kb] manente dissidium, non illius quidem dampnatione, sed nova hujus et absque dato regis concepta electione.

5. Praeterea dum Gotefredus Brebiae solius immoraretur praesidio, Atto propria neglecta domo ac patria Romae degebat [(152) 1Kb] tantummodo, assiduis papae mancipatus obsequiis. Cui Arlembaldus apud Mediolanum totis favebat viribus, die noctuque laborans, [Col. 0323C] datis etiam ac promissis muneribus. Insuper omne Gotefredi collegium flammis ac ferro persequebatur interdum, nichil intemptatum juxta posse relinquens; praesertim cum nec regiae potestati, nec suorum parium aliorumque multorum cederet ullo modo voluntati, Romana tantum fretus atque contentus fiducia [(153) 1Kb] ; ad hoc etiam prorumpens ut Ambrosianae consecrationis episcopos blasfemaret, asserens apostolice excommunicatos, quorum omne reprobabat officium. Unde fuit, quod sancto pentecostes [249 1Kb] sabbato fieri prohibuit in urbe baptisma.

6. Postea vero crisma sacrum, quod unus illorum dominicae coenae misterio metropolitanae direxit ecclesiae, sicut mos est deficiente pontifice, profusum [Col. 0323D] humi coram omni populo calcibus proculcavit, suum producens in medium, a quo confectum vel unde [Col. 0324A] venerit incognitum. Ac sic [250 1Kb] postposita sabbati illius autentici a patribus tradita praerogativa, sexta in albis feria (Apr. 25) suum fecit celebrari baptisma, quum scriptura prohibeat transgrediendos quos posuerunt patres terminos (Prov. XXII, 28). Unde contigit ut paschale gaudium suum nesciret lavacrum, ac multo post tempore plures catecumini baptismi carerent gratia. Quo errore plurima involvitur populi multitudo, partim simplici oculo, partim seducta pretio, partim impunitate quae patraverat scelerum. Ab ipso enim exordio quicumque scelestus illius adhaerebat consortio, carus et insons habebatur ab illo. Quamobrem Patarinorum in tantum excrevit numerus atque virtus in pagis et opidis ac quibusdam duce ipso in urbibus, ut suorum omnium [Col. 0324B] videretur dominari concivium [251 1Kb] [(154) 1Kb] .

7. Praeterea caesar Heinricus adolescens jam factus, ut vidit suae florem potentiae hoc modo paulatim arescere, inito cum suis conscilio, studet hujus ac Romani praesidis [252 1Kb] obstare conatibus. Dominabatur tunc temporis Apuliae princeps magnus Robertus ille Normannus. Inter hunc et regem dum super hac re discurrerent nuncii, praefatus papa habita Romae synodo (an. 1075. Feb.) palam interdicit regi jus deinde habere aliquod in dandis episcopatibus, omnesque laicas ab investituris ecclesiarum summovet personas. Insuper facto anathemate cunctos regis clamat consciliarios, id ipsum regi comminatus, nisi in proximo huic obediat constituto. [Col. 0324C] His diebus quam lugubre escidium civitas sit passa Mediolanum, moerens dico, dicens ingemisco, factus michimetipsi gravis, adeo ut recedat ab animo sensus.

8. Anno humanitatis dominicae 1075, indictione 13 (Mart. 30), transactis quatuor a memorato superius incendio annis, propinquante sanctissimo pascae festo, secunda videlicet ebdomadis autenticae feria, miseranda iterum civitas divinam persensit iracundiam, experta quam si horrendum incidere in manus Dei viventis. Celebratis itaque missarum solempniis, urgente [253 1Kb] jam sole, in urbis apparuit medio densae fumus caliginis, flante ventorum violentia nimia per aerem volitans, quem sequebatur vapor flammivomus, inter coelum et terram universa [Col. 0324D] consumens. Siquidem plures velut fulmine [254 1Kb] faces ab illo maximo et inextingubili erumpentes igneo [Col. 0325A] globo, totam subito micuerunt per urbem, ut quod civitatis residuum jam dictum illud evaserat incendium, totum paene flammis adureretur praesentibus, solo tenus conquassatum. Nec tamen ex toto illis ardor iste pepercit aedibus, quae prius incensae multis jam fuerant reparatae sudoribus. Quid enim dici valet ulterius, quam quod ignis hic instar fuit per omnia suprataxati alterius? hoc tamen crudelior, quod multo plures ac majores combussit ecclesias; illam scilicet aestivam ac mirabilem sanctae virginis Teglae, beati quoque Nazarii, necnon protomartyris Stephani [(155) 1Kb] , ceterasque plures, quarum parielinae annis apparebunt ut reor plus mille. Inter quas aliarum mater sanctae Dei genitricis hyemalis basilica, o dolor iterumque color [255 1Kb] ! exuri permittitur collapsis [Col. 0325B] funditus parietibus. Cujus sacrosanctum altare non apparet quantum fuerit aut quale, laminae vero aureae liquefactae sunt nimio prae caumate. Set mille talenti auri librorum [256 1Kb] dampno nequeunt comparari. Hanc quidem peccata nostra merentur aerumpnam, quoniam sancti Spiritus offendimus in nostro felle columbam; contra divinum namque mandatum sanctum est canibus in nostro tempore datum, et spiritalis margarita porcorum jacet pedibus indecenter attrita. Reliquorum non est numerus delictorum.

9. Igitur inter tot angustias tantosque dolores cum tota foret in urbe luctus omnis ordinis et [257 1Kb] aetatis utriusque sexus, solius Arlembaldi intrepidus perseverabat et inflexibilis animus. Siquidem instantibus paschalibus albis (an. 1075, Apr. 4), baptismi [Col. 0325C] satagebat sicut praeterito fecerat anno, ignoto chrismate inchoare mysterium. Cumque cardinales ecclesiae, quorum intererat sacrare fontes, nollent contra solitum agere, adstat illico Liutprandus quidam presbyter nuncupatus [(156) 1Kb] , a progenitoribus ecclesiae vernula, qui jussu ac virtute illius ordinariorum usurpavit officium, venientes inconsulte baptizans. Et haec quidem violentia recenti juncta civitatis incensae memoriae, quamplurimos offendit graviter cives [258 1Kb] , praecipue milites, prae oculis habentes quod quidam Romanus [(157) 1Kb] ait tyronibus: Servi empti aere dura ferre non possunt dominorum imperia, nedum vos, Quirites.

10. Unde factum est, ut simul diebus aliquot extra [Col. 0325D] urbem exeuntes suam sibi jurarent magna plebis cum parte justitiam et sancti Ambrosii honorem [Col. 0326A] [(158) 1Kb] , ac dono regis accepturos sese pastorem. Cumque ingrederentur communiter urbem, Arlembaldus ut semper consortis impaciens, astantibus sibi concionabatur more suo. Ut vero cohibere furorem ultra non valuit, facto cum suis impetu et clamore, festinanter arripit arma, vexillum quod sancti Petri dicebat dextra gerens. Econfra [259 1Kb] cives dum parte surgunt ab omni, armatus prorupit in medium. Quem in momento ac prima fronte belli tanta adversariorum oppressit incursio, ut nihil memorabile posset ab illo fieri. Ubi vero circumventus est undique, illico crebris configitur ictibus, dictoque citius moriens corruit, comitatu ejus exiguo circumquaque disperso [(159) 1Kb] . Cujus cadaver exanime prostratum humi discerptis prorsus exuitur [Col. 0326B] indumentis, nudatumque fustibus undique tunditur atque petris, ut qui vivens multis terrori fuerat, multorum subjaceret lusibus moriens. Et cum gestaretur humandus, nulla illum exequiarum est prosecuta devotio. Post haec Liutprandus ille jam dictus presbyter dum fugeret inventus, auribus truncatur et naso, ut qui alienum praesumpsit officium, quod habere videbatur amitteret [(160) 1Kb] . Apparet igitur [260 1Kb] liquido vera fore dicentis assertio: Difficile est ut bono peragantur exitu, quae malo sunt inchoata principio. Eadem hora post hoc insigne tropheum cives omnes triumphales personant hymnos Deo ac patrono suo Ambrosio, armati adeuntes ipsius ecclesiam. In crastinum simul cum clero laici in letaniis et laudibus ad sanctum denuo procedentes Ambrosium, [Col. 0326C] reatus praeteritos confitentur alterutrum; absolutione vero a sacerdotibus qui praesto aderant celebrata, reversus est in pace populus universus ad propria.

11. Hic jam apparet scismatis hujusce terminus, decem novemque per annos semper ab ipsa radice pululando protensi. Unde Patarinum processit primo vocabulum, non quidem industria, set casu prolatum. Cujus idioma nominis, dum in quodam etymologiarum tomo nuper plura revolverem, ita scriptum reperio: Pathos Graece Latine dicitur perturbatio. Unde juxta meae parvitatis ingeniolum statim conjitio, quod Patarini possunt perturbatores rite nuncupari; quod plane rerum probat effectus. Verumtamen si quando quis probatiori fuerit interpretatus [Col. 0326D] sententia, concedo equidem tota mentis tranquillae convenientia, dummodo nomen concordet [Col. 0327A] operi, opus vero respondeat nomini. Quoniam a primo hujus sono vocabuli error populorum impetusque bellorum, turbo quoque ventorum ac vehementius solito turbavit mundum frequentia combustionum. Quod multarum calamitatum experimento, omniumque malorum probatur omnimodis incremento.

12. Praeterea quoquo modo se habeat ethimologia vocabuli, quaecumque tamen sunt a nobis re super hac in praeteritis recitata, nemo sanae mentis arbitretur, impugnando veritatem aut repugnando justitiae fore prolata, cum neutrum liceat. Si qua [261 1Kb] enim sunt aliorum bene dicta vel acta, non improbamus, nec ullo modo dissentimus ab illis omnibus, qui venales reprobant consecrationes, et sacrorum [Col. 0327B] incontinentiam ordinum, ea tamen ratione ut a Paulo non discrepemus auctore; ait enim: Omnia honeste et secundum ordinem fiant (I Cor. XIV, 40). Cui etiam consonat lex illa Mosayca: Juste quod justum est prosequeris (Deut. XVI, 20). Quod nequit aliter omnino compleri, nisi sua singulis quibusque serventur jura ordinibus ac personis. Dispertita enim sunt clericorum et laicorum, eorumque inter semetipsos officia. Quemadmodum in uno corpore multa quidem sunt membra, non autem eumdem actum possident omnia (Rom. XII, 4); quae si impediantur alterutro, corrumpitur omne corpus. In sancta igitur ecclesia, hoc est in Christi corpore, necesse est ut justo pensentur omnia moderamine. Clerus atque pupulus suo quisque fungatur officio, praefixo sibi contentus limite, [Col. 0327C] dicente Domino: Circumdedi mare terminis, et dixi: Hucusque venies, et ultra non procedes (Job XXXVIII, 10, 11). Cor humanum est mare. Ipsi vero episcopi suis plane vaccent negotiis, providentes bona, non tantum coram Deo, sed etiam coram omnibus hominibus (Rom. XII, 17), ne dicatur de illis: Ruina populi sacerdotes mali. Quod si negligentes [Col. 0328A] extiterint, scandalizabitur [262 1Kb] populus. Vae autem illi, per quem scandalum venit (Matth. XVIII, 7). Certissime enim vae erit illis, vae omni crudelius, si eorum culpa plebs in clerum zelans insurget ulterius.

13. Haec talia persequendo paulatim velut quasdam per rimulas, aliter quam usque modo viderim, a longe prospicio; cumque praeteritis praesentia, scriptis scribenda confero, rubore perfusus fideliter erubesco, nec barbarismos in verbis egisse, set aliorum quaelibet dicta vel facta temere judicasse confundor, cum soli Deo cordium revelentur occulta. Beatus tamen trepidanti michi Paulus occurrit, qui primo blasphemus ac persecutor fidelium, plus ceteris postea laboravit apostolis, caecatus ut videret. [Col. 0328B] Petrus vero negavit ut crederet; Thomas dubitavit ut certior fieret; Victorinus quoque Romanus rethor et aetatis provectae, Simpliciano est conversus auctore. Augustinus autem philosophus Ambrosio doctore salvatur; pluresque alios de malo in bonum, de bono in melius, nunc cito nunc sero novimus esse mutatos. Haec est enim mutatio dexterae Excelsi (Psal. LXXVI, 11). Spiritus Domini ubi vult spirat (Joan. III, 8), et cui vult miseretur, et quem vult indurat Altissimus (Rom. IX, 18). Quoniam neque volentis, neque currentis, sed miserentis est Dei (Ib., 16). Tibi igitur, Christe, delictum meum cognitum feci, et injustitias meas non abscondi. Dixi: Eloquar adversum me injustitias meas Domino et tu remisisti impietatem cordis mei (Psal. XXXI, 5). De cetero [Col. 0328C] cogitationes, locutiones, actiones nostras quaesumus, Domine, et aspirando praeveni et adjuvando prosequere, ut cuncta nostra operatio et a te semper incipiat, et per te coepta finiatur. Cui sit honor et gloria nunc et semper et per omnia saeculorum saecula.



INCIPIT LIBER QUINTUS [263 1Kb] .
[Col. 0327]

[Col. 0327D] 1. Quoniam in prima fronte praesentis opusculi nostri temporis gesta sum narrare pollicitus, absque mendacii nota silere non valeo, praesertim cum sciam lege cautum esse Mosayca: Si nolueris polliceri, absque peccato eris (Deut. XXIII, 22). Ut autem recto narrationis incedam tramite, necesse est res gestas prout sunt, ordinate describere.

2. Praedictis igitur rebus non plane compositis, sed involutis utcumque, saepe jam dicti Mediolanenses pro petendo episcopo ultra montes Heinrico regi legationem dirigunt, mandantes Arlembaldicae interfectionis triumphum. Quo cognito laetatus est rex ille supra modum, quemcumque vellent se daturum episcopum promittens [(161) 1Kb] .

[Col. 0328D] 3. Erat tunc temporis inter regem et Saxones lis acerrima valde, cujus ratio non est nostro discutienda juditio. Verumtamen gens illa admodum ferocissima in rebellionem prorumpit apertam sub Ottone duce, adeo ut facta congressione partis utriusque, plus quam viginti milia hominum referantur occisa. Arrisit tamen Heinrico victoria.

4. Post dies hos ad secessum residens dux Gotefredus Gotefredi filius, gladio confossus interiit, conjuge relicta Matilda, Bonifacii ac Beatricis ad modum clarissima filia.

5. Interea legatis Mediolanensium ex clero et populo re praefata regem adeuntibus, Tetaldus quidam Mediolanensis ecclesiae subdiaconus capella [Col. 0329A] militabat in regia [(162) 1Kb] . Cui rex multa volvens et revolvens conscilia, proprio tandem indulgens arbitrio, Ambrosianum tradidit praesulatum, posthabita Gotefredi illius adhuc viventis investitura et unctione, Attonis quoque Romae tunc [264 1Kb] degentis electione. Quid plura? Susceptus est praesul ille a clero et populo, utpote novarum rerum usualiter avido. Cui etiam suffraganei idem ipsi qui Gotefredum consecraverant, manum benedictionis imponunt [(163) 1Kb] . Res quidem mira et cunctis retro temporibus inaudita, ut urbis unius uno electo antistite, sacrato altero, uno eodemque tempore tertius erumpat.

6. Erat tunc temporis Romae vir quidam nomine Cencius, qui propter injuste possessas ecclesiae facultates papae Gregorio fuerat semper infestus. Hic [Col. 0329B] autem pravo usus conscilio, nocte ipsa nativitatis Dominicae (an. 1075, Dec. 24), cum in basilica sanctae Theotocos pater ille sanctus, matutino juxta morem peracto, nocturnae missae celebraret officium, cum gladiis et fustibus et conjuratione magna suorum, ense nudo ad capiendum papam violenter irrupit ecclesiam, instar Judae Dominum nocte tradentis. Cumque per diversa quaesisset, invenit juxta altare Domini sacerdotem mysteriis salutaribus intentum. In quem violenter irruens distraxit ac dilaniavit quamplurimum, impositumque equo suam usque perduxit ad turrim, clausum custodiens. Facto autem diluculo, cum tam detestabile displiceret omnibus facinus, consurgunt omnes in arma Romani girantes turrim, nec a bello desistunt donec agnum [Col. 0329C] lupi faucibus eripiunt, turre dirupta et omni facultate direpta. Verumtamen humanae divina successit ultio. Siquidem anno illo mortuus est Centius faucium ulcere suffocatus, quemadmodum Judas proditor nexu laquei strangulatus.

7. Per idem tempus quorumdam suorum hortatu contra papam rex erexit sese [265 1Kb] Gregorium, adeo ut nullam sibi defferet [266 1Kb] obedientiam. Praesul vero Romanus saepenumero paratus ignoscere, clementer universa tractabat, regiam diu praestolando ac multis monitis invitando conversionem. Cumque nichil omnino proficeret, illum cum suis fautoribus a sanctae matris Ecclesiae segregavit (an. 1076, Feb.) communicando [267 1Kb] luminibus, tenore tamen futurae dignaeque conversionis proposito. O infelicia tempora, [Col. 0329D] in quibus nostris exigentibus culpis contra se ipsam pugnare sancta videtur Ecclesia, quam Veritas sic ipsam laudando commendat: Una est columba mea, amica mea (Can, VI, 8). Quae si una est et amica, quomodo scindi ac [268 1Kb] sibimet debeat inimicari, non [Col. 0330A] invenio. Jesus Christus duo sunt unius personae vocabula, unde liquido comprobatur reges ac sacerdotes, christos scilicet Christi uniri uno debere consensu. Quid ergo? Numquid errat uterque? Absit. Romana certe numquam errasse perhibetur Ecclesia, ex quo divina voce dictum est Petro: Simon, ecce Satanas expetivit vos, ut cribraret [269 1Kb] sicut triticum. Ego autem pro te rogavi, ut non deficiat fides tua (Luc. XXII, 31). A Romana ergo ecclesia quicumque dissentit, non est revera catholicus, quemadmodum beatus ait Ambrosius [(164) 1Kb] . Nonne ipsi haec ista legerunt episcopi? et si legerunt [270 1Kb] cur contra Romanum praesulem adunati Placentiae, de ore proprio conjuraverunt? Cur postea Papiae convenientes injustum anathema, imo invalidum sibi conclamaverunt, [Col. 0330B] justa prophetiam (Is. V, 7), non justitiam, sed clamores facientes? unde justissime apostolico sunt mucrone perfossi. Respondeant, ut solent, regio se obedisse mandato. Sed quid dicit Scriptura? Obedire oportet Deo magis quam hominibus (Act. V, 29). Item: Reddite quae Caesaris sunt Caesari, et quae sunt Dei Deo (Matth. XXII, 21). Et alibi: Deum timete [271 1Kb] , regem honorificate (I Petr. II, 17). Non ergo debetur honor regi, nisi praecedente justo timore Dei.

8. Eodem tempore gens Teutonum illa barbarica, praecipue duces Bertaldus, Rodulfus, et Welfo [272 1Kb] cum comitibus et episcopis, cognita excommunicatione Romana, a regio prorsus se subtraxere consortio, in nullo communicantes. Insuper in multis [Col. 0330C] accusantes eum criminibus infamia denotabant. Interim conscilio sanctissimi Cluniacensis abbatis [(165) 1Kb] , Agnetis quoque regiae matris, nec non sapientissimae jam dictae Matildae, statuitur generale colloquiunt inter ipsos regem et apostolicum, pacis ac justitiae causa. Cumque exiret ab Urbe papa profecturus Alamaniam (an. 1077, Jan.), Matildae fretus juvamine, venit Italiam. Cumque moraretur ibidem, multis ab ea cumulatur honoribus ac hominibus. Cui festinanter occurrit Heinricus, declinans statutum in patria sua colloquium. Fuerat comitissae opidum Canossa nomine, multis moenibus ac loci natura circumquaque munitum inexpugnabile revera praesidium. Ubi praesidente [273 1Kb] apostolico (an. 1077, [Col. 0330D] Jan. 25), rex nudis incedens pedibus, humi prostratus, post multas lacrymas promeruit veniam suorum juramenta [274 1Kb] fidelium pacta confirmans, sub conditione justitiae faciendae. Sic Matildae magna prudentia consolidata sunt pacis eorum foedera invitis episcopis ac in lite manentibus.

[Col. 0331A] 9. Recessit [275 1Kb] a compositis, cum se sentiret Mediolanensium populus Tedaldi praesulis societate culpabilem, divina prohibente lege communicari excommunicato. Missis [276 1Kb] domno papae legatis solutionem implorant. Cui legationi ipse ego interfui, de praeteritis satisfaciens, in futuro castigari promittens. Papa vero sapienti usus consilio venerabiles viros Lucensem [(166) 1Kb] et Ostiensem [(167) 1Kb] episcopos direxit Mediolanum, daturos veniam quibuscumque poscentibus. Ubi vero ingressi sunt urbem, laetata est civitas universa. Qui toto illo triduo confluentibus ad eos civibus divina praedicantes eloquia, cunctos absolventes [277 1Kb] , benedicunt universos. Quod Tedaldus indigne satis ac moleste tulit, adeo ut seditionem in populo bellumque conaretur inferre; sed minime [Col. 0332A] valuit. Interea praefati duces Teutonici, comites et episcopi illis in partibus de sua inter se ipsos concordia ac statu regni, novi quoque regis electione cottidie tractare non cessant, asserentes Heinricum multis ex causis diademate indignum.

10. Ad ultimum vero convenientes Maguntiae (Mart.), omnium consensu Rodulfo duci regni jura committunt, jurejurando cuncta corroborantes. Quo audito rex [278 1Kb] vehementer in semetipsum turbatur; degebat enim Papiae, et congregans omnes quos habere poterat Langobardos, Veronam proficiscitur, ibique [279 1Kb] valefaciens omnibus, reversus est patriam, pro tuendo regno usque ad mortem pugnaturus. Papa vero diebus aliquot moratus in Italia, Romam rediit, ingenti Romanorum susceptus laetitia [280 1Kb] .




ANNO DOMINI MLXXIX.
THEODORICUS PADERBRUNNENSIS CANONICUS




[Col. 0331]
NOTITIA IN THEODORICUM.
(R. P. PEZ, Dissertatio isagogica in partem I tomi II Thesauri Anecdot., pag. IV.)

Aetatem et dignitatem hujus auctoris, qui hactenus omnibus incognitus fuit, ostendit nobis sola perelegantis et gravis opusculi ab eo editi inscriptio: Scriptum Theodorici, Paterbrunnensis canonici, de Oratione Dominica, quod ob memoriam Immabi venerabilis episcopi, instinctu reverendi sacerdotis Reinboldi, per gratiam S. Spiritus edidit. Successit Immabus in episcopatu Paderbrunnensi Rudolpho seu Ruthardo circa annum Domini 1052, obiitque post instauratum ab incendio monasterium Abdinckhosense anno 1077, si probus est calculus Gabr. Bucellini Germaniae Sac. parte I, pag. 20, ubi non Immabum, sed Imadum vocat. Cum itaque Theodoricus in ejus memoriam hoc scriptum ediderit, verosimile est id circa annum 1079 compositum fuisse. Nec plura de Theodorico aliunde nosse licuit. Ipsum vero ejus scriptum coaeva fere manu exaratum reperimus in codice membraneo majoris formae in bibliotheca Claustroneoburgensi, unde hujus dignissimus praefectus A. R. D. Eugenius Pyrckbauer id erutum, nostro Thesauro inserendum dedit. Libellus hic quidem perbrevis est, sed, nostro judicio, pluribus de hoc argumento recentiorum voluminibus praestat. Notatu digniora videntur quae capite 5 et 6 de fide ac poenitentia Christiana tradit, ubi etiam adversariis, si quos nova quorumdam sacrae Scripturae locorum interpretatio sibi excitatura esset, non illepide respondet, eosque cavere jubet, ne de gratia Spiritus sententiam praecipitent. Confido enim, inquit, eumdem Spiritum, qui divisit aliis pro sua voluntate, et mihi quoque, prout voluit, divisisse. Non est omnibus nobis idem intellectus, sicut non omnibus membris idem actus, etc. Quae iis inculcanda sunt, quibus omnia, a recentioribus excogitata et inventa prae veteribus sordent, quasi divinus ille Spiritus, qui adolescentem Ecclesiam docuit, senescentem deseruisset. Prudentum virorum est non quam vetus, sed quam verum quodpiam dictum vel scriptum sit, quaerere. Sed de his alibi




[Col. 0333]
THEODORICI COMMENTARIO IN ORATIONEM DOMINICAM. Prodit nunc primum in lucem ex cod. ms. inclytae canoniae Claustro-Neoburgensis in Austria, ord. Can. Reg. S. Aug. opera adm. R. D. Eugenii Pyrcklbauer, ejusdem loci canonici et bibliothecarii.
(PEZ, Thesaur. Anecd. II, II, 57.)


Scriptum Theodorici, Paterbrunnensis canonici de Oratione Domimica, quod ob memoriam Immabi venerabilis episcopi, instinctu reverendi sacerdotis Reinboldi, per gratiam S. Spiritus edidit.



CAPUT PRIMUM. De petitione prima: »Pater noster, qui es in coelis.«
[Col. 0333A]

Patrem misericordiae nostrum esse patrem cum rationibus, tum auctoritatibus, utrisque sancte ac reverenter suscipiendis, evidentissime comprobatur. Ait enim Vas electionis, contemplator arcanae in coelo veritatis: Deo et Patri nostro gloria in saecula saeculorum. Amen. Et alibi: Gratia vobis et pax a Deo Patre nostro. Quis enim adeo exhausti pudoris, quis adeo impudens irrisor veritatis, quis adeo pertinax assertor falsitatis, qui non acquiescat, si nos filii sumus ejus, eum esse Patrem, nos autem filios? Scriptum est enim: Filii Excelsi omnes. Et rursum: Venite, filii, audite me. Nonne enim haec nobis carnali Israel obtectis et obsignatis usque ad revelationem [Col. 0333B] capitis nostri Jesu Christi, eodem velamine obvoluti, sunt annuntiata? Ergo ipse est Pater, ipse quoque possidet nos per charitatem suam, fecit ex nihilo per potentiam suam, creavit nos in bonis operibus per gratiam suam. Hinc Apostolus ait: Ipsius, id est Dei, factura sumus, creati in Christo Jesu in operibus bonis. Nunquid ergo non ipse est Pater, qui possidet, et fecit, et creavit nos? Christus quoque Dei sapientia, Dei Filius, Dei conscius: Estote, inquit, perfecti, sicut Pater vester coelestis perfectus est. Ipse ergo Jesus Christus percontantibus discipulis suis de orationis modo: Sic, inquit, orate: Pater noster, et reliqua. Igitur instructione Christi fundati, clarorum virorum testimonio aedificati, nullam rapinam arbitrantes in oratione nostra, animamur clamare [Col. 0333C] in Spiritu sancto: Pater noster. Paulus enim ait: In quo, id est in Spiritu sancto, clamamus: Abba, Pater. Quis enim Omnipotentem tam familiari nomine Patris appellare in suo spiritu praesumeret? Qui es, id est qui perfecte et singulariter subsistis. Dictum est Moysi: Qui est, misit me. Quis misit Moysen? Nonne Deus? Ergo qui est Deus est, et alibi: Ego sum qui sum. Quis haec loquitur, nisi Deus qui est? ergo Deus est. Quod autem esse tam creaturae quam Creatori secundum vocis formam communem specialiter Creatori assignatur, eo modo locutionis fit, quo multa communia uni soli participanti pro [Col. 0334A] reverentia excellentiori attribuuntur. Deus enim tam veri, et in omnes divitis et omnipotentis, quam falsi et egeni, et impotentis simulacri nomen est. Sed Deus cum dicitur, verus intelligitur. Dominus quoque, tam Creatori quam cuidam creaturae commune, cum effertur, intellectus noster pro reverentia ad Creatorem trahitur. Justus quoque et sanctus cum dicitur, ipse intelligitur. Hinc psalmus ait: Mirificavit Dominus sanctum suum. Et alibi: Justus autem quid fecit? Filius quoque est commune, sed cum per se dicitur, Filius Dei intelligitur. Unde ipse ait: Si vos Filius liberaverit. Hoc quoque locutionis modo cum Apostolus simpliciter effertur, Paulus intelligitur. Igitur cum Divinitatis esse sit ante omne esse, excellens omne esse, condens omne esse, gubernans [Col. 0334B] omne esse, praerogatione assignationis sublimitatem Dei glorificamus, Deum intelligentes cum dicitur, qui es. Et haec ratio in hac re satis sit pro brevitate, quamvis aliae quoque possint accedere. Ipsius enim esse singulare est, non conventu partium junctum, sed quidquid in eo est Deus est, et Deus est ineffabiliter quidquid in eo est. In creaturis vero non se sic habet. Hominis enim essentia, ex anima et corpore juncta, in easdem rursus resolvitur, nec quidquid in hac essentia est homo est, nec homo est quidquid in hac essentia est. Non est enim homo anima, nec anima homo; idem in reliquis. Hinc Boetius ait: Nulla res est id quod est, id est, non omnia esse convertibiliter quae in sua essentia sunt Congrue vero in ipsius orationis primordio esse eum [Col. 0334C] confitemur, id quidem edocente Jesu, ne velut insipiens diceremus in corde nostro: Non est Deus. Hinc Paulus ait: Credere enim oportet accedentem ad Deum, quia est. Est enim primum fidei fundamentum suae existentiae confessio. Frustra enim de eo quidquam crederemus, nisi de suo esse certi essemus, qui condidit omnia, quem glorificant omnia. Unde subjungitur:



CAPUT II. De petitione secunda: »Sanctificetur nomen tuum.«

In coelis sanctificetur nomen tuum. Id est ab his qui in coelis sunt glorificetur adoretur potentia tua [Col. 0335A] Beatos spiritus angelorum, quos diversis nominibus appellamus, conspectui Dei credimus assistere, et eos gloriam Divinitatis contemplantes et in eo semper exsultantes, eum laudare et incessanter sanctificare. Animas quoque beatorum hominum, nexibus corporis, absolutas, angelorum consortio interesse, et laudem et gloriam Creatoris, Redemptoris, Propitiatoris, concelebrare. Quae enim in carcere corporeo alligatae, ad eum tamen suspiraverunt, et obtutum suum utcunque per aenigma videntes, in claritatem ejus direxerunt, et potentiam, et virtutem, et gratiam ejus glorificaverunt: quanto magis nunc resolutae, et eo fruentes, et facie ad faciem contemplantes, nomen suum credentur magnificare? Igitur nostram devotionem Deum glorificandi ostendentes, [Col. 0335B] optamus et petimus ut hi qui assistunt ei, qui eum ut est contemplantur, qui eo feliciter perfruuntur, conlaudent eum et conglorificent. Ac si aperte dicamus: Quia nos, in hac fragilitate et corruptione detenti, te, Pater aeterne, perfecte laudare non possumus, ab his spiritibus laus tua perficiatur, quos tibi adhaerere indissolubiliter voluisti, et quas animas de hac caenolenta inhabitatione puras et ad serviendum tibi liberas exemisti. Unde cum magno desiderio per nos etiam hanc laudem perficiendi subjungimus:



CAPUT III. De petitione tertia: »Adveniat regnum tuum.«

Adveniat regnum tuum. Sancta Ecclesia regnum Christi est, cujus ipse princeps erit, quousque inimicos [Col. 0335C] suos partim per gratiae electionem, partim per reprobationem pedibus suis subjecerit. Hinc Paulus ait: Oportet illum; id est Christum, regnare, donec ponat omnes suos inimicos sub pedibus suis. Qua subjectione consummata, et a sapientissimo rege regno sapientissime ordinato, tradet, illud Deo Patri in tempore novissimo, ut Paulus ait: Deinde finis, cum tradiderit regnum Deo et Patri. In quo regno a Deo Patre suscepto nos comprehendemus, ut nos modo comprehensi sumus; cognoscemus, ut modo cogniti sumus, cujus modo perfectionem non habemus. Hinc Paulus ait: Et si quid aliter sapitis, et hoc quoque vobis Deus revelabit. Id est: si perfecte Deum Christumque suum non intelligitis, qui dedit id quod tenetis, ipse in regno illo revelabit residua perfectionis. [Col. 0335D] In hoc quoque persecutiones hominum non pertimescimus, fame, siti non arescimus, frigore non torpescimus, nec erimus servituti carnis obnoxii, sed in laude Dei liberi; nec antiquus hostis insultabit, cum Christus, ut Paulus ait, omnem principatum et potestatem et virtutem evacuaverit. Cum ergo, adveniente Dei Patris regno, de omni necessitate eximamur, et omnis gratiae perfectio nobis conferatur, ut et in nobis qui, corruptione carnis impediti, voluntati suae per omnia subservire non possumus, sicut illi quos jam in arce coeli constituit, voluntas sua fiat, quid potuit petere, quid amplius desiderare oportet quam hujus regni adventum? Propter quod subinfertur:



CAPUT IV. De petitione quarta: »Fiat voluntas tua sicut in coelo et in terra.«
[Col. 0336A]

Fiat voluntas tua sicut in coelo et in terra. Ac si dicamus: Propterea, sempiterne Pater, regnum tuum optamus advenire, ut et nos, qui in terra sumus, tales efficiamur qui a tua voluntate non excedamus, sicut nec illi excedunt qui sunt in coelo, id est, Christus ipse Filius tuus, Dominus noster, et qui cum eo sunt omnes sancti. Et potest hujus litteraturae talis esse continuatio: Adveniat regnum tuum, subaudis, ut fiat voluntas tua, et reliqua. Verumtamen non incongrue membrum unum per se accipitur. Fiat voluntas tua. Prius enim optavimus saeculum istud consummari, regnum Ecclesiae Deo Patri [Col. 0336B] a Filio tradi. Quae cum fiunt, sanctis gloriae sempiterna exaltatio, et contaminatis criminaliter poenae indeficiens humiliatio. Igitur Joannes, fidelis apostolus et eruditor, sciens nobis adventum illius regni offuturum nisi in diebus carnis nostrae in nobis voluntas Dei fieret, subjungit statim illud esse petendum. Fit autem in nobis voluntas Dei, cum et sancti et immaculati sumus in conspectu ejus. Hinc Paulus ait: Est enim voluntas Dei sanctificatio vestra, quae tum perfecta erit cum per mundae cogitationis armaturam contrarias pestes e spiritu nostro proturbaverimus, et inquinamenta superbae carnis per continentiam delimaverimus; et contumaciam illius sub pede tandem perfectae castitatis proculcaverimus. Hinc idem ait: Mundemus nos ab omni inquinamento [Col. 0336C] carnis ac spiritu perficientes sanctificationem. Haec jam in his perfecta est, qui per fidei armaturam incursanti hosti se opposuere, et eo victo, imo conculcato, ad palatia summi Regis sui ducis rediere, et coronas praemiorum, virgam perpetuae libertatis cum exsultatione suscepere; magno tamen consilio Dispensatoris summa adhuc subtracta praemiorum sine murmure et impatientia emeritorum. Qui enim hinc ad coelos commigraverunt, partem beatitudinis perceperunt, in caetero nos exspectantes, ut simul omnibus consummatis, et simul exsultantibus, talis laetitiae concentus in domo aeterni Regis et sponsi oriatur, qualis decet incomprehensibilem majestatem, familiam omni decore fulgentem, sponsum in omni castitate procedentem, virginem immaculatam [Col. 0336D] in amplexus ejus occurrentem. Hinc Paulus ait: Hi non acceperunt repromissionem melius aliquid providente Domino pro nobis, ne sine nobis consummarentur. Melius enim erit omnibus nobis, cum et pro nostra et pro aliorum beatitudine simul invicem communiter exsultabimus. Igitur cum dicimus: Fiat voluntas tua sicut in coelo et in terra, id obsecramus uti nos, qui adhuc in castris militiae fidelis impetimur, sancti et immaculati conservemur, sicut illi spiritus qui claritati vultus ejus assistunt, prout haec terrena coelestibus comparari valent. Nihil enim hic consummationis comprehenditur, sed per arrham gratiae spiritualis hic perceptae ad perfectionem persequimur. Hinc Paulus ait: Fratres, non arbitror [Col. 0337A] me adhuc comprehendisse: sequar autem, si quomodo comprehendam. Porro ad sanctitatis consummationem fides, quae bonorum omnium est initium, summe est necessaria, per quam et patribus praecedentibus, et fratribus praesentibus, et filiis successuris conferetur justitia. Hinc scriptum est: Justus ex fide vivit, id est, justus est. Quapropter Dominus Jesus fidelis eruditor, et omnium in salutem nostram operator, quomodo eam peteremus edocuit dicens:



CAPUT V. De petitione quinta: »Panem nostrum quotidianum da nobis hodie.«

Panem nostrum quotidianum da nobis hodie. Panis enim, id est sustentatio, quem hic petimus, fides intelligitur. Per hanc vero in saeculi aetate prima [Col. 0337B] Abel justus, et Enoch Deo placens salvi facti sunt. Noe quoque caput aetatis secundae, suaque domus, per fidem haeredes justitiae sunt instituti. Eadem quoque patriarchas tertia aetate insignes in promissionis gratiam subvexit. Quartae aetatis Moysen, quintae David principes ipsa coronavit. In sexta vero, quam ipse auctor omnium initiavit, et praesentia sui condecoravit, apostoli et eorum imitatores per fidem participes Christi sunt effecti. Atque in omni aetate saeculi, quotquot justi, per fidem justi, quotquot salvi, per fidem salvi: Sine fide enim impossibile est, quemquam placere Deo. Porro sex discretiones istae saeculi et septima interminata, vacans omni operatione laboris, hebdomadae per dies sex ad opus, septimam ad requiem destinatam, distinctioni similes [Col. 0337C] sunt. Cum ergo panis iste, id est fides, quae est sustentatio et firmamentum ad salutem in omni die, id est aetate saeculi praecedente, fuerit necessarius, jure eum quotidianum appellantes, a Deo Patre erogari hodie, id est hoc gratiae tempore flagitamus; ac si aperte dicamus: O Deus Pater, fidem nobis da in hoc gratiae tempore existentibus, qua Patres nostros omnes refecisti, quos ad gloriam tuam in aeterno regno tuo praeordinasti. Si quis autem forte ista legerit, et in aliquo tractatore sacri eloquii eadem aliter exposita meminerit, non tamen ista praejudicet, de gratia Spiritus sententiam non praecipitet. Confido enim eumdem Spiritum, qui divisit aliis pro sua voluntate, et mihi quoque prout voluit, divisisse. Non est omnibus nobis idem intellectus, sicut non [Col. 0337D] omnibus membris idem actus. Hinc Paulus ait: Alius sic, alius autem sic. Et quid mirum Dei sapientiam multas divitias in verbis sacris recondidisse, qui in uno grano multa de se procreandi naturam et virtutem reposuit, etsi diversa grana ab uno progenita unam generis sui speciem repraesentant? Quid mirum si diversae sententiae sermonis Dominici in unam quasi formam veritatis concordant? Et qui omne seminarium fecundat benedictione sua, cur semen verbi sui in unius intellectus stringeret penuria? Nec incongrue panis nomine fides per similitudinem designatur. Sicut enim panis robur est in cibis corporalibus, sic fides est initium et fundamentum in spiritualibus. Hinc Paulus ait: Participes Christi [Col. 0338A] effecti sumus, si initium, id est fidem, substantiae retinuerimus. Et rursum: Aedificati super fundamentum, id est fidem, apostolorum. Sed cum fidem Christi profitemur, et in baptismate peccatis crucifigimur, et in sepulturae Dominicae signum ibi sepeliemur, inde resurgentes, nobiscum resuscitatis virtutibus in similitudinem resurrectionis mortuorum cum Christo, universae religionis Christianae debitores effecti sumus. Sicut enim carnalem Judaeum circumcisio in carne legis, datae per Moysen, debitorem constituit, quomodo spiritualem confitentem sanctificatio in spiritu debito gratiae, per Christum evangelizatae, non obligavit? Hinc Paulus ait: Testificor omni homini circumcidenti se quia debitor est universae legis faciendae. Sed cum persolvere pergimus, persecutor [Col. 0338B] invadit, oppugnat, frequenter vincit, violenter quae vehimus rapit, ut quae debuimus in horrea Domini nostri opportuno tempore non perferamus. Quid igitur Domino nostro dicemus? Illud certe quod sequitur:



CAPUT VI. De petitione sexta: »Et dimitte nobis debita nostra, sicut et nos dimittimus debitoribus nostris.«

Dimitte nobis debita nostra, quae non reddidimus, sicut tibi promisimus. Dimitte nobis, Domine, quia donamus nostris debitoribus in tuo nomine. Sed cum hostis fructum nostrum depopulatur, jugo suae iniquitatis conatur nos onerare, et, ne ad Dominum nostrum pro venia imploranda festinemus, cursum nostrum impedire. Cujus astutiae ut sunt perniciosissimae, [Col. 0338C] ita sunt et variae. Primum enim nos in passiones desiderii tradit, deinde in patrationem sceleris usque succendit; exin mentes nostras tenebris obvolvit; ut cum mortale flagitium perpetremus, vel parvum, et non poenitentia dignum aestimemus, vel etiam quidquam commisisse ignoremus. Sunt enim qui avaritiae laqueo intricantur, vel qui illicito amore delectantur, qui nec peccasse, nec se a regno Dei ob haec patrata rejiciendos arbitrantur. At in Paulo Spiritus sanctus erat; ait enim: Puto quia Spiritum Dei habeo. Et in ipso Christus loquebatur: Non enim, inquit, audeo quidquam loqui quod per me non effecerit Christus. Et alibi: An experimentum quaeritis ejus qui in me loquitur Christus? Igitur quid de avaro, et illicito amore polluto, et his similibus, [Col. 0338D] praesidentes beato Paulo per eum testificentur, videamus. Ait enim scribens ad Ephesios, ab his qui seducunt corda innocentium, et qui se commendant mala opera laudando aliorum, deceptos: Nemo vos seducat inanibus verbis: fornicator aut avarus regnum Dei non possidebunt. Est vero fornicatio quidquid in hoc patratur genere sine legitima connubii contractione. In quem laqueum diaboli cum incidimus, scilicet ut ignoremus nostri sceleris patrationem, procul dubio in extremam sensus traditi sumus reprobationem. Enumeratis enim multis flagitiis in quae gentiles devolvebantur, exaggerantes iniquitatem super iniquitatem, Paulus cum gravi conquestione subintulit: Qui cum Deum cognovissent non [Col. 0339A] cognoverunt; qui talia agunt, digni sunt morte, illud aestimans malum perniciosissimum, dum in ignorantiam incidimus nostrorum peccatorum. Qui enim in voragine vitiorum ignoranter absorptus jacet, quomodo ad poenitentiam suspiret? Quis enim de ignorato crimine poeniteat? Quod si Satanas subtrahere non potuerit agnitionem flagitii, plerumque persuadet peccatori ut confessus peccatum, aestimet, dum pro reatu hostias offert poenitentiae, licenter posse in ejusdem flagitii volutari consuetudine. Sunt enim qui in amore illicito et in genere simili delinquunt, et tamen ad confessionem et emendationem confugiunt. Sed dum per hostias suas in culpae purgatione currunt non segnius eodem coeno voluntarie sese rursus inficiunt, falso putantes ut per hostias [Col. 0339B] reatus abluatur, cum mens, et voluntas, et operatio in eadem sorde pervolvitur. Hinc Paulus ait: Voluntarie enim peccantibus jam non relinquitur hostia [Col. 0340A] pro peccato. Plerumque etiam persecutor peccatorem inducit, ut verba Dei, quibus a malo prohibetur, audire nolit, ut quasi licentius peccare possit. Quod Paulus valde terribile ostendit, qui ad Corinthios scribens ait: Si quis ignorat, ignorabitur.



CAPUT VII. De petitione septima: »Et ne nos inducas in tentationem: sed libera nos a malo. Amen.«

Ergo cum tot insidiis ab antiquo hoste circumveniamur, in quibus si deprehensi erimus, morte moriemur, necesse est adjutorium ducis et Salvatoris nostri Christi Jesu invocare. Igitur oramus dicentes, Et ne nos inducas, id est permittas induci, in tentationem, scilicet ut in hoc quo tentamur a diabolo, mente delectemur. Sed libera nos a malo, id [Col. 0340B] est a peccati delectamento, tam nostri quam alieni. Amen. Ac si dicamus: Per te, qui es veritas, quidquid hic petimus, efficiatur veritas.




CIRCA ANNUM DOMINI MLXXX.
BERTHOLDUS CONSTANTIENSIS PRESBYTER.




[Col. 0339]
NOTITIA HISTORICA ET LITTERARIA.
(Apud D. PERTZ, Monumenta Germaniae historica, Script. tom. V, pag. 264.)

[Col. 0339C] Herimanni Augiensis discipulus et amicus, Bertholdus [(1) 1Kb] , Anonymo Mellicensi [(2) 1Kb] teste, Vitam magistri et Chronicam scripsit, cujus nonnisi fragmenta operibus Herimanni et Bernoldi commista in libris nonnullis hodie exstant. Nam qui saeculo XII medio coenobii Murensis in usum codicem conscripsit, in quo historiam [(3) 1Kb] ab orbe condito usque ad annum Christi 1091 ex operibus Bedae, Reginonis, Pauli de gestis episcoporum Mettensium, genealogia S. Arnulfi, Historia regum Francorum [(4) 1Kb] , tum ex libris Herimanni, Bertholdi et Bernoldi concinnavit, non magis quam scriptor codicis olim Gottwicensis [Col. 0340C] hodie deperditi et Sangallensis integrum Bertholdi textum exhibuit, sed inde ab anno 1054, quo Herimanni Chronicon desinit, usque ad annum 1091 ex Bertholdo et Bernoldo consarcinatum. Cujus rei omnis adhibito Bernoldi codice autographo tollitur dubitatio, et narratio anni 1065 in uno Bernoldo integra atque justa, in reliquis omnibus eadem fere ratione depravata, quaecunque codicibus Gottwicensi, Murensi et Sangallensi cum Bernoldo communia sunt, ea ad Bernoldum, qui eorum seipsum auctorem praedicat [(5) 1Kb] et anno 1073 scribendi initium fecit, referenda esse monstrat [(6) 1Kb] . Reliqua [Col. 0341A] codicum pars, quae sermone diffuso involuto et subobscuro a brevitate et perspicuitate Bernoldi recedit, Bertholdo tribuenda erat. Cujus quantum fieri poterat restituendae periculum facturus, textum ab Ussermanno auxilio praecipue codicis Murensis propositum, omnium quorum copia mihi facta est subsidiorum ope emendavi. Sunt autem haec:

1.) Cod. olim Gottwicensis, ab Ussermanno laudatus quidem, sed non integer evolutus, hodie latet; nisi eumdem fuisse opineris qui

1*.) in bibliotheca Palatina Vindobonensi Catal. Schwandtneri t. II, p. 451 inscriptus asservatur [(7) 1Kb] et, referente Chmelio nostro, saeculo XVIII ineunte in charta exaratus est. Orditur a. 1053, his verbis: Imperator cum domno papa Nativitatem Domini Wormatiae [Col. 0341B] egit, et an. 1080 in media sententia Dei judicio praecipitatus est, thesaurus autem propter quem desinit. Aeque ac codex Murensis excerpta Bernoldi et Bertholdi commista exhibet, annis 1068 et 1076 paucis verbis ditior, anno 1080 fragmentum Bertholdi unus omnium servavit, et an. 1727 ab Hansizio [(8) 1Kb] laudatus, Ussermanno innotuit. Liber ab homine imperito quidem vel negligente conscriptus, integer tamen in rem nostram convertendus erat; qua de re cum ad Chmelium nostrum scripsissem, voti mei compos factus sum, et praeterea.

1a.) codicem bibliothecae ejusdem inter historicos profanos n. 672 (recens n. 540) signatum, qui Vitam Herimanni continet, cum editione Muratorii [(9) 1Kb] inde proflua sed valde mendosa conferri obtinui. Occurrit [Col. 0341C] ibi in Chronico Ottonis Frisingensis inter libri VI capita 15 et 16 inserta, et saeculo XIII conscripta esse legitur in Chmelii recensione codicum mss. bibliothecae Vindobonensis [(10) 1Kb] .

2.) Cod. monasterii Murensis in Helvetia, quem anno 1837 in loco tunc celeberrimo praesens evolvi, membranaceus in folio, saeculo XII medio a scriptore diligenti, quique nonnisi paucis erroribus commissis [(11) 1Kb] et vocibus aliquot suo modo scriptis [(12) 1Kb] erraverit, exaratus est [(13) 1Kb] . Constat quaternionibus viginti, quorum tamen secundus excidit, addito in fine duernione; primus quaternio inserta pagina tabulas chronologicas inde a Christo nato ad an. 1175 usque subjectis numeris annorum 1176-1218 exhibet; quaternio secundus deperditus initium chronicae [Col. 0342A] inde ab orbe condito exhibuisse videtur, reliqui textum inde ab an. Christi 144 sistunt ex Chronicis Reginonis [(14) 1Kb] , Herimanni prout in codice Sangallensi continetur, Bertholdi et Bernoldi compositum. Et ea quidem parte cum Gottwicensi usque ad finem anni 1079 consentit, tum vero fragmento anni 1080 omisso, unum Bernoldum exscribit, et in verbis anni 1091 sub communione excommunicatorum deperirent subsistit. Folia duo ultima sententias ex Pauli Historia Langobardorum decerptas exhibent. Manu saeculi XIV haud pauca passim in margine adnotata, et carmina complura locis vacuis inserta sunt. Scripturae specimen subjicimus.

Ex Murensi, pagina tamen una omissa descriptus [Col. 0342B] est:

2*.) Cod. Engelbergensis, quem aeque an. 1837 in monasterio summos inter Alpes constituto evolvi; mbr. saec. XII in folio magno, sed cujus lectiones afferre operae pretium non fuerit. Desinit iisdem verbis ac Murensis.

3.) Cod. olim Sangallensis, a Joanne Sichardo in collectione Chronicorum Basileensi an. 1529 expressus, cujus aeque ac reliquorum supra pag. 74 mentionem feci, jam an. 1066 in media sententia ex Bernoldo desumpta alii duo manus suas lacerantes [(15) 1Kb] deficit, magno certe rei nostrae incommodo, cum in eo textus passim paulo amplior, et quem ad ipsum Bertholdum proxime accedere [(16) 1Kb] facile intelligas, servatus sit, Vita tamen Herimanni [Col. 0342C] excepta, cujus nonnisi paucis verbis mentionem injicit.

Quibus subsidiis adjutus, in textu restituendo ita progressus sum, ut annis 1054-1066 et 1080 lectionem praecipue Sangallensem exprimerem, ex Bernoldo derivata cursivo charactere excudi curarem, in Vita autem Herimanni et in parte Operis reliqua annis scilicet 1067-1079, textum ope codicis Murensis emendarem; quod non sine fructu effectum lectores facile animadvertent.

Bertholdus ex ipsiusmet verbis Alamannus [(17) 1Kb] et dioeceseos Constantiensis incola [(18) 1Kb] agnoscitur; aetate Herimanni fere aequalis [(19) 1Kb] , ab eo Augiae edoctus, post obitum amici locum ejus [(20) 1Kb] in docendis scholasticis ornasse videtur, doctor scilicet [Col. 0343A] egregius, et in sacris litteris [(21) 1Kb] apprime eruditus [(22) 1Kb] . Historiae scribendae Gregorio VII pontifice [(23) 1Kb] sed anno demum 1076 accessisse [(24) 1Kb] videtur, viris praecipuis non ignotus [(25) 1Kb] , rerum quas enarrat bene gnarus et subsidiis amplis instructus. In parte libri priore [(26) 1Kb] usque ad an. 1075 Chronica Bernoldi, anno 1073 composita et abinde passim continuata [(27) 1Kb] , exscripta offendimus, et anno 1076 Bernoldus relinquitur. Cumque Bertholdus a parte Gregorii VII et Rudolfi contra Heinricum IV staret [(28) 1Kb] , acta publica a summo pontifice et conciliis ejus [(29) 1Kb] emissa diligenter in usum suum convertit, tantamque eis fidem habuit, ut saepissime res a Gregorio in epistolis ad Heinricum regem, ad Germanos et episcopos Germaniae Italiaeve [(30) 1Kb] relatas, [Col. 0343B] eisdem verbis in narratione sua reciperet. Heinrici etiam epistolas Gregorio scriptas legit, et documentis quoque quae hodie non amplius supersunt [Col. 0344A] usus est. In rebus juris publici et canonici dijudicandis scripta partis pontificiae adhibuit. Annis 1076-1080 alius plane a Bernoldo [(31) 1Kb] , easdem res aliter narrat [(32) 1Kb] , et in universum secundum ordinem temporis procedit [(33) 1Kb] .

Sermonem Bertholdi non multum laudaveris. Ipse sententiam interdum non absolvit, sed in media haeret [(34) 1Kb] ; accusativos absolutos [(35) 1Kb] loco ablativorum, deponens vi passiva [(36) 1Kb] , tacere cum duplici accusativo [(37) 1Kb] , et voces theutonizare [(38) 1Kb] loco Theutonice sonare, returnare [(39) 1Kb] pro reverti, quamvix [(40) 1Kb] pro cito usurpat.

Adnotationes ab Ussermanno textui subjectas, ubicunque lectoribus nostris utilitatem aliquam afferre posse videbantur, servavi, haud paucas in [Col. 0344B] compendium redegi, plurimas, utpote in volumine quo Lambertum, Brunonem et Bernoldum una exhibemus minus necessarias, resecui.




[Col. 0343]
BERTHOLDI ANNALES.

[Col. 0343B] Herimannus [(41) 1Kb] , qui et heros magnus, etc. Vitam hanc seu elogium dedimus in Prooemiis ad Hermannum Contractum, Patrologiae tom. CXLIII, col. 25.

Conventus [(42) 1Kb] ab imperatore Mogontiae factus est, in quo Gebehardus Aureatensis [1 1Kb] episcopus, electus ab episcopis Romamque missus, ibique honorifice susceptus, in sequente [2 1Kb] quadragesima in coena Domini 154us papa ordinatus, Victoris secundi nomen accepit.



MLV.

Imperator natalem Domini Goslare celebravit, ac [Col. 0344B] deinde expeditionem in Italiam paravit, et [3 1Kb] diem sanctae [4 1Kb] Paschae Mantuae egit; diem autem Pentecostes Florentiae [5 1Kb] , ibique coram eo a domno papa generali synodo habita, multa correcta sunt [(43) 1Kb] . Imperator Adalbertum, capitali sententiae adjudicatum, per interventum episcoporum dimisit. Eodem [6 1Kb] tempore 50 aut eo amplius armati milites a Normannia latenter per mare transeuntes, Nordmannis contra imperatorem auxilium praebere cupientes, a Pisentibus [7 1Kb] civibus capti, atque ad imperatorem delati.

[Col. 0345A] Imperator Ottonem Novariensem [8 1Kb] episcopum Constantinopolim misit. Ubi pro Michahele nuper defuncto quandam feminam [9 1Kb] , totius regni monarchiam tenentem invenit; quae illum sequenti anno, suis etiam legatis adjunctis, amicitiam pactumque confirmandum imperatori remisit.

[XVII, [(44) 1Kb] ] Beatrix imperatori ad deditionem veniens, causa mariti sui, quanquam data fide, captiva ducta [10 1Kb] tenetur, filiusque ejus puer Bonefacius hac causa venire veretur. Set non multis interpositis diebus, cum imperator ibidem moraretur, idem puer moritur.

Gebehardus Ratisponensis episcopus, et Welf [11 1Kb] dux licentiam repatriandi ab imperatore [12 1Kb] impetraverant, militesque eorum [13 1Kb] , eis [14 1Kb] ut aiunt ignorantibus, [Col. 0345B] contra imperatorem conjuraverunt. Quo [15 1Kb] tempore Welf dux, suis et omni populo flebili admocum morte praeventus, et [16 1Kb] voto sanctae monachiae vitae Deo revera se initiando dedicatus, apud Altorfense coenobium sepultus est. Arnoldus [17 1Kb] episcopus Nemetensis [18 1Kb] moritur [19 1Kb] .



MLVI.

Imperator de Italia per Bajoariam [20 1Kb] rediens, natalem Domini apud castrum Turegum [21 1Kb] celebravit, ibique Ottonis marchionis filiam aequivoco suo filio desponsavit.

Gebehardus Ratisponensis episcopus [22 1Kb] , ab imperatore de conjuratione contra se facta victus, primum [23 1Kb] in castro Ulfilingino [(45) 1Kb] , dein in Stofola [(46) 1Kb] per aliquod tempus sub [24 1Kb] custodia tenetur [25 1Kb] . Gotifridus dux imperatori ad deditionem venit [26 1Kb] .

[Col. 0345C] Conradus [27 1Kb] ab imperatore Nemeti pro Arnolto episcopo substituitur.

Herimannus Agrippinae urbis [28 1Kb] archiepiscopus obiit; pro quo [29 1Kb] Anno [30 1Kb] , Goslare prius [31 1Kb] [XVIII [32 1Kb] ] praepositus, in archipraesulatum successit. Imperator diem sanctum Paschae [33 1Kb] . . . . . celebravit.

[Col. 0346A] Eodem [34 1Kb] anno Sclavi [35 1Kb] qui Liutici dicuntur, terminos Saxonum insectantes [36 1Kb] , quam plurimos eorum principes cum Wilhelmo marchione peremerunt. Heinricus [37 1Kb] imperator domno apostolico ad se [38 1Kb] tempore autumnali invitato, cum in Saxonia in [39 1Kb] Bothfeldino commoraretur, morbo ingravescente infirmatus [40 1Kb] et bona conversione poenitentia et confessione purissima praemunitus, omnibus debitoribussuis ex corde dimisit; et totum quod non bene acquisivit, et his qui praesentes aderant reddidit; qui autem non aderant, his per imperatricem et filium ut redderetur nominatim solertissime disposuit; et sic totam spem in Deo ponens, o utinam feliciter! 3. Non. Octobris obiit, anno aetatis suae 39, regni vero 18, imperii autem [41 1Kb] 10 [42 1Kb] , indictione 10. Qui inde [Col. 0346B] asportatus Nemetumque [43 1Kb] translatus, in ecclesia sanctae Mariae, quam ipse construxerat, adhuc inperfecta, juxta patrem et matrem [44 1Kb] sepultus est [45 1Kb] a domno papa. Filius autem ejus Heinricus quartus [46 1Kb] septimum aetatis annum habens, pro eo regni jura suscipiens, a primoribus matri imperatrici ad [47 1Kb] educandum est commendatus. Fames [48 1Kb] multas provincias afflixit.

Heinricus [49 1Kb] quartus, filius Heinrici, regnavit annos 20, ab Augusto nonagesimus.



MLVII.

Heinricus rex natalem Domini Ratisponae celebravit. Septimo [50 1Kb] Kalend. Maias immensitas nivis et pruinae magnam partem vinearum perdidit.

Romae [51 1Kb] Victor II decessit; in cujus locum Fridericus, [Col. 0346C] frater Gotefridi ducis, dudum beati Leonis papae archidiaconus, tunc autem temporis monasterii sancti Benedicti abbas, 155us papa ordinatus, Stephanus nonus [52 1Kb] est nominatus.

Otho dux Alemannorum obiit; cujus ducatum Roudolfus [53 1Kb] accepit.

[Col. 0347A] Hoc anno lapides mirae magnitudinis, mixti grandine, de coelo ceciderunt, et [54 1Kb] nonnulli hominum fulmine perierunt.



MLVIII [55 1Kb] .

[III.] Romae Stephanus papa obiit. Romani autem accepta pecunia quendam Johannem [(47) 1Kb] contra canones elegerunt, qui sine consecratione per aliquot dies sedens, a Gotefrido duce expellitur, atque Florentinae civitatis episcopus 156us papa constitutus, Nicolaus secundus est vocatus.

Eodem [56 1Kb] tempore Heinricus Augustensis episcopus apud imperatricem summum consilii locum habuit; quod nonnullis regni principibus, ejus insolentiam non ferentibus, multum displicuit.



MLIX.

[Col. 0347B] [IV.] Hoc anno magna mortalias hominum et [57 1Kb] pestis pecorum facta est. Orto [58 1Kb] inter Mediolanenses et Ticinenses bello, multi ex utraque parte ceciderunt. Roudolfus Alemannorum [59 1Kb] dux, Mahthildam [60 1Kb] , Heinrici [61 1Kb] regis sororem, duxit uxorem.

Fuldis Eberhardus abbas decessit, cui [62 1Kb] Sigefridus successit.

Andreas Pannoniae rex, cum prius pacem pactumque per legatos cum Heinrico rege confirmasset, etiam sororem ejus minorem Juditham [63 1Kb] filio suo Salomoni [64 1Kb] adhuc puero sponsam obtinuit. Frideriricus et fratres ejus de Glicheberga Heinrico regi rebellant, et post ea illi ad deditionem veniunt.



MLX.

Heinricus Galliarum rex obiit, et filius ejus Philippus [Col. 0347C] [65 1Kb] adhuc puer [(48) 1Kb] regnum cum matre gubernandum suscepit.

Liudpaldus [66 1Kb] Mogontinus archiepiscopus decessit [67 1Kb] [(49) 1Kb] ; cui Sigefridus Fuldensis abbas successit.

[Col. 0348A] Chounradus Nemetensis episcopus moritur [68 1Kb] , in cujus locum Einhardus Augustensis [69 1Kb] praepositus promovetur [70 1Kb] . Mahthilt [71 1Kb] soror regis [(50) 1Kb] obiit [V].

Heinricus Palatinus comes in amentiam versus, cum sub specie religionis quasi seculum derelinquens, in monasterium Epftirnacha [72 1Kb] se contulisset, inde abstractus, conjugem suam occidit.

Et [73 1Kb] hoc anno, sicut in priori, mortalitas multos extinxit. Hyems satis dura et nivosa, et plus solito prolixa, frumenti vinique maximum attulit damnum. [1Kb]



Codices 1*, 2.

In Ungaria quidam Belo fratrem suum Andream regem jam grandaevum [Col. 0348B] regno expulit, et usque ad mortem perduxit. Hic Andreas a fratre nimis injuriatus, tandem febre pulsatus omnes thesauros suos in castrum Medelekka [74 1Kb] , nec non et filium suum Heinrico regi per Tietpaldum comitem transmisit.



Codex 3.
[Col. 0348]

Andreas rex Pannoniarum, cum a fratre suo regnum sibi circunquaque [Col. 0348B] vastante multas injurias perpessus fuisset, tandem febre pulsatus omnes thesauros suos in castrum Medilhecka [(51) 1Kb] , nec non et filium suum Heinrico regi per Tiedbaldum comitem transmisit.



MLXI [75 1Kb] .

[VI.] Magna fames multos consumpsit [76 1Kb] . Gebehardus [(52) 1Kb] Ratisponensis episcopus obiit, cui [77 1Kb] Otto successit.

Chounradus, qui Carantanis [78 1Kb] solo nomine ducis [Col. 0348C] [79 1Kb] praefuit, moriens locum dedit [80 1Kb] ; cujus ducatum Berhtoldus [81 1Kb] comes [82 1Kb] Suevigena accepit [83 1Kb] .

Romae [84 1Kb] Nicolao papa defuncto, Romani coronam et alia munera Heinrico regi transmiserunt, eumque [Col. 0349A] pro eligendo summo pontifice interpellaverunt. Qui ad se convocatis omnibus Italiae episcopis, generalique conventu Basileae habito, eadem imposita corona patritius Romanorum appellatus est. Deinde cum communi consilio omnium Parmensem episcopum, multis [85 1Kb] praemiis quibusdam, ut aiunt, datis, Symoniace summum Romanae Ecclesiae elegit pontificem. Interim dum haec aguntur, Anshelmus episcopus de Luca, quibusdam Romanis faventibus, apostolicam sedem sibi usurpavit [86 1Kb] .

Burchardus [87 1Kb] et Wezil de Zolorin occiduntur. Ecclesia Nemetensis dedicatur.



MLXII.

His temporibus [88 1Kb] Agna imperatrix, depositis regalibus vestimentis sacro velamine circundata [89 1Kb] , [Col. 0349B] sese [90 1Kb] Christo dedicavit, in oppidum Fructuariam [91 1Kb] [(53) 1Kb] se contulit. 6. [92 1Kb] Idus Februarii terraemotus, fulgura et tonitrua facta sunt. Pestilentia et mortalitas subsecuta, multos extinxit [93 1Kb] . Heinricus rex apud Trajectum, Frisiae urbem [94 1Kb] , diem Paschae cum matre imperatrice egit.

Hiis diebus Anno [95 1Kb] Agrippinae Coloniae [96 1Kb] archiepiscopus, annitentibus quibusdam regni principibus, Heinricum regem cum lancea et aliis imperii [97 1Kb] insignibus a matre imperatrice vi arripuit, secumque Coloniam adduxit [98 1Kb] .

Parmensis episcopus, dudum electus, Romam consecrandus adiit; cui cum Romani armati occurrerent ingressumque prohiberent, multitudo illorum a militibus ejus et occiduntur et in Tiberi submerguntur, [Col. 0349C] caeteri fugantur.

(Codd. 1. 2. [anno 1061.] Parmensis vero collecta undecumque grandi militia, vi destinavit kathedram invadere, et ad urbem Romam sic perveniens, non permissus est a Romanis intrare; unde magna caedes ibidem peracta est. Et sic non sine victoria cruenta multis Romanis interfectis ad Parmam suam tristis regressus est, solo nomine apostolico [Col. 0350A] sibi usurpato, ad finem vitae infeliciter perdurans.)



MLXIII [99 1Kb] .

Tempore veris, medio mense Aprilis, per quatuor dies hyems saeva, ventosa et nivosa, aves et pecora frigore extinxit, arborum [100 1Kb] et vinearum maximam quoque partem perdidit.

Engilhardus [101 1Kb] episcopus de Magdiburg obiit, cui frater Coloniensis archiepiscopi Werinharius [102 1Kb] successit. Heinricus Augustensis episcopus obiit, cui Imbrico [103 1Kb] Mogontiensis canonicus successit [104 1Kb] .

Eodem anno quaedam mulier juxta Constantiam infantem duo capita nec non et caetera membra ad usque clunes duplicia habentem peperit.



MLXIV.

[Col. 0350B] Heinricus rex natalem Domini Coloniae celebravit, diem Paschae [105 1Kb] autem Leodii [106 1Kb] . Synodus Mantuae.



MLXV.

Heinricus rex natalem Domini Goslare [107 1Kb] , diem autem Paschae Wormatiae celebravit. Domus [108 1Kb] regalis Goslari concremata est [109 1Kb] ; quod et factum est in [110 1Kb] 6. Kal. Aprilis, indictione 3. Et ibidem accinctus est gladio, anno regni sui 9 [111 1Kb] aetatis autem suae 14, et dux Gotifridus scutarius ejus eligebatur.

Pataviensis episcopus obiit, cui Altmannus imperatricis capellanus successit. Hoc tempore Sigifridus Mogontiensis archiepiscopus, Wilhelmus [112 1Kb] Trajectensis episcopus, et Guntharius Babinbergensis episcopus, Otto Ratisponensis episcopus, cum magno [Col. 0350C] apparatu et comitatu Jerusalem proficiscentes, in eo itinere a paganis multa sunt perpessi. Nam et bellum cum eis inire sunt coacti. In eadem via Guntharius obiit, cui Ricimannus Symoniace successit.



MLXVI.

Multi [113 1Kb] nobiles civili bello perierunt. Heinricus rex natalem Domini . . . . . . [114 1Kb] , Pascha autem apud Trajectum egit.

[Col. 0351A] Eberhardus Treverensis archiepiscopus 17 Kal. Maii sabbato sancto [115 1Kb] Paschae, completis a se ipsius diei officiis, ipsis sacerdotalibus vestimentis indutus, requievit in pace. Cui Chounradus Coloniensis praepositus, electus a rege, succedere debuit; set a clero et civibus Trevirensibus refutatus est. Unde quidam comes de militia Trevirensi, nomine Theodericus, eundem Chounradum Trevirim tendentem comprehendit, et diu sub custodia maceratum quatuor militibus enecandum commisit. Qui dum eum ter per quoddam praecipitum dejecissent, et nichil sibi nisi brachium collidere possent, unus ex illis poenitentia ductus, ab eo veniam impetravit. Alius autem volens eum decollare, maxillam ejus tantum abscidit. Et sic ipse Deo dignus martyr ad Dominum migravit. Passus est Kalendis [Col. 0351B] Jun. anno [116 1Kb] ab incarnatione Domini 1066, regni vero Henrici regis 10, sepultus apud [117 1Kb] abbatiam nomine [118 1Kb] Dolejam. Tres autem milites, mortis illius auctores digna ultio postmodum subsecuta est. Nam unus eorum acceptum cibum deglutire non valens, alii duo manus suas lacerantes [119 1Kb] sic exspiraverunt, ad claustra inferni descenderunt. Praeter haec plura miracula ad sepulchrum facta sunt, per quae [120 1Kb] martyrium illius venerandum probatur. Uto canonicus Trevirensis post interfectionem illius archiepiscopus electus a clero constituitur.

Cometae sunt visae in octavis Paschae, id est 9 Kal. Maii, et per dies 30 duraverunt. Nuptiae Heinrici regis apud Triburiam. Item cometa visa est. His temporibus venerabilis Petrus Damiani ex heremita [Col. 0351C] cardinalis episcopus multa conscripsit, et incontinentiam sacerdotum satis rationabiliter in scriptis suis confutavit, ordinatos autem a Symoniacis, ut aiunt, nimium clementer tractavit.

Hugo Bizantiensis archiepiscopus, vir religiosus fidelis et prudens Domini servus, gaudium Domini sui super multa constituendus feliciter intravit. Cui successit a fratribus canonice electus ejusdem aecclesiae canonicus.



MLXVII.

Heinricus rex natalem Domini Spirae celebravit, Pascha autem. . . . . [121 1Kb] .

Saxonia civili laborat discordia, Burchardus Halberstetensis episcopus gentem Leuticorum viriliter devastavit.

[Col. 0351D] Einhardus Spirensis episcopus in itinere Romano obiit et Sienae sepultus est, cui quidam Heinricus successit.

[Col. 0352A] His temporibus [(54) 1Kb] quidam monachi de valle quae vocatur Umbrosa, in Florentino episcopatu, episcopum suum ob Symoniacam heresim recipere noluerunt, et clerum populumque in tantum ab eo averterunt, ut nullo modo officium illius recipere dignarentur. Qui et sacramenta, quae ab eo et ab omnibus Symoniacis et uxoratis presbiteris conficerentur, nulla omnino esse et sperni debere, scriptis quibusdam publice protestati sunt; et inde maxima dissensio et scismata exorta sunt, non solum in hoc set et in aliis circa contiguis locis.

Alexander autem papa, hac audita causa et questione, et episcopum et monachos Romam ad se vocavit, ut in Romana synodo sententia super his tenenda catholice diffiniretur. Ergo ea illic sententia [Col. 0352B] episcopis [122 1Kb] expostulantibus diffinita est, ut judice flamma ignis, veritas sanctae aecclesiae patefacta innotuerit. Quod ab utraque parte fiendum dum laudaretur, unus quidam de monachis sese idem judicium Deo teste et discretore suae justitiae subiturum professus est. Et eo statuto a papa promulgato, Florentiam, ut illic in praesentia cleri et populi perficeretur, regressi sunt.

Denique non modico ibidem facto concilio, ignis flammigerus plus quam ad staturam hominis altus et duodecim pedum longitudine protractus, duorumque pedum interstitio a se distans, ex aridissimis lignis in atrio aecclesiae studiosissime succendebatur. Quem cum episcopus Petrus Florentinus, ut se suosque compares de praeposita culpa et intentione [Col. 0352C] innoxium esse expurgaret, ingredi medium non auderet, monachus ille praedictus [(55) 1Kb] communicata Christi eucharistia, ita paratus sicuti ibidem missas fecit, nudis pedibus acceptaque cruce in manibus sub sacramentali hac Dei justitiae et veritatis ratione [123 1Kb] comprobandae, in audientia totius aecclesiae in Christo sic protestatus est, quod videlicet Petrus ille, qui Florentinus episcopus dictus sit, Symoniace episcopatum obtineret [(56) 1Kb] , et quae ab ipso et ceteris Symoniacis et uxoratis presbiteris conficerentur sacramenta, nullo modo a catholicis recipienda essent. Et eo pacto medium flammae pedetemptim ingrediens, absque omni laesione ardoris et incendii in nomine Domini feliciter [124 1Kb] perambulavit. Set omnis plebs, ut vidit judicium hoc, [Col. 0352D] Deo gratias et laudes superno justo Judici unanimiter referebat.

Petrus vero tandem Romam a domno papa advocatus, [Col. 0353A] et pro heresis praedictae reatu hujus judicii argumento convictus, virgam et anulum episcopalem apostolico confusus reddidit, sicque dignitate, qua injuste est sublimatus, recessit juste privatus. Aliquamdiu tamen res ecclesiae illius ope ducis Gotifridi invasit, sperans se quomodolibet in cathedram suam posse restitui. Demum vero cum hac spe frustraretur, renuncians omnibus quae possidere videbatur, ad conversionem venit, et in monasterio Pomposa jam se monachum fecit [(57) 1Kb] . Nortmanni Romam invadere voluerunt hostiliter, set a duce Gotifrido eis interminante cessaverunt.



MLXVIII.

Heinricus rex natalem Domini Coloniae celebravit, Pascha autem . . . Hic adolescentiae suae errore [Col. 0353B] seductus, legitimae conjugis adeo obliviscitur, et tam nefandis criminibus involutus esse diffamatur, ut etiam principes ejus eum regno privare molirentur. Totus ille annus pluvialis [125 1Kb] .



MLXIX.

Pax et reconciliatio in populo in natali Domini apud Goslare regali edicto sub sacramento sunt confirmatae.

Heinricus rex gentem Leuticorum devastat.

Dedo marchio Saxonicus regi rebellat, set postmodum coactus ad deditionem venit.

Oudalricus abbas Augiensis obiit, pro quo quidam Meginwardus de Hiltinisheim abbas Symoniace, fratribus rebellantibus, a rege vix substituitur.

Rumaldus Constantiensis [126 1Kb] episcopus, pius admodum [Col. 0353C] et humanus, qui et domus episcopalis, quae suo tempore corruit, recuperator solertissimus, et aecclesiastici thesauri ampliator et provisor attentissimus, hujus mundi umbraticas deserens vanitates, ultimum diem 2. Non. Novembris feliciter clauserat, et in eadem domo quam construere jam inceperat, officiose sepultus est. Ea tempestate Symoniaca heresis non ut olim clandestina, quin potius publica et inreverenti majestate undique nostratibus et absque personarum acceptione efferata principabatur, et columbinam sanctae matris aecclesiae pulchritudinem purulentiae suae contagiis quam miserabiliter confoedaverat, quae denique quendam Karlomannum [(58) 1Kb] , Parthenopolitanum canonicum Harcispurgensem [Col. 0353D] autem praepositum, non per ostium set aliunde, per maceriam scilicet, caulas Constantiensis cathedrae, ipsi regi ejusque [127 1Kb] consiliariis data et promissa non modica sacrilega pecunia nec non beneficiis aecclesiasticis, intrare coegerat [128 1Kb] . Ita emptor ille miserrimus gehennalis miseriae, contra [Col. 0354A] fas, nostrae cathedrae inthronizari percupientissime industrius satis nitebatur, et totius cleri et populi canonicam Sigifridi [(59) 1Kb] fratris illorum, regii quoque capellani, quem sibi episcopari expetiverant, electionem frustrari omnifariam [129 1Kb] moliebatur.

Gotifridus dux [(60) 1Kb] inter seculares praestantissimus et in recordatione peccatorum suorum ad compunctionem lacrimarum facillimus, in erogatione elemosinarum largissimus, tam ex toto rebus et thesauris suis in pauperes et aecclesias dispensatis ut ferme nudus nudae crucis bajulus resideret, et tam perfecta et lacrimosissima poenitentia alter [130 1Kb] ex altero effectus, ut hinc ad supercoelestis municipatum curiae feliciter illum emigrasse fas non sit [131 1Kb] [Col. 0354B] dubitare, in illius manus spiritu suo commendato, cujus gratiae devotissimus suspiravit, coelestibus ex toto suspensus gratulanter exspiravit. Hic demum apud Viridunum, ubi etiam defunctus est, 9 Kalend. Januar. idoneis omnino exequiis tumulatus, in pace requiescat.



MLXX.

Rex natalem Domini Frisingiae egit, indeque partibus illis pertransitis in purificatione sanctae Mariae Augustam pervenit [132 1Kb] . Illuc ergo fratres Constantienses pro suo electo per regis suffragium acceptando cum venirent, praedicto Symmoniaco [133 1Kb] illo vellent nollent urgente, regis comminatoria satis jussione pro eo illis superinposita tristes domum remeabant. Sic ille anathematicus episcopalem [Col. 0354C] cathedram pervicax invasor sibi infeliciter usurpavit. Nec mora, mox ad quod venit opus studiosissime administravit, scilicet ut deterius venderet quod male comparavit, et ut furaretur, et mactaret oves alienas et perderet. Vasa sacra, vestimenta missalia, tabulas altaris argento coopertas furtive dilaminavit; aurum, gemmas, et omnem aecclesiasticum thesaurum in suos suorumque usus utpote fur sacrilegus praesumptuose disperserat (BERN. a. 1071). Hoc a fratribus Alexandro papae per litteras ex toto querelose intimato, apostolica auctoritate interdixit eis, ne omnino communicarent ei; simulque archiepiscopo Mogontino litteris missis praecepit, nisi se heresi praedicta expurgaret [Col. 0354D] canonice, quod nequaquam episcopum eum consecraret. Set ipse regis et commercialium suorum sese promissis et auctoritate qualitercumque defendendo, causam suam ad usque secundum annum protelavit.

Francia civili laborat discordia.---Otto dux [Col. 0355A] Bajoariae proditionis in regem reus a quibusdam accusabatur, et ut se duello expurgaret locus ei a rege dabatur. Quod dum facere nollet, hinc occasionem rebellandi suscepit, et cum eo simul Magnus filius Ottonis ducis Saxoniae aquilonialis. Set rex praedictum Ottonem cum legitime ad satisfactionem vocatus nollet venire, ducatu et caeteris beneficiis privavit.---Dietmarus Curiae episcopus obiit, cui Heinricus monachus Augiensis successit.---Meginwardus regis exacturam et praecepta et servitia pati nolens, sponte Augiensem abbatiam dimisit.---Hiemps ventosa et pluvialis.



MLXXI.

Rex natalem Domini . . . . [134 1Kb] egit.---Welf dux Bajoariae efficitur.---Heinricus rex multas insidias [Col. 0355B] a Saxonibus passus, viriliter omnes transivit.---Otto jam dudum dux Bajoariae, cum sociis suis in pentecoste regi ad deditionem venit.---Karlomannus, Constantiensis ille appositus, ex praecepto Alexandri papae habito Mogontiaci concilio [(61) 1Kb] a canonicis Constantiensibus constanter ob praedictam heresim et tot sacrilegio perpetrata, per accusatorias litteras objecta illi, synodaliter convictus, utpote qui contra aecclesiasticae regulae disciplinam egisse negare non potuit, aecclesiam scilicet per precium adeptus, de sede, quam symoniace invasit, confusus abjiciebatur; non tamen publica, ut oporteret, depositione. Rex quippe quantum maxime poterat, ipsi favebat; cui etiam virgam episcopalem non in concilio synodali, set in camera sua, adhuc corde indurato rebeliis et invitus reddiderat. [Col. 0355C] Et si hujusmodi sententia nondum consecratum exspectat et damnatum [135 1Kb] , quid erit de consecratis? et si hoc de episcopis, quid fiet de presbiteris? Ecce argumentum depositionis a majori ad minus. Et cum juxta praecepta sanctorum Patrum nulli clericorum fas sit ignorare statuta canonum, de multis unum hoc breve ex decretis sancti Nicolai papae capitulum memoriae non pigeat commendare: »Quicumque presbiter per precium aecclesiam fuerit adeptus, omnimodis deponatur, quoniam contra aecclesiasticae regulae disciplinam dinoscitur egisse. Qui autem alium presbiterum legitime ad aecclesiam ordinatum per pecuniam expulerit, eamque sibi taliter vendicaverit, quod vitium male diffusum summo [Col. 0355D] studio emendandum est.« Otto Goslarensis canonicus Karlomanno a rege substituitur.

Quidam Roupertus, abbas Babinbergensis, Augiensem abbatiam dato regi multo auro Symoniace intravit; qui postmodum anathematizatus expellitur [(62) 1Kb] .



MLXXII.
[Col. 0356A]

Rex natale Domini . . . . . . . . [136 1Kb] et pene sine difficultate bellorum sibi rebellantes superavit. Petrus Damiani piae memoriae cardinalis episcopus, jam dudum mundo crucifixus, 7 Kal. Mart. [(63) 1Kb] migravit ad Dominum. Cui domnus Geraldus Cluniacensis monachus, scientia scripturarum insignis et moribus praedecessori suo non impar, in episcopatum successit. Adalbertus Bremensis archiepiscopus obiit. Cui Liemarus successit.

Rex multa sibi munitissima castella construxit in partibus Saxoniae et Thoringiae, et plures sibi munitiones injuste usurpavit, unde multorum animos contra se excitavit.

His etiam diebus Mediolanensis aecclesia episcopo [Col. 0356B] decedente aliquamdiu vacat. Cui quidam maxima data peccunia regi et suis consiliariis, successit. Quem a papa excommunicatum rex consecrare praecepit. Clerus autem alium sibi idoneum elegerat, qui [137 1Kb] ab illo coactura jurisjurandi expulsus dicitur [(64) 1Kb] .



MLXXIII.

Rex natale Domini . . . . . . . . [138 1Kb] Roudolfus dux Alemanniae, et Bertholdus dux Carantaniae, et Welf dux Bajoariae a rege discesserunt, quia aliis subintroeuntibus consiliariis, suum consilium apud regem non valere perspexerunt.

Theodericus comes poenitentia ductus pro facinore quod in beatum Chounradum Trevirensibus praesulem [Col. 0356C] deputatum commisit, licet multa pericula obstarent, ardenti tamen fide cum multis aliis Jerusalem coepit ire. Qui cum Laodiciae mare navigio coepissent intrare, subita tempestate circumventi, statimque obtenebrata [139 1Kb] die quo irent incerti, post quatriduum [140 1Kb] procella semper eodem motu navim conquassante, nocte coelesti lumine ad se descendente saepius exhilarantur. Deinde non jam mortem in periculis timentes, set vitam aeternam praemeditantes, marinis fluctibus a peccatorum emundati sordibus, 13 Kal. Martii naufragantes [141 1Kb] migraverunt ad Dominum, Theodericus comes, Wilderold, Marchward, et cum illis numero 113.

Herimannus marchio, filius ducis Bertholdi, adolescens adhuc ad evangelicam jam tendens perfectionem, [Col. 0356D] cum [(65) 1Kb] uxore et filio unico, omnibus quae possederat relictis, Christi secutor verus, et nudus nudae crucis bajulus, Cluniaci revera monachus efficitur. Ibi solo hoc uno parum plus anno regulariter omnino conversatus, 7 Kalend. Maii feliciter migravit ad Dominum; crebris revelationum oraculis [142 1Kb] pro [Col. 0357A] occultis et neglegentiis suis monitor adhuc fratrum exsistens.

Romae Alexander papa decessit. Pro quo venerabilis Hiltebrandus Romanae aecclesiae archidiaconus, vir prudens, sobrius et castus, communi omnium consilio expetitur papa constituendus. Quo audito, sese inparem tanto honori immo oneri reputans, inducias respondendi vix imploravit [143 1Kb] ; et sic fuga elapsus aliquot dies ad Vincula sancti Petri occultatus latuit. Tandem vix inventus et ad apostolicam sedem vi perductus, papa 158us [144 1Kb] ordinatur, et Gregorius VII appellatur. Cujus prudentia non solum in Italia, set etiam in Theutonicis partibus refrenata est sacerdotum incontinentia; scilicet quod praedecessores ejus in Italia prohibuerunt, hoc ipse in aliis Ecclesiae catholicae [Col. 0357B] partibus prohibere studiosus attemptavit.

Tota Thoringia et Saxonia regi Heinrico rebellant propter praedictas munitiones et alia multa, quae contra voluntatem ejusdem populi rex in eorum regione insolenter fecerat et inconsulte, et quae ipsi diutius aequanimiter pati et sustinere non poterant. Et facta conjuratione cum magna multitudine ex inopinato eum constringere, ad quos illis erat animus, deliberabant. Ipse autem comperto illorum consilio, assumpto festinanter thesauro suo, prout temporis articulus concesserat, vix ab eis cum paucis Wormatiam evasit, et eo locorum aliquamdiu tunc infirmabatur. Dehinc disposita rex expeditione in Saxoniam, praevenientes eum Saxones, satisfactionem illi, si justitias majorum suorum illis concederet, [Col. 0357C] unanimiter promittebant. Et facto pro hac pactione Herbipoli colloquio, nichil illic aliud post multas illorum et intolerabiles injustitiae quam sustinuissent quaerelas actum est, nisi quod dedignanter regi falsam denuo satisfactionem in natali Domini se facturos juxta quorundam episcoporum et ducum praedictorum consilium condixerant. His ita peractis, unus quidam de consiliariis regis discedens ab eo, publicavit et accusavit eum apud duces praedictos, quod cum eo scilicet et cum aliis suis intimis consilium jam factum haberet, quod omnes quomodocumque interficeret; et se ipsum destinatum et maximis praemiis coactum esse in id ipsum facinus, palam protestatus est. Unde maxima discordia inter [Col. 0357D] regem et principes effecta est, in tantum ut ipse vix evaderet insidias eorum, Wormatiam civium ope ingressus. Ibi undecumque collectis auxiliantium copiis, exspectabat diem in quo se duello de incusatione praedicti facinoris expurgaret. Statuto demum die adveniente, in quo se coram regni principibus aut expurgaret aut regno pelleretur, ipse proditor illius, qui perduellis in eum exstiterat, subita morte obierat; et sic intentionis praedictae causa, dum jusjurandum [Col. 0358A] regis quo se expurgare voluit refutarent, dilata, ipse recollectis undique quoscumque potuit militum et fidelium suorum cuneis, coepit in dies parvipendere inimicitias adversariorum suorum.

Ruotperto jam et a papa anathematizato, et a rege pariter propulsato, quippe ut juste sacrilego Symonis discipulo, tandem Eggehardus, unus ex Augiensibus fratribus et ab illis electus, abbas Augiensis efficitur, et juxta privilegiorum suorum statuta a praedicto papa post Pascha Romae consecratur [(66) 1Kb] . Ruotpertus autem apud Genginbach abbas effectus [(67) 1Kb] , ob beneficium quoddam quod aecclesiae ministro cuidam auferre voluit ab eodem interfectus est [(68) 1Kb] .



MLXXIV.

[Col. 0358B] Heinricus rex natalem Domini, quamvis in maximis periculis et angustiis, Wormatiae celebravit. Dehinc collecto undique quorumcumque poterat auxilio, in purificatione sanctae Mariae Saxones adiit de repente. Qui vim belli metuentes, ad deditionem eo pacto venerunt, ut munitiones praedictae destruerentur, propter quas seditio orta est; quod deinceps peractum est. Sic absentibus ducibus praedictis et caeteris regni primatibus, reconciliatus est rex Saxonibus simulatorie, et cum eis ad usque Goslariam pervenit, non multum tamen confidens in illis. Roudolfus dux et caeteri rebelles reconciliantur regi.

In hac quadragesima imperatrix [145 1Kb] et duo episcopi sedis apostolicae legati cum ea de Roma ad Phorzheim in Alemanniam ad regem venere pro ipsius [Col. 0358C] regis moribus corrigendis. Rex Pascha apud Babinberg egit. Inde ad Nuorinberg ad matrem et ad caeteros apostolicae sedis legatos perveniens, reum in eorum manus se, praesentibus episcopis Mogontino et Bremensi cum aliis multis, sub correctionis sponsione commisit, suumque auxilium domno apostolico ad deponendos Symoniacos firmissime promisit. Ipsi etiam regis consiliarii omnes res aecclesiarum injuste acquisitas se reddituros coram eisdem legatis sub sacramento promisere, quippe qui eas a Symoniacis emerunt, consilio suo indignos eosdem ad aecclesiasticum honorem adjuvando. His ita dispositis, imperatrix et legati apostolicae sedis redierunt.

Ea aestate rex expeditionem in Ungariam movit [Col. 0358D] pro adjuvando rege Salomone, qui etiam ob flagitiorum suorum insolentiam et turpitudinem a patruo suo et caeteris regni melioribus depulsus est dignitate sua, parvipendens et ipse consilia illorum. Sed rex ibi nichil ad votum suum efficax, scilicet ad restituendum Salomonem, efficere praevalens, recepta demum sorore sua regina Juditha, uxore Salomonis, non bono omine [146 1Kb] , quo egressus est, domum Wormatiam revertitur. Regi filius [(69) 1Kb] [Col. 0359A] nascitur. Autumnali tempore denuo repetens Bajoariam, et in illis partibus aliquamdiu moratus, inde per Augustam et Augiam Argentinam devenit civitatem.



MLXXV.

Rex natalem Domini apud Argenturcum non parvis optimatum suorum gloriosus copiis officiose celebravit, et ibidem sub nomine propalato Pannonicae quasi post Pascha mox reiterandae expeditionis Saxoniam cum exercitu ex improviso adeundi artificiosa jamjamque industrius intentione cum suis fidelibus moliebatur; sic undecumque prudenter conducto non modico militaris apparatus collegio, tanto suas facilius ultum ire posse sperans injurias, quanto adversariis suis inopinatius jam totus ex toto [Col. 0359B] animum intenderat.

Synodus Romae quadragesimae diebus a papa Gregorio summo conatu colligitur, ob sedandas quomodolibet tot sine numero sanctae matris aecclesiae scandalorum praesumptuosas inmanitates, et aliquantulum, quas modernitas nostra omnino ferme dedicerat et annulaverat, rememorandas observabiles canonicasque sanctorum Patrum constitutiones. Quippe qui contra spem in summe fortis agricolae auxiliatoris spem non parum confisus, agrum Dominicum, quamvis multo jam ex tempore incuriosa praedecessorum suorum pigritia dumosis nimium usurpationum abusionibus asperrime satis fruticantem, nec non veternosa fructus aecclesiastici ejulabili obsolentia luxurianter prorsus silvescentem [147 1Kb] , [Col. 0359C] ipse tamen authenticis catholicae et apostolicae animadversionis securibus rite attemptavit expurgare; cujus spinas tribulos et zizania praedecessoribus illius facillimum jam tum suo tempore fuerat cum false disciplinali sensim demetere, tum sarculo doctrinali radicitus exsarire. Ergo regulas sanctorum Patrum authenticas per singula nunc usque concilia rite constitutas proprium robur obtinere, toto sancto concilio judicante et concordante, apostolica auctoritate firmissime decrevit; et si quis his contumax refragari praesumpserit, a membris aecclesiae omnino alienus sit. Dehinc praeter caetera juxta [(70) 1Kb] auctoritatem sanctorum Patrum in eadem synodo sententiam dedit, ut hi qui per Symoniacam heresim, hoc est interventu precii, ad aliquem sacrorum [Col. 0359D] ordinum gradum vel officium promoti sunt, nullum in sancta aecclesia ulterius ministrandi locum habeant; illi quoque, qui aecclesias datione peccuniae obtinent vel obtinuerint, omnino eas amittant. Nec deinceps alicui vendere eas aut emere liceat [Col. 0360A] nec decimis uti, nisi canonicae constitutionis norma, aliquis praesumat. Nec illi qui in crimine fornicationis jacent, missas celebrare, aut secundum inferiores ordines ministrare altari debeant. Statuit etiam, ut si praenotati contemptores fuerint ipsius immo sanctorum Patrum constitutionum, populus nullo modo eorum officium, utpote a membris aecclesiae abalienatorum, recipiat; ut qui pro timore Dei et officii dignitate corrigi noluerint, verecundia saeculi et objurgatione populi resipiscant. Oboedientibus autem et pro errore suo revera poenitentibus apostolica mansuetudine et auctoritate a peccato suo solutis misericorditer indulserat; sic induratorum justus judex et ligator, ut vere poenitentium remissor pius et solutor catholica fide indubitanter credendus. [Col. 0360B] Ibi etiam regis consiliarios ob heresim Symoniacam, parvipendentes quod legatis ipsius per sacramentum promiserant, iterum anathematizavit [(71) 1Kb] . Quos ob id rex indignatus minime devitavit. In eadem synodo justa canonum statuta sententia depositionis simul et excommunicationis [148 1Kb] in Heinricum Nemetensem episcopum data est [(72) 1Kb] . Qui pro Symoniaca heresi jam diu apud Romanam sedem canonice delatus, et ab causam suam examinandam illud vocatus, venire contumax dedignatus est. Nunc autem mirum in modum eadem die et hora qua Romae judicialiter depositus gradu et episcopatu et excommunis factus est, tunc ipse Spirae more suo deliciose procuratus dum a mensa resurgit, mox tam acutissimo doloris spiculo guttur ejus letaliter praefocatur, [Col. 0360C] ne dehinc nisi perraro verbum saltem, et hoc ad usque mane diei sequentis vix proferre sufficeret, post meridiem morte amarissima ab episcopatu simul et vita periculose satis deponendus [(73) 1Kb] ; ut in hoc miraculo ea virtus verborum Dei ut et veritas comprobaretur: Quaecumque alligaveritis super terram, ligata erunt et in coelo.---Ecce jam evaginatus Petri gladius judex fraudium scientissimus et in adversarios zelotes efficacissimus, quo ipse Ananiam et Saphiram de precio agri fraudantes et Spiritui sancto mentientes mortaliter attigerat, quo Symonem quoque heresiarcham de illo suo caelesti ascensu ad usque terras in quatuor frustra [149 1Kb] discerpendum, et dehinc ad usque inferos perpetuo damnandum dejecerat, nunc et semper ab omnibus [Col. 0360D] Symoniacis tanto sollicitius timeatur, quanto non est defensionis clypeus praeter poenitentiam perfectam, quo tam longus penetrabilis et inevitabilis vindex usquam praecaveatur.

Praedictis autem et omnibus ferme apostolicae [Col. 0361A] sed is statutis in diversas aecclesias aut per litteras aut per mandata promulgatis, pene omnibus resistitur; et inde maximum odium in domnum apostolicum et in perpaucos eos qui consentiunt ei, et maxima scismata circumquaque, set maxime a clericis, excitata sunt. Et quia causae communes sunt, praecepit domnus papa ob eas canonice diffiniendas Mogonciaci universale fieri concilium [(74) 1Kb] Quod jam archiepiscopus suis suffraganeis 16 Kal. Sept. observandum innotuit. Qui [150 1Kb] jam tunc inoboedientiam praemeditantes, contempto apostolico praecepto, infectum dimiserant [151 1Kb] .

Heinrico miserabiliter decedenti Outzmannus, Spirensis aecclesiae canonicus, successit. Heinricus rex pascha apud Wormatiam celebravit. Et post [Col. 0361B] pentecosten exercitum numero non modicum in Pannonias palam antea praeparatum, tunc in Saxoniam de repente promovit. Saxones autem et Thoringi comperto jam dudum hoc invasionis tam dolosae consilio, et ipsi quantum pro temporis articulo poterant, facta conspiratione occurrere regi deliberabant; ea tamen intenti pactione, ut si quolibet molimine cum corporali sua salute et integritate concessa, et paternarum legum et justitiarum jure retento, regi possent satisfacere, ad deditionem ipsi se humiliarent; sin autem, potius pro vita, pro patria, proque suis omnibus inordinata hac regis coactione pugnando innocenter occumberent, quam se ipsos absque culpa intolerabiliter discruciandos, cumque suis omnibus, ut antea solebant, regi [Col. 0361C] suisque militibus diripiendos et mancipandos inprudenter contraderent.

Rex autem alia animosus intentione venerat, ea scilicet, nisi absque omni conditione hujusmodi sese reos in illius manus dedissent, qui honor suus esset, omnino satisfactionem illorum recipere nollet; sin autem, bello cum eis potius decertaret, quo usque ad libitum suum reos in se perduellionis victos subigeret. Quod ipsi, jugum subactionis grave nimis, immo potius omnino durissimum fore pensantes, illud jam utpote inpar et inportabile cervicibus suis, non posse prorsus libero suo collo longius trahere, querula satis proclamatione detrectabant.

Rex denique hoc cum suis et regni optimatibus consilio minus salubriter communicato, acies castrorum [Col. 0361D] armis officiose instructas, prior in eos ex inproviso appetendos artificiosus ordinaverat. Et ducibus Alamannorum [152 1Kb] et Bajoariorum cum cohortibus suis bellicosis ad primam coitionem, ut et se lex habet Alemannica [153 1Kb] , ante se caute nimirum praemissis, ipse se retro cum suis electissimis illis fore praesidio et adjutorio prudenter satis destinaverat. [Col. 0362A] Saxones autem viso de repente hostium incursu bellacium, quamvis stupidis et non injuste perterritis, se ex consilio armare et acies suas in pugnam juxta solitum ordinare; neque locus neque tempus restaret, tamen inordinate, et prout articulus temporis momentaneus dederat, tumultuose omnifariam arreptis armis pugnaces eos praestolabantur. Et sic bellum a nostratibus audenter inceptum, durissime ab utrisque in alterutrum permixtis aliquamdiu duraverat. Tandem vero Saxones vim et impetum bellantium, utpote ad pugnam omnimode instructorum, diutius ferre non sufficientes, fugam adierunt. Et ferme ad duo miliaria crudeliter eos fugientes insecuti sunt, dehinc auxiliantibus eis ab utroque latere duce Gotifrido et duce [Col. 0362B] Boemiorum [(75) 1Kb] . Et ceciderunt ex eis ad octo ferme milia. Plures autem vulnerati, vix fuga dilapsi sunt. Nostrates tandem victoria quamvis cruenta potiti, quippe ex eis plus quam mille quingenti [154 1Kb] interfecti sunt, pervasa illa patria et incendiis praedisque ex magna parte devastata, infecta causa et rege aliquantulum offenso, repatriabant. Otto autem quondam dux [(75*) 1Kb] , et Magnus dux, et caeteri majores Saxonum adhuc in perduellione eadem et ratione qua prius demum post fugam rebelles et pugnaces pertinaciter duraverunt.

Dehinc igitur autumnali tempore rex item passim recollecto et undecumque praemiis conducto militiae non parvae apparatu, Saxonum reliquias perdomandas sibique ab libitum suum mancipandas, comminatorio [Col. 0362C] simul et promissorio sermocinio artificiosus satis et inportunus aggreditur. Pium et pro certo mitem, reconciliatorium, munificum, et in paternas eorum leges et justitias cunctis sibi obtemperantibus judicem rectoremque justissimum sese extunc in posterum fore profitebatur, et sub jurejurando, ut aiunt, blanditiosus multum illud protestabatur; si autem e contrario perduelles hujusmodi sermonibus non acquiescerent, se illis, quoad viveret, durum, calumniosum, omnifariam inquietum, et ad ipsam usque perniciem illorum inimicum, et direptorem infestissimum experiendum et sustinendum fore, minax satis et terrificus pertinaciter intentabat. His et hujusmodi in utramque partem per suaviloquos, illices, et corruptores internuntios minis et promissis [Col. 0362D] astutissime viritim disseminatis, tandem regi etiam ob tot injurias illis illatas quasi dolorem simulanti poenitentialem, nimium creduli et confidentes effecti sunt, praesertim cum praeter haec, ut aiunt, ipsis ex parte illius sanctissime clam jurata sunt, inprimis exoptata vitae securitas, pacis fideique non fictae foedus inviolabile, justitiarum legumque [Col. 0363A] paternarum suarum plenaria libertas, si ei dumtaxat absque omni palam conditione, in hoc eum honorificantes, ad deditionem pervenire non dubitarent. Denique post hujusmodi plures tam fidei veritatique simillimas promissorias assertiones nichil minus quam dolos aut perfidiam sperantes, suasu praesumptibili episcoporum Mogontini maxime et Augustensis, nec non ducis Gotifridi et caeterorum, qui prorsus nisi summa necessitate coartati illis bello detrectarent congredi, sese complices regi juxta condictum promissorum ac deditionem pariter contulerant. Qui mox malesuadis auriculariorum suorum heu! perfidiose conspirans susurriis, in diversa praesidia et in custodiaria illos disportari eosque fide promissorum ex integro postposita pariter [Col. 0363B] captivari, utpote durius illorum perduellionis injurias ultum iri percupientissimus, mente pertinaci praeceperat. Et ipse dehinc jure quodam majestativo possessiones quorundam illorum invaserat, et castella omnia, quae etiam antea sibi rapinatim per totam Saxoniam usurpaverat, denuo econtra nullo saltem vel musitante, praesidiis suis inpositis [155 1Kb] imperiosus [155 1Kb] regnator occupaverat.

Herimannus Babenbergensis dictus episcopus ob Symoniacam heresim a papa Gregorio ordine et episcopatu depositus et excommunicatus est. Qui conversione simulata, ab apostolico mox reconciliatus, monasterium Suarzaa petiit, illic se monachum fieri professus. Cui mox a rege Roupertus quidam, Goslariensis praepositurae et aliarum plurimarum praelatus, ipsius consecretalis intimus, pene omni clero [Col. 0363C] et populo ingratus, subponebatur, et mox in natalitio sancti Andreae a Mogontino episcopo jussu regis ordinatur [(76) 1Kb] . Per idem tempus Anno, fidelis et prudens Christi Jesu minister, Coloniensis archiepiscopus, qui hilaris multumque liberalis rerum sibi commissarum in pauperes Christi dispensator, et aecclesiarum quinque novellarum industrius et sumptuosus institutor et provisor, postquam omnia quae habere videbatur temporaliter, in coeleste gazophilatium congesta thesaurizavit, felicis efficacia consummationis et ipse illuc prosecutus, gaudium Domini sui super multa constituendus, et indeficientibus numquam praemiis remunerandus, beatissimus o utinam! intravit. Qui apud Sigibergense monasterium sepultus, multis revera miraculis inibi sanctissimus [Col. 0363D] claruerat. Cui quidam Hildulfus Goslariensis canonicus, servus ipse regi, majestate regia, clero [Col. 0364A] et populo reclamante, vix appositus, et Simoniace ordinatus, set in proxima sequente Romana synodo ob id et inoboedientiam deponendus, substitutus est.

Eodem tempore aestivali domnus papa regi post tot contempta illius promissa et mandata, adhuc apostolica mansuetudine [(77) 1Kb] attemptando commonitorias direxit litteras [(78) 1Kb] , quatinus quid et cui promiserit, recogitando meminerit, neque se falsarius aut contumeliosus in Dei et apostolicae dignitatis contemptum et injuriam pertinaciter erigeret, neque Deum, qui se prae caeteris tam honoratum sublimaret, contumax et incorrigibilis annullaret, set mente plurimum sollertissima id semper attenderet, quia superbis resistit, humilibus autem dat gratiam.

[Col. 0364B] Ipse autem pro victoria, qua tam magnifice potitus est, non quidem maximas Deo, qui ipsum vincere et triumphare dedit, grates, ut oporteret, referebat, verum potius, qualiter se secundum se delectatum et jocundatum haberet, totus semper attendebat. Monita [(79) 1Kb] vero apostolicae lenitatis, quibus eum multotiens antea arguendo, obsecrando, increpando, ad emendatiorem vitam adhortatus est, quasi gratissima sibi simulatorie acceptavit, caeterum re et erroris exaggeratione omnino conculcavit. Aliquoties etiam devotas econtra ipsi salutationes et litteras direxit excusatorias [(80) 1Kb] , satis confitendo conquerens, tum aetate quod fluxa esset et fragilis, tum quod ab his in quorum manibus curia esset, multotiens sibi male suasum et consultum sit. Aliquoties etiam supplices [(81) 1Kb] et omni humilitate [Col. 0364C] plenas ipsi direxit litteras, in quibus se Deo et beato Petro valde culpabilem et criminosum professus est, insuper preces offerens, ut quod ex sua culpa in aecclesiasticis causis contra canonicam justitiam et decretalia sanctorum Patrum statuta depravatum fuisset, apostolica ejus providentia et auctoritate corrigeretur, et in hoc suam oboedientiam, consilium et adjutorium sibi non defutura efficaciter experiretur. Nunc autem hujusmodi sui ipsius et aecclesiarum tam perplures correctionis sponsiones, quas tantotiens per legatos et litteras domno papae tam multifariam fecit, omnino contumax parvipendit, et excommunicatis in proxima Romana synodo consiliariis et familiaribus suis praesumptuosus communicavit, et ecclesias Dei, ut ab olim assolebat, confundere [Col. 0364D] et diripere non cessavit [(82) 1Kb] .

His compertis domnus papa, cum se tam palam [Col. 0365A] contemptui haberi cerneret, adhuc induratum suum vel semel attemptare proposuit, et tres viros religiosos [(83) 1Kb] ipsius utique fideles, quorumque duos ad se Romam, utpote caeteris familiariores, jam misit, ad eum quoque familiarius adloquendum et juxta evangelicam doctrinam lucrifiendum festinanter legatos remisit; quique eum, ut est amicorum, suasoriis et secretis suggestionum incitamentis, nec non amicae et purae libertatis blandiloquiis ad dignam scelerum suorum poenitentiam instigatum revocarent, et ea, quamvis dictu horrenda, passim tamen vulgatissima, ipsi partim enarrando proponerent, et sic in ore horum trium testium staret omne verbum. Per hos etiam ipsi indubitanter intimari fecit, si eos seorsim sibi loquentes non audiret, quod ejus flagitia [Col. 0365B] aecclesiae per ordinem propalata innotesceret; si autem aecclesiam non audiret, ipse eum quasi ethnicum et publicanum a membris ejus omnino separaret.

Qui Goslariam ad regem circa nativitatem Domini pervenientes, juxta quod illis per oboedientiam impositum erat, caute nimis, set non absque maximo vitae suae periculo, peregerant. Quos ille non bona patientia suscipiens, totum quod ipsi secreto in aurem elocuti fuerant, mox ira et indignatione non mediocri succensus, convocatis suis consiliariis palam fecit enarrari querelosus, ea, ut fertur, intentione, ut non solum ipsius, set et suas proprias tanto magis defendere conarentur causas. Et mox, quod praeter caetera domnus apostolicus ei specialiter [Col. 0365C] interdixit, excommunicatis ex studio tunc pervicaciter communicavit, non attendens caritatis et longanimitatis illius paternae tolerantiam, qua salutem et honorem ipsius in gremio sanctae Ecclesiae se amplexurum fore per hos viros sibi fidelissime demandavit, si resipuerit; nec metuens econtra severitatis illius comminatorium gladium, quem ipsi pariter, si in errore consueto pertinax et inoboediens perduraret, inrefragabiliter nimis intentaverat.

Eodem tempore autumnali Hirsaugiense coenobium, ab Erlefredo quodam nobili et religioso senatore jam olim, ut fertur, sub Pippino rege [(84) 1Kb] regulariter satis institutum, set posterorum illius [Col. 0365D] invasione ex multo jam tempore destructum et direptum, [Col. 0366A] a comite Adalberto, uxore ejus Wieldruda et filiis eorum in id ipsum consentaneis, jam aliquamdiu restauratum, nunc sub testamentario regiae majestatis jure et scriptione plenariae libertatis [156 1Kb] omnifariam domino Deo, sancto Petro, sancto Aurelio et sancto Benedicto contradebatur. Et sic ex toto proprietatis illorum absolutum dominio, solita legis Alemannicae abrenuntiatoria testificatione coram multis testibus apud eundem locum, et in ipso sancti Aurelii die festo, liberrimum peractum a se prorsus emancipabant [(85) 1Kb] , et in servitium Dei abbati Willihelmo ejusque sucessoribus in liberam potestatem et curam, et fratribus inibi sub regula monastica victuris in necessariam sustentationem destinatum, satis legittime confirmabant. Pro cujus [Col. 0366B] institutionis liberrimae decretis, apostolicae auctoritatis privilegio roborandis, dum mox ejusdem loci abbas Willihelmus Romam perveniret, et ad votum suum apud papam Gregorium id efficaciter, pro quo exierat, perageret, dum repatriare jam moliebatur, acerrima illa passione ilico invasus afficiebatur, quam Greci atrofiam, id est cessationem nutrimenti, dicunt, quae quidem a diminutione et tenuitate carnis ex causis quibusdam naturae latentibus et paulatim reconvalescentibus accidit. Insuper febribus planetis, disinteria, aemorroida, id est sanguinis fluore, tabefactus, nec non inguinario quodam tumore non minimum ad haec una distentus, circiter quinque menses, ab ipsis etiam medicis omnino desperatus, set non solus suorum, miserabiliter [Col. 0366C] cruciabatur. Demum vero, postquam Deo omnipotenti medico miserante, tempus miserandi advenit, oleo sacro a fratribus unctum, et a peccatis dimissum, oratio fidei salvavit infirmum. Sic ad cellam suam, mox reconvalescens, cum acquisitis apostolicae liberalitatis privilegiis et benedictionibus vix repatriavit [(86) 1Kb] .

Dietwinus Leodiensis episcopus decessit, cui Heinricus Viridunensis praepositus successit.



MLXXVI.

Heinricus rex natalem Domini Goslariae egit, Saxonibus quamquam illi non parum infensis et non omnino fidelibus, utpote tam saeva et injuriosa animositate ipsius majestative suppressis.

[Col. 0366D] Gregorius papa, ut bonum pastorem oportet, ovile [Col. 0367A] Christi a lupina rabie undique oculatus sollertissime muniendo, non modo alibi, verum in ipsa Romana urbe nonnullos adversarios et insidiatores antichristianos propter justitiam sustinebat. E quibus quidam nomine Quintius [157 1Kb] , raptor sacrilegus et praedo facinorosus, post multas insidias vesanus et sacrilegus contemptor omnium sacrorum Dei, consurgens in illum in nocte sacratissima nativitatis Domini, cum ad Sanctam Mariam majorem missas faceret, cum manu armatorum vesana aecclesiam irrumpere [158 1Kb] furiosus, et antequam postcommunialem orationem eucharistiatus finiret, ab altari rapuit, vulneratum cepit, et in turrim suam tanquam latronem sacrilegum cum maximo ludibrio tractum, et miserabiliter coartatum incarceravit. Ibi diu [Col. 0367B] gladio super collum illius furialiter stricto, torvus, minax, et omnifariam terrificus, thesaurum et firmissima sancti Petri castella in beneficia sibi extorquere non cessavit ab eo; set omnino non potuit. Nec mora, hoc summopere lamentabili per totam aecclesiam sacrilegio tota civitas ejulabiliter nimis commota est; turrim ipsam cum maximo zeli Dei fervore inpugnant, et eam, domno papa quem jam interfectum putabant inde erepto, destruunt, et totum quod ad Crescentium [159 1Kb] pertinebat, in brevi dissipant, ipso vix interventu papae, cui se reum dederat, inde vivo propulsato, uno autem solo, qui papam in caput sacrilegus vulneravit, ibidem interfecto; sic apostolicus gratanter ad altare rediens, missas consummavit.

[Col. 0367C] Quincius vero solita papam deluserat vecordia; quippe in turri sua dum civium suorum tumultum zelumque Dei in se ardentissimum videret, metuens vitae suae et suorum, confessus est ipsi peccatum suum, et oboedientiam dignamque poenitentiam et satisfactionem ei devotione quamvis simulata promisit. Quod ex toto parvipendens, noctu Urbe fuga lapsus evasit. Dehinc papa datis indutiis eum ad poenitentiam, quam inposuit, revocavit; ipse autem non modo apostata in hujusmodi factus est, quin etiam quoddam castellum firmissimum ibi contiguum occupavit, ubi latrocinando rapinis et sanguine victitabat. Unde papa per Praenestinum episcopum fecit eum excommunicatum damnari. Ipse autem regi per omnia morigerus, sic per biennium [Col. 0367D] grassabatur, Dei contemptor induratu.

Tandem vero rex, non modico furore post discessum virorum praedictorum permotus, et indignum [(87) 1Kb] ducens se a quoquam reprehendi debere [Col. 0368A] aut corripi, non solum non resipuit, quin potius ampliori tergiversatione contra fas temerarius satis periculose desipuit. Namque infausto consilio cum suis inito, plures regni episcopos et principes, eos maxime quos suae voluntati consentaneos noverat, apud Wormatiam [(88) 1Kb] convocavit. Quos pene omnes debitam [(89) 1Kb] beato Petro et apostolicae sedis praesuli Gregorio oboedientiam abnegare, eique palam unumquemque ex nomine suo specialiter scripto, imprimis autem sui ipsius praenotato, inita in id ipsum conspiratione abrenuntiare coegerat. Indeque litteras abrenuntiatorias per episcopos duos, Spirensem [(90) 1Kb] et Basiliensem [(91) 1Kb] , primum in Italiam principibus et episcopis illius patriae, huic conspirationi associandis, direxit, deinde Romam. Qui mox habito [Col. 0368B] non minimo conventu juxta Placentiam, non solum verbis et litteris set testificatione jurisjurandi domno papae oboedientiam debitam non exhibendam, utpote qui se ab eo pro Symoniaca heresi damnandos non parum timebant, communi voto simul omnes deliberabant. Denique litteras hujusmodi inoboedientiam continentes per legatos, quendam Parmensem canonicum, et servum quendam regis, properanter ad Romanam synodum dirigebant. Ubi litteris et mandatis publice in audientia totius conventus recitatis, domno papae inobedientia deliberata pronuntiabatur, et ut cathedra descenderet, cui indignus praesideret, ex parte regis ipsi comminatorie satis imperabatur. Quid ibi tumultus et conclamationis et in legatos illos non ordinatae incursionis [Col. 0368C] excreverit, noverint illi qui praesto fuerint. Hoc unum sit nostrum inde dixisse, domnum [(92) 1Kb] apostolicum non sine sui ipsius corporis magno satis periculo quam [160 1Kb] vix eos Romanorum manibus semivivos eripuisse.

Tandem facto silentio, domnus papa fecit synodalia statuta super his inquiri et recitari, qui quasi in medio totius aecclesiae contumaciter summo post Deum pontifici et suo rectori temere abjurato, inoboedientiam suam non erubuerant scriptis ex nomine profiteri, non intelligentes neque timentes quod ad illum et caeteros aecclesiae magistros pertinuerit, quod Paulus ait: »Parati semper ulcisci omnem inoboedientiam.« Ipsos namque oportuerat diligentius attendisse quod sanctus Silvester [(93) 1Kb] [Col. 0368D] papa in Romana synodo jam inrefragabiliter decrevit [(94) 1Kb] : »Nemo primam sedem judicabit, quia omnes sedes a primae sedis justitia desiderant temperari, neque ab omni clero, nec ab omni populo [Col. 0369A] judex judicabitur;« et illud decretum beati papae Gregorii [(95) 1Kb] : »Decernimus reges a suis dignitatibus cadere, et participatione corporis et sanguinis Domini nostri Jesu Christi carere, si praesumant apostolicae sedis jussa contemnere;« et id genus multa. Quapropter [(96) 1Kb] illic synodalis sententia data est, divinarum et humanarum legum auctoritate testificata, regem Heinricum non solum excommunicari, set absque spe recuperationis honore regni debere destitui, ut in excommunicatorum consortio foret, cum quibus ipse potius quam cum Christo habere partem eligeret. Primum [(97) 1Kb] , quod pertinax ab eorum communione, qui pro sacrilegio et reatu Symoniacae heresis excommunicati sunt, abstinere noluit; deinde quod, contemptor Dei publicus, [Col. 0369B] pro criminosis actibus suis poenitentiam non solum suscipere set nec promittere quidem voluit, nequaquam servans ea quae legatis apostolicis jam promiserat; nec non quod publica pervicax inoboedientia, apostolicae sedi contumaciter resistere, et sic corpus Christi, id est unitatem sanctae ecclesiae, scindere et scandalizare induratus non expavit. Pro his denique culpis synodali judicio illum domnus apostolicus nec non omnes qui studio et voluntate in illa inoboedientia rei pervicaciter exsisterent et omnes majores et minores in hujusmodi re ex industria ipsi consentientes excommunicavit, et usque ad dignam satisfactionem a membris aecclesiae in perpetuum separavit, ut quos mitis non potuit, vel severus ad viam salutis Deo miserante revocaret. [Col. 0369C] His omnibus Agnes imperatrix, mater regis, intererat, cujus animam ipsius gladius damnationis non parum sauciaverat.

His diebus synodalibus dux Gotifridus demum [161 1Kb] ab illa Wormatiensi conspiratione, non minimus suffragator et incentor illius, dum rediret, a milite quodam ad requisita naturae in secessu sedens de deorsum vulneratus, infeliciter exspiravit excommunicatus. Cujus marcham [(98) 1Kb] sororis suae filius aequivocus illius, 40 libris auri vix emptam a rege possedit, ducatu, quem sibi jam avunculus praestitum ab eo acquisivit, injuste privatus. Cui filium suum vix biennem [(99) 1Kb] rex praesidere fecit.

Dehinc rex et sui comperto apostolico anathemati fere omnes contradixere [(100) 1Kb] , et omnino injuste et [Col. 0369D] non canonico ordine actum, quicquid tunc in synodo Romana a tam sacrilego errore actum sit, affirmantes, pro nichilo id prorsus habuere. Et hoc regis [Col. 0370A] solummodo complices et fautores; caeterum quibus mens sanior erat, non ita. Ex quibus quidam episcopi, patriarcha Aquilegiensis, episcopus Salzburgensis, pataviensis, Wormatiensis, qui et ipse cathedra sua pulsus est a rege, nec non Wirziburgensis, et pene omnes Saxonici, nec non duces Roudolfus, Berhtoldus, Welf, et caeterorum regni primatum pars non modica cum apostolico indubitanter sentiebant, quique praedictae conspirationi interesse noluerant. Unde et dehinc a rege vocati, ipsum devitabant, cum [162 1Kb] propter anathema, tum etiam quod maxime in illo [163 1Kb] confidebant.

Episcopus Paderbrunnensis [164 1Kb] obiit, cui Poppo praepositus Babinbergensis non omnino canonice successit, quippe a rege jam anathematizato, communicans [Col. 0370B] ipsi [165 1Kb] , episcopatum suscepit. Quem tamen antea Trajectensis episcopus cuidam suo consanguineo a rege dandum pro munere conditionaliter accepit, ut scilicet Coloniensis episcopi, qui Symoniace et non [166 1Kb] per ostium ascendit, ordinationi non resisteret, set ipse eum consecraret. Qui adeo delusus, non astitit regi toto animo, ut prius.

Apud Trajectum rex pascha egit, collectis [167 1Kb] undecumque illuc non parvis suae rebellionis et inoboedientiae complicibus. Ibi tunc aecclesia, quam episcopus jam diu maximis impensis et studiis construxerat, a Deo et sancto Petro despecta, igne ultore mirabiliter conflagravit. Indeque per Lotharingiam revertitur Wormatiam, illic in pentecoste colloquium cum suis comparibus habiturus.

[Col. 0370C] Willihelmus Trajectensis episcopus regi subiratus declinavit [168 1Kb] ab eo, et domum veniens, maximo sibi epularum apparatu fecit studiosissimus ministrari; et sic a mensa, in qua uno die tertio convivatus est, inpudenter nimis incrapulatus retrahitur, morteque repentina praeventus et inopinata, miserrime satis defunctus est, anathematis spiculo et ipse indubitanter condemnatus [(101) 1Kb] . Cui Chounradus Mogontiensis camerarius, regis communicator sedulus, et episcopatus datione ab eo non canonice complacatus, successit.

Colloquium quod apud Wormatiam fieri a rege constitutum est, ea condictum est [169 1Kb] intentione ut aiunt, ut papa illic quasi canonice a tribus episcopis qui prae caeteris seniores viderentur praejudicatus, [Col. 0370D] et ob scelera accusatorie ipsi objecta damnatus, sede apostolica qualitercumque dejiceretur, et sic pro eo alius, quem juxta cor suum sibi morigerum et obsequialem [Col. 0371A] invenirent, ibidem mox supponeretur. Qui tres jam in ipsa conspiratione praenominati, in Dei autem praedestinatione, ne illuc pervenirent, retardati sunt. Quorum Trajectensis, ut praedictum est, subito moritur; Brixiensis in itinere ipso captus a comite Hartmanno [(102) 1Kb] , in custodiam et ipse jam ab apostolico excommunicatus mittitur; tertius Neapolitanus solus pervenit. Set nemo juxta legis praeceptum damnatur, uno contra se testimonium dicente. Dux etiam Gotifridus, qui papam illic constituendum ad sedem Romanam se perducturum jam regi audacter promiserat, et ipse, ut notum est omnibus, excommunicatus interierat. Deo namque illud colloquium sic dissolvente, Mogontiae in festivitate apostolorum Petri et Pauli iterum conveniunt, [Col. 0371B] et ut se ulciscerentur inordinatius et sese ipsis judicibus damnatos plenius damnarent, sacrilego motus sui ausu domnum apostolicum, falsis testimoniis quasi judicatum, temere satis excommunicabant, et quod synodali judicio in regem et in caeteros suae confoederationis participes ab apostolico actum est anathema, utpote temerarium, injustum et nullius ponderis, prorsus conculcandum et floccipendendum, quasi sententialiter confirmabant. Non enim attenderant cautissime quod apostolicae majestatis reatum incurrerint, juxta quod decretalia sanctorum Patrum statuta inrefragabiliter sanctiunt, quicumque sedis apostolicae judicium quasi reprobabile inmutare seu retractare praesumpserint, et quod nulli unquam permissum est, aliquid inde hoc [Col. 0371C] reprobato judicaverint. Unde sanctus [170 1Kb] Silvester in Romana synodo, cui 284 episcopi cum 40 presbiteris, et diaconibus plurimis, praesente Constantino augusto et matre ejus sancta Helena, subscripserunt, ita decrevit [171 1Kb] : Nemo primam sedem judicabit, et caetera, ut praescriptum est. Et beatus [(103) 1Kb] papa Gelasius in decretis suis kapitulo 2 [(104) 1Kb] : Cuncta, inquit, per mundum novit aecclesia, quod sacrosancta aecclesia Romana de omni aecclesia fas habeat judicare, neque cuiquam liceat de ejus judicio judicare; siquidem ab illam de qualibet mundi parte appellandum est, ad illa autem nemo est appellare permissus. Set nec illa praeterimus, quod apostolica sedes absque ulla synodo praecedente absolvendi quos iniqua synodus damnaverat, et nulla exsistente synodo [Col. 0371D] damnandi quos oporteat, habeat facultatem, quod [172 1Kb] sanctissimi pontifices Calistus, Fabianus, Xistus, [Col. 0372A] Julius, et reliqui sine numero omnino astipulantur, qui adeo amplexati sunt veritatem, ut potius mori quam mentiri deliberarent. Et hoc nimirum pro suo principatu egerant, quem beatus Petrus apostolus verbo Domini et tenuit semperque tenebit. Hos sequitur beatissimus papa Adrianus [(105) 1Kb] kapitulo 18 [173 1Kb] in decretis suis, Generali, inquiens, decreto statuimus, ut execrandum anathema fiat, et velut praevaricator catholicae fidei semper apud Dominum reus exsistat, quicumque regum seu potentum sive episcoporum deinceps statuta Romanorum pontificum [(106) 1Kb] in quocumque violanda crediderit, vel perviolari permiserit. Nec minus hoc metuendum est, quod sanctus Leo in decretis suis terrificus nimis decrevit [(107) 1Kb] : Omnis, inquit, qui diffinitiones [Col. 0372B] nostras per inoboedientiam evacuare contendit, anathemate percellatur, et qui contumax nostris saluberrimis statutis contradixerit, a membris aecclesiae omni tempore separetur. Et ideo cuicumque judicium sedis apostolicae in dubium venerat, cum ipso apostolico potius quam cum aliis ventilare debuerat, sine quo id, quod judicatum est ab eo, nullatenus retractari vel mutari poterat. Nostrum est enim, apostolicis institutis absque omni hesitatione oboedire, stultas autem et sine disciplina quaestiones devitare, quae generant lites et multum proficiunt ad subversionem audientium. Domni autem apostolici est suas sententias ratione firmare, si cuiquam in eis quid dubium videatur occursare.

Diversus siquidem sermo inter synodiacos de hoc [Col. 0372C] eodem anathemate regis per totum regnum sine intermissione terebatur, justene actum sit an injuste? Verumtamen hoc apud contentiosos maxime, qui non veritati set contentionibus conati sunt deservire; aut enim ignorabant, aut ex industria dissimulabant, quia duo judiciarii ordines in sacris Scripturis colliguntur [(108) 1Kb] , unus in dubiis rebus, ubi induciae, pro quibus nunc, ut ipsi aiunt et testantur, minime datis maxime controversati sunt, pro acquirendis testibus et defensoribus necessariae sunt. Alter vero in publicis criminibus, in quo nullae induciae concedendae leguntur, cum sine accusatore et teste in contumaces et inoboedientes sine mora sit sententialis proferenda vindicta. In [(109) 1Kb] dubiis namque causis, licet veris, nondum autem publicatis vel sponte [Col. 0372D] confessis seu aperte convictis, necessario eas ad inquirendum vel comprobandum induciae concedendae [Col. 0373A] sunt, ut juxta sanctiones apostolicorum virorum Felicis papae et Julii et reliquorum ipse accusatus possit se contra accusatores pleniter praeparare ad abluenda crimina objecta. Unde et beatus Eleutherius a beato Petro papa duodecimus in decretis suis kapitulo 1 testatur [(110) 1Kb] . »Induciae, inquit, non modicae ad inquirendum dandae sunt, ne aliquid praepropere agi a quacumque parte videatur, quia per surreptionem multa proveniunt.« Unde et sanctus Ambrosius in expositione Epistolae ad Corinthios testatur [(111) 1Kb] : »Judicis inquit, non est, sine accusatore damnare; quia et Dominus Judam, cum fur esset, cum non accusatus sit, minime abjecit;« sicut et in omnibus dubiis agendum est causis. Quapropter et Dominus ipse exemplum dedit nobis, ne passim audita, [Col. 0373B] non probata et indiscussa, facile credamus, dum in figura angelorum Sodomam pergens dixit ad Abraham: »Descendam, et videbo, utrum clamorem, qui venit coram me, opere compleverint, an non est ita, ut sciam.« Postquam autem clamorem quem quasi audivit, verum probavit, mox sine tarditate super eam ignis et sulphuris imbres vindex praesentissimus de coelo pluit a Domino.---Justissime autem absque induciis damnantur, qui culpam suam jam dudum a sanctis Patribus diffinite damnatam non negare, set publice contemptores obstinati contra apostolica statuta se conantur qualitercumque defensare. Ergo de manifesta et plurimis nota causa non sunt quaerendi testes. Unde [(112) 1Kb] apostolus fornicatorem illum apud Corinthios praecepit, [Col. 0373C] cognito ab omnibus quod fecit opere, de coetu fraternitatis expelli: »Vos, inquiens, inflati estis, et non magis luctum habuistis, ut tolleretur de medio vestrum, qui hoc opus fecit?« Omnes quippe crimen ejus sciebant, et non arguebant. Publice namque novercam suam loco uxoris habebat; in qua re neque testibus vel inquisitione opus erat, nec tergiversatione aliqua tegi crimen poterat. Quapropter apostolus judicium non differens in eum, »absens, inquit, corpore, praesens autem spiritu,« cujus videlicet nusquam deest auctoritas, »jam judicavi ut praesens, eum, qui hoc opus fecit.«

Totum itaque corpus Scripturarum sententiis domni apostolici suffragatur. Unde contradictores et perversores earum facillime possunt convinci. [Col. 0373D] Ipse namque a vestigiis sanctorum Patrum nullatenus deviavit. Incassum ergo quidam contentiosi musitabant [174 1Kb] pro induciis regi ejusque complicibus non datis, et quod eos statim excommunicavit, [Col. 0374A] postquam eorum crimina tam contumaciter publicata, et tam pro nichilo habita, nec non tam pertinaciter defensa, aecclesiam sanctam miserabiliter nimis confoedaverant, et super tot vulgatissima sua contumaciter inoboedientiam suam non alibi nisi in synodo Romana, et haec scriptis et nomine publicata nimia [175 1Kb] temeritate professi sunt.

In ipso anathemate [(113) 1Kb] domnus apostolicus ex parte et nomine Patris omnipotentis et Filii et Spiritus sancti, et per auctoritatem sancti Petri omnibus Christianis praecepit, ne quis regi excommunicato ut regi deinceps aliquomodo oboediat, aut serviat, aut jusjurandum servet, quod fecerat aut facturus sit. Quod principum regni pars non minima attendens, saepius, a rege vocati ad eum venire detrectabant, [Col. 0374B] elaborantes diligentissime ut zelum Dei secundum scientiam haberent. Quem licet injuste et non canonice excommunicatum nossent, tamen ei juxta Sardicensis concilii statutum [(114) 1Kb] nullatenus communicare deberent, nisi eum reconciliatum esse praescirent. Unde regi adhuc indurato metuentes communicare, quia illum neque arguere, neque punire, neque corrigere poterant, ipsi quia consentire abhorruerant, studebant ut oportuit devitare. Quapropter autumnali tempore cum eo optimates regni colloquium ob hujusmodi se habituros Parthenopolim [176 1Kb] fore condixere, ubi quid agendum super tam grandi negotio foret, communi consilio possent diffinire, et ubi ipsis regi et domino suo commonito, et ad poenitentiam converso et reconciliato liceret servire. [Col. 0374C] Postquam illuc non parvis militaribus copiis convenere, rex cum suis assentatoribus citra [177 1Kb] Renum apud Oppinheim villam cum non mediocri suae confoederationis coetu, adhortatu et suasu minax et animosus, consedit; regni autem primates cis Renum commanentes, inter se quaeritabant, et Deo datore attentius unusquisque pro se ad invicem conferebant, quid super tam inmani causa ipsis diffiniendum fuerit. Illuc sedis apostolicae legati litteris huic causae congruis allatis advenerant, in quibus etiam nunc Pataviensi episcopo vice sua apostolica papa jam dudum concessa inposuit, ut omnes praeter regem solum ad satisfactionem dignamque poenitentiam digne venientes canonice reconciliaret, illos videlicet qui deinceps in parte sancti Petri [Col. 0374D] stare voluissent. Ex quibus Mogontinus archiepiscopus cum sua militia, Treverensis, Argentinus, Viridunensis, Leodiensis, Monasteriensis, Trajectensis electus, Spirensis, Basiliensis, Constantiensis [Col. 0375A] autem Ulmae [178 1Kb] , episcopi scilicet hi [179 1Kb] , et abbates plures, nec non majorum et minorum non modica turba ob reatum communionis regis, seu quod ipsi ob inoboedientiam excommunicati sunt, sive quod receperunt missas et officia sacerdotum ob incontinentiam vel heresim symoniacam damnatorum, ibidem reconciliati in communionem recepti sunt.

Postremo diebus decem in hujusmodi studiis transactis, cum rex videret et audiret tot et tantos apostolicae dignitati humiliter cessisse, eosque regem alium pro se constituendum deliberasse, et ipse quamquam nolens et invitus, et prae dolore hoc fere [180 1Kb] ultra spiritum non habens, cessisse se quam vix [181 1Kb] simulavit, non modo papae, verum quoque [Col. 0375B] regni principibus in cunctis quaecumque ipsi inponere et observare eum voluissent. Tunc visum est eis praeter caetera, ut inprimis Wormatiensi episcopo sedes et civitas sua libera redderetur, regina inde cum suis omnibus egrederetur, Saxonibus obsides illorum redderentur, et ut ab excommunicatis suis se rex omnino separaret, nec non litteras papae Gregorio, debitam oboedientiam, satisfactionem et dignam poenitentiam se servaturum firmiter intimantes, absque mora dirigeret, ipse autem juxta consilium eorum interim manendo responsum apostolicum et reconciliationem illius exspectaret. Haec et caetera omnia rex, quamquam non ex tota simplicitate, ilico peregit. Abhinc litteras, juxta quod condixerant inter se compositas, et [Col. 0375C] in praesentia eorum sigillatas, quas tamen deinceps ipse clam alteravit et ad libitum suum mutavit, per Trevirensem episcopum Romam papae praesentandas transmisit. Primates vero regni, dolos solitamque vecordiam consiliariorum regis, quam tantotiens experti sunt, metuentes, et ipsi legatos boni testimonii, qui his omnibus quae ibidem acta sunt praesto fuerant, Romam pariter, ne papa dolis illorum deciperetur, properanter dirigunt, ipsumque per misericordiam Dei suppliciter obsecratum implorant, ut in has partes dissensionem hujusmodi compositurus venire dignaretur. Insuper ut regem ad apostolicae sedis oboedientiam perfectius constringerent, antequam ab invicem discederent, conjurabant, ut si culpa sua ultra annum excommunicatus [Col. 0375D] perduraret, ipsi eum ulterius regem non haberent. Indeque ob metum futurae in eos regis ultionis et injuriae, quem per plures eorum non visum et insalutatum sibique nimis subiratum reliquerant, data sibi in invicem, si quid eis ob hujusmodi causam adversaretur, fide adjutoria, unusquisque glorianter [182 1Kb] in sua remearunt.

[Col. 0376A] Hoc colloquio circa Kalendas Novembris finito, ilico praeter solitum praegrandis nix terras undique opprimere incoepit. Haec siquidem praesagium et signum futurorum malorum non solum Cisalpinas partes, verum, quod potius mirabile visum est, totam Longobardiam nimietate inaudita non parum stupefecit. Nimio quippe frigoris congelamento Renus pariter et Eridanus, ut de fluviis caeteris taceatur, in tantum consolidati sunt, ut per longum tempus quasi per terram viam in se glacialem exhiberent cunctis itinerantibus. Sic hiemps aspera et nivosa algoris vi continuata usque in Idus Martii, scilicet a colloquio praedicto usque ad colloquium quod apud Forihcheim a regni optimatibus actum est, perduravit. Ipso denique die coepit nix per omnes terrarum [Col. 0376B] nostrarum partes, diversis pro qualitate locorum liquefienda lapsibus, paulatim descrecere.

Rex autem transacto circa Oppinheim praescripto colloquio, Spirae cum tutoribus et actoribus, qui a primatibus regni ipsi deputati sunt, aliquamdiu more poenitentium victitans stetit. Dehinc ob conjurationem principum praedictam suspicans in se contorquendas perfidiam et versutias illorum supplantatorias, recollectis undique consiliariis suis, placitum optimatum suorum temerarius postposuit, et sic ne regno privaretur, toto industrius et attentissimus ingenio, omnifaria suorum scrutinia et consilia conferendo diligentissime se praemunivit.

Tullensis autem episcopus, nec non pariter Nemetensis mox cum multis aliis, quibus hoc per oboedientiam [Col. 0376C] a Pataviensi episcopo inpositum est, Romam pervenientes, papae se reos cum satisfactione et oboedientia debita dederant. Quos ille canonice reconciliatos, eorum oboedientiam aliquamdiu probando in monasterialia quaedam custodiaria solos eos fecit incarcerari, donec imperatricis interventu vix inde reducti, absque ordine non [183 1Kb] concesso, solius licentia communionis repatriare permissi sunt.

Hos e vestigio Trevirensis archiepiscopus cum regiae legationis litteris festinus nimis consequitur, papam salutavit, litteras adulteratas ipsi praesentavit. Quas ille nisi coram legatis optimatum regni recitari sibi noluit, ut ipsi testes recitationis adessent, [Col. 0376D] qui et earum compositionis et emissionis scioli asstiterant. Postquam igitur recitatae sunt, legati materiam longe aliam quam quae in presentia primatum regni composita et sigillata fuit, recognoscentes, non eandem set alteratam et per loca mutatam fuisse, per dominum Deum liberrime protestati sunt. Sic Trevirensis archiepiscopus, quamquam in primis litteras defendere incepisset, postremo [Col. 0377A] tamen convictus ab eis et rememoratus, fraudulentiam non suam set cujus nesciret alicujus alterius, in litteris publice confessus est. Ita omnia regis oboedientiae, quam littera mendax, non cordis veritas protulit, commenta simulatoria et deceptionum plenissima, cum imperatrice pariter domnus apostolicus vigilanter deprehenderat. Quapropter, quod rex obnixe satis rogaverat, ut scilicet Romam ei ad papam reconciliando pervenire liceret, nequaquam consentire papa voluit, set ut in praesentia regni primatum apud Augustam Vindelicam a se audiendus et reconciliandus sibi occurreret, apostolica auctoritate praeceperat, et illo se venturum ad eos circa festivitatem Ypapanti [(115) 1Kb] , si Dominus voluerit, firmissime satis per utriusque partis legatos ipsis [Col. 0377B] remandavit. Qui litteris apostolicae benedictionis perceptis, in [(116) 1Kb] quibus plurimum pro ducatu suo, pro caeteris necessariis, et pro pace ipsos, ut oportuit, diligenter praemonuerat, laetanter patriam suam tanti hospitis adventum praeconando reviserant.

Mox igitur omnes regni optimates, his quae litterae innotuerant congratulanter acceptis, toto mentis conatu ad haec omnifariam observanda sese percupientissime praeparantes, spe non modica aecclesiasticae religionis et observantiae restaurandae non parum exhilarati sunt. Rex autem longe alia intentione cordatus, dum papae propositum comperisset, occurrere ipsi antequam nostras partes intraret, summa consultationum sollertissimus industria moliebatur. [Col. 0377C] Proposuit namque ut aut collecta peccunia qualitercumque conducta maxima suorum militari copia territum eum in fugam coegisset, sive per Romanos et caeteros consiliarios illius, tantis muneribus corruptos, et sic individuos sibi astitores effectos, ad votum suum illum constringeret. Sin autem, una secum ipsi tam perduelles et efferati repugnarent, ut ilico eum injuriatum cathedra depellerent, et alium juxta cor regis pro eo substituerent; et sic in imperium ab illo electus et ordinatus, una cum uxore sua in patria [184 1Kb] gloriosus remearet. Si autem papam, metu, minis et blanditiis Romanorum convictum, morigerum sibi rex per omnia efficeret, pium sibi, adversariis autem suis severissimum deinceps fore, stultissime satis praemeditabatur.

[Col. 0377D] His et aliis non perpaucis, ut fama fuit, consiliariorum suorum vecordiis commonitus et animatus, contra dispositam jam optimatum regni correctionem et christianae religionis recuperationem sese pertinaciter erigens, non cessavit magistratus illorum qualitercumque opprimere, et se suum ad libitum [Col. 0378A] ab eis omnino liberare. Ad hoc quidam marchio, nomine Opertus, de Longobardia tunc temporis adveniens, summopere illum prae caeteris confortavit. Qui magnifice ob id ipsum ab eo donatus et honorificatus, in repatriando juxta Augustam Vindelicam repentina morte praeoccupatus, equo decidit, et sic apostolicum anathema jam pro nichilo habens, tunc autem quanti ponderis sit re experiens, quam miser ille damnabiliter interiit.



MLXXVII.

Rex natalem Domini apud Bizantium in Burgundia, uno ibidem vix die commoratus, quomodocumque celebravit. Inde assumpta uxore et filio, nec non toto suorum comitatu et apparatu, ut antea jam deliberatum est, Genovae Rodano transito, [Col. 0378B] Alpes asperrimo vix scandens reptansque itinere, festinus Longobardiam per Taurinensem [185 1Kb] episcopatum intravit. Indeque collectis undecumque quos potuit, Ticinum perveniens, excommunicatorum quoque turbam episcoporum ad se undique contraxit, et quasi causam illorum defensoria quomodocumque praemuniturus majestate, papam alloquendum non modo ob sui ipsius, set potius ob illorum ab eo perscrutandam tam injuriosi anathematis sententiam, nimis artificiosus ipsis praedixit. Ipsi autem econtra non minimum regi dissuadebant, ne ipsum saltem apostolicum nominaret, quem illi jussu ejus tam sancte abjuratum omnino projecerint, et quem una rite damnatum sub anathematis censura a corpore aecclesiae perpetuo dimembrarent. Attamen [Col. 0378C] ne optimatum regni Teutonicorum placitum et ipse pseudorex ex toto temerarius annullaret, et ob id illorum offensam justissime incurreret, quoniam quidem [186 1Kb] illum tam inevitabilis necessitatis constringeret articulus, ipsi ad tempus cedere et morigerari dignum aestimabant; deinceps vero, post hanc scilicet dispensatoriam et tam sibi necessariam illius allocutionem toto nisu simul cum ipsis industrius intentissime elaboraret, quomodo se et totum regnum a tam sacrilego homine funditus liberaret; sin autem, tam versutissima apostolicae almae nominationis et hereticae usurpationis illius vecordia et majestate sese procul dubio regno, honore, partimque vita ipsa, privandum non ignoraret, nec non omnes, qui invictissimi cum ipso in [Col. 0378D] mortem et in perniciem ire semper parati fuerint, similiter perituros et damnandos minime dubitaret.

Postquam [(117) 1Kb] autem legati regis pariterque regni optimatum a papa dimissi repatriare coeperunt, ipse confestim animam suam pro ovibus suis dare promptissimus, ad locum et tempus quae condixerant [Col. 0379A] ad invicem, properanter pervenit, et illic, juxta quod disposuerant, itineris sui ductores desiderantissimus expectavit. Set frustra. Nam postquam Theutonici principes fugam regis tam inopinatam et furtivam ultra Alpes compererant, insidiarum et inpugnationum illius non parum metuentes molimina et incursiones, occurrere neque ducatum condictum exhibere papae, quamvis inviti et nolentes, omnino desiverant. Ita papa apud Canusinum castellum ipsos aliquamdiu exspectavit. Set dum illi tot obstantibus periculis se ad eum nequaquam venire posse ipsi vix remandarent, tunc ipse, quia frustra venerit illuc, moleste nimis ferens, set tamen postea ad Theutonices partes se qualitercumque pro necessitate sanctae aecclesiae pervenire posse non desperans, [Col. 0379B] istic hujusmodi occasione aliquanto tempore morari disposuit. Tunc et ipse regis iter et consiliariorum ejus sibi nec non sanctae aecclesiae non multum prodesse considerans, quippe qui Longobardos, quos rebelles Deo sibique reperit, non parum rebelliores reddiderit, quique Theutonum gentes omnino inter se scismate non modico discordes, quid de tam vecordi homine agerent, mirabiliter irritatas sollicitaverit, et totum undique regnum non mediocriter perturbaverit: totam curam suam, ut virum vere apostolicum oportuit, super Dominum jactavit, die ac nocte precibus lacrimosis institit, quatinus ipse sibi divinitus inspiraret quid de tam grandi negotio ratione synodica rite diffiniendum ordinaret.

[Col. 0379C] Tandem rex accepto suorum salubri satis consilio, prorsusque deposito priori, quem in papam jam malitioso vecors et odiosus excogitavit studio, interventu et auxilio praecipue domnae Mathildis marchionissae, socrus suae Adelheidae itidem marchionissae, et abbatis Cluniacensis [(118) 1Kb] , qui et ipse cum papa nuper ob regis communicationem Romae reconciliatus advenerat, nec non omnium quoscunque suae parti attrahere poterat, papam convenire, eique per omnia subdi, cedere, obedire et consentire proposuit. Eaque intentione, quamquam inter Longobardos qualitercunque dissimulata, praemissis ante se ob adducendos ad se praenominatos interventores nuntiis, ipse ad castellum praedictum paulatim eos subsecutus est. Qui properanter ad condictum locum [Col. 0379D] regi occurrentes, eam causam pro qua convenerant, diu inter se multifario sermone ventilabant, et sollerti consultatione omnimodis secum pensabant; set nescio quos in ea dolosos, simulatorios pollicitationum amfractus suspicioso plurimum exploratu diligenter notaverant, quos papae, hujusmodi causarum ex multo jam tempore et usu cottidiano revera experientissimo, pro simplicibus et satis superque veracibus apportare metuerant. Attamen mox, quia sic necessitas expostulabat, remeantes, [Col. 0380A] quidquid illud fuerit quod fucatum et perfidum aestimabant, totum papae seriatim plenaria veritate enarrabant.

Hos confestim e vestigio rex subsecutus, ad usque portam castelli praeceps et adhuc inopinatus, et absque responso apostolico ejusque verbo invitatorio, praecipitanter cum suis excommunicatis luctuosus accessit, et pulsando satis, ut ingredi permitteretur obnixe rogitat. Illic laneis indutus, nudis pedibus [(119) 1Kb] , frigorosus, usque in diem tertium foris extra castellum cum suis hospitabatur; et ita multis probationum et temptationum scrutinis districtissime examinatus, et obediens quantum ad humanum spectat judicium inventus, christianae communionis et apostolicae reconciliationis gratiam, ut [Col. 0380B] est consuetudo poenitentium, lacrymosus praestolabatur.

Domnus autem apostolicus, qui tam falli quam fallere cautissimus noluerit, quique regis tot pollicitationibus tanto totiens delusus, verbis illius non facillime crediderit, post multas consultationum sententiosas collationes vix ad hoc pertractus est, ut si jurejurando has, quas sibi nunc pro utilitate et statu sanctae ecclesiae impositurus esset, obedientiae et satisfactionis conditiones aut ipse per se, aut per eos quos sibi nominaret testes, confirmare promptissimus adveniret, et insuper fidem hujus sacramenti in posterum firmisssime observandi in manus interventorum illorum qui praesto fuerant, nec non [Col. 0380C] imperatricis quae necdum aderat, dare et hoc pactum sic foederare consentiret, in christianam tantum communionem eum recipere non recusaret. Rex autem hujusmodi responso a papa recepto, durissimum hoc quod propositum est, et ipse omnesque sui judicabant; verumtamen, cum aliter reconciliari nullatenus posset, vellet nollet, satis moestissimus consensit.

Tandem vero ne ipse juraret, vix apud papam interventum est; duo autem episcopi, Neapolitanus et Vercellensis, praeter alios familiares ejus [(120) 1Kb] qui deinceps jurarent, ad sacramentum pro eo faciendum electi sunt. Qui, ut summam sacramenti memoremus, in hunc modum jurabant: ut videlicet dominus illorum Heinricus, quandocumque ipsi infra [Col. 0380D] annum papa Gregorius constitueret, in concordiam et pacem cum principibus regni aut secundum judicium aut misericordiam illius veniret, et nullam laesionem ipse sive suorum quisquam domno papae aut legatis illius inferrent, in quascunque partes regni ob regimen aecclesiae venirent, nec in captione nec in membrorum suorum truncatione; et, si ab aliquo alio laederentur, ipse, quando primum posset, bona fide illos adjuvaret; et si aliquod impedimentum ipsi obstaret, ut tempus et inducias, [Col. 0381A] quas ipsi domnus papa constitueret, observare nullatenus posset, deinceps cum primum posset, absque mora indilate observare festinaret. Hoc ut praedictum est pacto, introitus et accessus ad papam regi, magno lacrimarum fluore ploranti, caeterisque excommunicatis non parum similiter plorantibus patefiebat. Quid ibi lacrimarum ab utraque parte effunderetur, non facile quis enarraret; ubi domnus papa non minimum pro ovibus quae perierant, Deo requirendis fletu miserabili conquassatus, ipsis ut oportuit humiliter prostratis, et praesumptionis suae pertinaciam confessis, canonicae reconciliationis et apostolicae consolationis idoneos protulit adhortatus, et sic apostolica indulgentia et benedictione reconciliatos et christianae communioni [Col. 0381B] redditos, in ecclesiam introduxit. Dehinc facta pro eis consueta oratione, et in osculo sancto regi et episcopis quinque, Argentino, Bremensi, Lausannensi, Basiliensi, Neapolitano, et caeteris majoribus dignanter salutatis, ipse papa missas fecit, et in loco communionis regi ad se vocato eucharistiam porrexit [(121) 1Kb] , quam antea ipsi interdixit. Cujus participatione rex se indignum fore contestans, incommunicatus digreditur. Unde mox apostolicus quasi quoddam indicium impuritatis et quasi testimonium latentis in eo cujuslibet ypocrisis, Spiritu revelante, non imprudenter capiebat, et nequaquam se verborum ejus fidei deinceps totum ex toto credere praesumebat. Demum vero cibo satis decenter praeparato, simul ad eamdem mensam consedebant, [Col. 0381C] sobrio se victu honeste procurabant; et inde cum gratiarum actione surgentes, et non multa praeter maxime necessaria obedientiae promissae, fidei datae, sacramenti non violandi, perfectae poenitentiae, nec non cavendi Longobardorum anathematis commonitoriola, ad invicem sibi colloquentes, rex accepta apostolica licentia et benedictione cum suis inde discessit, praeter episcopos, quos papa jussit illic incarcerari, prout sibi bene complacuit. Insuper pactum sacramenti cujusdam, quod a familiaribus regis papae adhuc persolvendum restiterat, ab eis fiendum exigebatur. Quod ipsi contentiosa quadam discordia longe aliter quam conderetur, pervertere conantes, sese reatu perjurii cito a papa capiendos dum metuerant, ne omnino ipsi jurarent, [Col. 0381D] modis omnibus cavillosi diffugerant. Ex quibus Augustensis episcopus absque licentia noctu inde clandestina fuga non reconciliatus evaserat. Sic in primo pacto, quod ad invicem statuerant, papam artificiose delusum et deceptum [(122) 1Kb] , mendaces abierant.

[Col. 0382A] Ad haec dum apostolicus duos episcopos, Ostiensem et Praenestinum, pro necessitate et regimine sanctae aecclesiae Mediolanum, Ticinum, et in caeteras illarum partium civitates dirigeret, et sic non sine fructu Placentiam proficiscerentur, a Placentino antiepiscopo [(123) 1Kb] perjuro et anathematizato capti sunt. Ex quibus Praenestinus paullo post dimittitur, Ostiensis in quoddam castellum incarceratus transmittitur [(124) 1Kb] . Ubi cum aliquandiu in vinculis teneretur, et rex cum suis avaritiae lucris quolibet artificiosus ingenio insistere niteretur, cui solummodo papa in itinere Longobardico servitium necessarium abeis, canonice autem illorum omnino devitanda communione sumendum vix licentiam dedit, sacramenti quod fecerat pro legatis apostolicis adjuvandis [Col. 0382B] prorsus oblitus, nullam vel in verbi unius saltem auxiliaria inpensiuncula ipsi compassionem exhibuit. Set cum Papiae vellet juxta ritum legis [187 1Kb] Longobardorum coronari, missis ad papam pro hujusmodi danda licentia interventoribus, responsum datum est eis, ut quandiu Petrus esset in vinculis, non haberet in hac re licentiam apostolicae auctoritatis. Set neque sic ipsius auxilium extorquere ab eo poterat. Tandem vero imperatrice et domna Mathilda adjuvantibus, de carcere nonnullo tempore probatus relaxabatur.

Per idem tempus Quintius ille Romanus, qui ad cumulum damnationis suae episcopum quoque Cumanum [188 1Kb] [(125) 1Kb] juxta aecclesiam sancti Petri Romae jam captum tenuerat, cum ipso regem Papiae visitare [Col. 0382C] et non parum sibi munificum efficere studuerat; quippe qui non modicas munerum grates non solum pro episcopi, verum quoque pro tam sacrilega domni apostolici captione, ab ipso sibi referendas promeruisse nullatenus dubitabat. Qui postquam ad curiam pervenerat, eumque rex ob anathema caute devitatum osculari et, ut solet amicos, salutare non ausus fuerat, quasi ob quasdam maximas suas occupationes nondum ut dignus fuerit, et prout plurimum promeruerit, ipsum acceptare non posse simulavit; et ita in dies acceptabilem suum dilatum procrastinavit. Ipse autem aliquantulum subiratus, se dedignationi et delusioni habitum proclamavit, donec tandem certissimas [189 1Kb] dignae salutationis inducias et grates a rege sibi deferendas pertinax [Col. 0382D] extorsit. Set in ipsa nocte statuti diei gutturae ejus lethali quodam tumore repente praefocato, morte damnandus aeterna, rege non viso et insalutato, in puncto celerrimus descendit ad inferna.

Ita rex partibus illis quaecumque et undecumque [Col. 0383A] poterat, auri, argenti et palliorum copiosa pondera percupientissime corradendo, per totam quadragesimam peragratis, nullam deinceps ab apostolico regni jam interdicti, ut oporteret, licentiam petens, Veronae diem palmarum animosus plurimum et perturbatus celebravit. Inde etiam intimus suorum Vercellensis antiepiscopus digressus, in via, qua laetanter pergebat, subitanea morte et ipse praeoccupatus, equo, cui praesidebat, ilico lapsus, in momento satis infeliciter exspiravit.

Postquam vero regni primates perfidiam regis [190 1Kb] , et pacti quod ad Oppinheim actum est infractionem, fugam illius et reconciliationem simulatoriam, et cuncta per Longobardiam ejus molimina artificiosa compererant, Ulmae post natalem Domini [Col. 0383B] aliquid super tam grandi negotio consiliaturi convenerunt. Et quia pauci prae hiemis nivosae et frigoris nimietate asperrima impediti illic convenerunt, missis litteris et legatis suis principibus et episcopis Lotharingorum et Saxonum, nec non Bajoariorum, item eos per fidem, quam inter se ad invicem pepigerant, et imprimis per misericordiam Dei obsecratos sollerter admonuerant, et plurimum sollicitantes rogitaverant, ut vel saltem in 3 Idus Martii apud Forichheim convenirent, ibique habito colloquio et prudenti consilio diffinite terminarent quicquid eis optimum videretur de statu regni et aecclesiae, et vitae illorum necessaria contuitione. Abhinc etiam, utpote qui plurimum anxiati undecumque se praemuniri quaeritant, domno apostolico, qui adhuc apud [Col. 0383C] Canusium moratus est, litteras supplices et sollicitudinum instantium plenas dirigebant, et colloquium condictum et suae voluntatis propositum ipsi intimantes, ejus super haec, ut in omnibus illorum causis oportuerit, consilium, auctoritatem, auxilium, nec non litteras hujusmodi indices [191 1Kb] cum legatis ipsius, ad se quantotius ab eo dirigi humillime rogitabant.

Domnus autem apostolicus, ut est non minimae compassionis et benignitatis, juxta quod ipsi tam desiderabant, toto sollertissimus conatu dignanter peregerat, et ad idem colloquium sanctae Romanae aecclesiae diaconum cardinalem, nec non Massiliensem abbatem legatos [(126) 1Kb] cum litteris suis commonitoriis transmiserat. Ipse autem in castello eodem, [Col. 0383D] quamquam pro tot et tantis hereticorum et scismatieorum scandalis et repugnantiis non parum moestificatus, usque in Augustum mensem perstitit [(127) 1Kb] et inde Romam suam, dum via sibi in partes Theutonicas ad tot discordias componendas non patuerit, cum maxima acceptus dignatione civium Romanorum sibi occurrentium et venerabiliter eum salutantium, satis gloriose revisitavit.

[Col. 0384A] Dux etiam Roudolfus cum consilio caeterorum regni principum, postquam regem vere reconciliatum audierat, nuntium direxit ad eum, nimis obnixe et dignanter obsecrans, ne ipse omnino in Theutonicas partes veniret prius quam aut papam sive imperatricem illuc praemitteret, qui ipsi dignam susceptionem et pacificam studiose praepararent. Ad hoc sane papa, ab eodem legato conventus et invitatus, sese paratissimum exhibuerat, set non nisi accepta ab ipso rege pacis et fidei securitate jurejurando sibi contestata. Rex vero legationem pervicaciter dedignatus, nec papae securitatem, neque oportunae praemissionis dignatus est peragere postulationem.

Denique in Idibus praedictis, ut deliberatum est, [Col. 0384B] ex magna parte optimates regni convenerunt. Ibique habito colloquio, perquam multis [192 1Kb] injustitiarum et injuriarum calamitosissimis [193 1Kb] proclamationibus et querimoniis, quas sibi et totius regni primatibus et aecclesiis inlatas haberet, regem accusabant; et quia papa, ne ut regi oboedirent aut servirent, ipsis tam interdixerit, regni dignitate privabant, neque regis saltem nomine dignum ob inaudita ipsius millefaria flagitia adjudicabant; set alium sibi pro illo eligere et constituere unanimiter destinabant. Legati autem sedis apostolicae audito illic tam sacrilego homine, non parum quidem mirati sunt, quod tamdiu illum super se sustinuerunt. Verumtamen id quod injunctum erat eis, non reticebant, quin potius in audientia cunctorum propalabant [Col. 0384C] suae legationis commonitorium, ut si quolibet suae cautionis artificio posset fieri, isto adhuc aliquamdiu qualitercumque sustentato, alium sibi regem nequaquam constituerent; alioquin ipsi, quia multo melius suae necessitatis expertum non ignorarent periculum, quodcumque sibi optimum prae caeteris indicarent, apostolico non contradicente peragerent. Ad haec etiam litterae apostolicae in praesentiarum recitatae sunt [(128) 1Kb] , in quibus praeter seriem et notitiam datae regi christianae communionis commemoratam et illud continebatur, quia non multum de poenitentiae illius spe et provectu [194 1Kb] laetandum suis subditis foret, quoniam quidem Longobardos, quos inoboedientes satis invenerat, inoboedientissimos et ex malis pessimos reddiderit, et idcirco cunctis, qui sub manus [Col. 0384D] illius sceptro antea fuerint, apostolica vigilantia sollerter multum exhortatum et consultum est, quatinus ob hujusmodi necessitates feliciter superandas domino Deo se unice commendatos, in via et amore justitiae in dies semper attentiores et provectiores cucurrerint, et sic currendo in ea perseveranter, divinitus coronari commeruerint.

Proinde nimis in Dei gratia confisi et corroborati, [Col. 0385A] episcopi seorsum, et senatorius ordo seorsum, pro constituendo rege diu multumque consiliati sunt. Tandem sane totum senatorum nec non populi novarum rerum cupidi collegium, episcoporum primum, utpote spiritalium virorum, divinum et spiritale nominandi et eligendi regis dum exspectaret attentissime suffragium, dux Alemanniae Ruodolfus primum a Mogontino episcopo, deinde a caeteris in regem ab eis nominatus et electus est. Hos sequitur sine mora totus senatus et populus, solita jurisjurandi fidelitate sese illi omnes in id ipsum legittime subjicientes.

Hac electione vere non heretica, utpote communi totius populi suffragio et laudamento, in non desiderante, nolente et coacto homine legittime sic peracta, [Col. 0385B] confestim inde per Babinberch et Wurciburch peragratis, in media quadragesima Mogontiacum perveniens, ab eisdem episcopis et totius populi conventu sibi illic in justum regem rectorem et defensorem totius regni Francorum laudatus unctus et ordinatus est.

Eodem die mox cives Mogontini bellum ex industria movebant in eum, ex quibus plus quam centum ceciderunt, et duo tantum ex parte regis; caeteros fuga et noctis imminentia vix a morte defensitant. Sic regis milites victoria mirabiliter potiti sunt, et tantum civibus pavorem intulerant, ut summo confestim mane episcopo et domno [195 1Kb] suo sese reos dedissent, et ejus adepta gratia, gratiam quoque regis, ipso cum quibus poterat omnibus interveniente, vix acquisissent. [Col. 0385C] Cives etiam Wormatienses, assumptis undecumque non modicis militaribus praesidiis, contra regem et episcopum suum rebellantes conjurabant. Unde praeterita eadem civitate rex Triburia divertit, et sic per Laurisham et Ezzilinga proficiscens, diemque palmarum Ulmae subsistens, ad usque Vindelicam Augustam ibidem pascha acturus pertenderat. In paschali enim ebdomada perplura quae regno et aecclesiae sanctae necessaria fuerant, illic tractare et disponere cum principibus suis proposuerat; set ipsi statim se ab eo retrahere, quo nescio id infortunio actitante, viritim inceperunt. Non solum vero novitii milites, set etiam antiqui, qui ipsi jurejurando jam olim fidem suam confirmaverant, et ipsi perjurium parvipendentes apostataverant. Qui etiam ab Herbipolitana [Col. 0385D] jam civitate litteris ad papam invitatoriis praemissis, quatinus in nostras partes pro regimine aecclesiastico venire dignaretur, ductores ipsi dirigere destinaverat: set id tunc omnino peragere prae militari penuria non poterat. Tres solummodo [Col. 0386A] secum vix collegit episcopos, Herbipolitanum, Wormatiensem, et Pataviensem. Quartus ille Augustensis, toto quo poterat versutissimus ingenio, corde durissimus adamantino, sedis apostolicae legatis et canonicis eorum sententiis tam pertinax toto biduo restiterat, quod nequaquam ad oboediendum papae sive regi constringi poterat. Ad extremum, quamvis simulatorie, vix convictus ab omnibus, in communicatione domini regis sui Heinrici confessus est se peccasse, et ob id sacerdotio suo a legatis apostolicis privatus et dignae poenitentiae subactus est. Set tamen antequam abirent, rege id suppliciter ab eis vix omnifariam inplorante, ad tempus solummodo ipsi officium suum concessum est.

Ibi profecto in die sancto paschae, cum rex et [Col. 0386B] omnis clerus et populus in processione non modica ad aecclesiam sancti Johannis sollemniter astarent, a legatis apostolicis [(129) 1Kb] praeceptum non sine ratione et canonica datum et confirmatum est, ne ultra omnino usurpatio haec in aecclesia fieret, quae a nonnullis simplicioribus fratribus temere et praesumptuose contra decreta Clementis papae actitatur. Solent namque in sabbatho sancto paschae ante infusum chrisma in aquam baptismi, omnes circumstantes ex ipsa aspergere, et ea in vasis suis accepta, sic per totam quinquagesimam [(130) 1Kb] hujusmodi tantum abutuntur usurpativa et inordinata aspersione; non attendentes sancti papae Alexandri rationabile et inrefragabile statutum [(131) 1Kb] , qui praecipit ut in omnibus Dominicis diebus exorcismus [Col. 0386C] salis et aquae a sacerdotibus agatur, et inde populus, officinae et loca eorum aspergantur. Ubi cellae sancti Galli a fratribus regulariter electus abbas praeficitur Lutoldus, ejusdem coenobii frater reverendus [(132) 1Kb] .

Rex ibidem pascha festive satis peracto, per Ulmam revertendo Augiam intravit, et inde Constantiam pervenit. Unde episcopus civitatis, apostolicae sedis legatorum audientiam nec non regiae majestatis praesentiam cautissime devitando, in quoddam castellum comitis Ottonis [(133) 1Kb] secessit, et ibi per totum illum annum perstitit, officio sibi jam priori anno ab apostolico prorsus interdicto, et tamen ob id ab eo nequaquam devitato. Ipse namque Wormatiae cum a conspiratione inoboedientiae conscriptae [196 1Kb] resurgeret, extunc, quod nos pro [Col. 0386D] miraculo debitae ultionis divinae notamus, claudicare coepit, et sic deinceps debilitatus claudicavit [197 1Kb] , set tamen communionem, non officium, ab episcopo Pataviensi ante Oppineimense [198 1Kb] colloquium jam recepit. Et qui toto biennio antea ad hoc cogi nequaquam [Col. 0387A] poterat, extunc ordinare clericos, aecclesias consecrare, et caetera episcopalia jura perduellis et contra fas pertinax frequentare nequaquam quieverat. Apostolici vero legati, convocato illic fratrum collegio, capitulum pro fuga et inoboedientia episcopi illorum, nec non pro caeteris ipsius temeritatibus, neglegentiis et praesumptionibus cum eis fecerunt [(134) 1Kb] . Ibi datis induciis episcopum ad se vocaverunt, et ne quis officium illius reciperet, ex apostolica auctoritate firmissime praeceperunt. Symoniacam heresim et Nicolaicam [199 1Kb] [(135) 1Kb] , quae in episcopatu illo, cui valde infinitus subest populus, ultra modum regnat, juxta sententiam in Romana synodo datam omnino damnaverant. Et speciale praeceptum prae caeteris ibi replicaverant, ne quis christianus clericorum ob incontinentiam damnatorum [Col. 0387B] officia omnino reciperet. Ibi quoque dum quorumdam sacerdotum judicia et septem confratrum suorum super haec testimonium pro recipiendis aecclesiis suis, quas Symoniace acquisisse testimonio multorum laicorum evidentissimo convinceretur, ab episcopo illo recipi solere comperissent, canonica ratione haec judicia et testimonia prorsus recipi non licere inrefragabiliter comprobabant. Si autem exceptis heresibus pro crimine quolibet accusarentur, hujusmodi judicia et testimonia non reprobabant. Pro heresibus vero si quis accusaretur clericorum, super hunc omnium christianorum catholicam fidem habentium, clericorum, laicorum, virorum ac mulierum testimonium recipi debere [Col. 0387C] rationabiliter affirmabant. Proinde hoc, quod canonica scripturarum auctoritate fiendum contestati sunt, pro hujusmodi causis omnino observandum apostolica sanctione et coercione praeceperunt.

Rex denique inde Turegum perveniens, illic aliquantisper morabatur. Ea tempestate maxima pars incontinentium clericorum et Symoniacorum, contempta apostolica sententia, pertinaciter jam reversa est ad vomitum suum, animata regis Heinrici necnon antiepiscoporum illius spe adjutoria et defensione. Et quia corrigi per Roudolfum regem non parum formidabant, ipsum damnando, anathematizando, et modis omnibus detestando, omnifariam ei adversari et calumniari non cessabant. Heinricum autem, quem ab olim jam ferme totum regnum, [Col. 0387D] utpote flagitiis et facinoribus vulgatissimis infamem, ab aecclesia longe profanandum calumniose proculcaverat, laudibus nunc e contrario inmanissimis super coelos exaltatum et quasi injustissime damnatum satis ejulabiliter proclamaverat. Set istud summopere hujus adulatorium laudamentum, illius autem hostile vituperium, quod tamen salva illorum [Col. 0388A] pace dixerim, hereticae et incorrigibiles personae antichristianorum episcoporum, nec non supparium illorum clericorum, canonicorum, monasterialium, villanorum sacerdotum, et hujusmodi chorus synagogarum, dogmatizare et undique disseminare, et mendaciis inauditis attestari non quiescebat. Turba autem plebeiorum ab hujusmodi personis seducta, nichil aliud credidit, nil aliud egit seu scivit, nisi quod illorum sermociniis et pseudotestimoniis semper audivit. Unde liquido non minima scismatum diversiclinia per totum regnum exorta sunt. Nulla propinquitatum natura, non amicitiarum fiducia, non debitae subjectionis oboedientia, nullus divini timoris sive amoris respectus, non fidei pactum, non justitiae debitum, nullius honor vel [Col. 0388B] reverentia personae, nec fere quicquid fas et jus divinum semper in suis statutis continuit, sua lege et ordine dispensatoriae saltem consuetudinis observantia vel imaginatum constiterat; set a minimo ad usque maximum cuncti avaritiae sollertissime et indifferenter, non divina nec humana attendentes, studuerant. Disciplina nusquam, pudor revera pretiosus, veritas rarissima erat, mendaciorum myriades ubicumque regnabant. Sic fraudium inmanitas, scandalorum asperitas, nec non malorum omnifarius omnium numerus, sese ultra modum propalare nequaquam cessavere.

Rex vero Heinricus pascha in Aquileiensi episcopatu commoratus, postquam sibi Longobardos omnibus modis allectos, et in solitam subjectionis [Col. 0388C] fidelitatem [200 1Kb] adjuratos, suae voluntati consentaneos auxiliarios et prorsus individuos satis artificiose conduxerat, et filium suum Symonianis [201 1Kb] antiepiscopis, Mediolanensi, Placentino, et caeteris per Italiam excommunicatis procurandum commendaverat, ipse uxore assumta et, quam eo locorum qualitercumque corraserat, non parva peccunia, per Carantaniae abruptas angustias Bajoariam cum paucis clandestina et inopinata surreptione vix intraverat. Mox Ratisponae cum Pagoariorum Boemiorum quoque, nec non Carantanorum principibus et, quem secum inde huc adduxerat, non multum viro probabili patriarcha Aquileiensi, habito colloquio de his omnibus quae acciderant, ipsis ut et nuper Longobardis non minimas suae depositionis [Col. 0388D] querimoniarum proclamationes lacrimosus proposuit, et ut se ope illorum astitrice de his ad votum suum ultum iri posset, quos ipse ex quibusdam pauperibus in tam magnos dominos sublimatos extulerat, dignitatibus et beneficiis ipsorum eos a se gratanter et munerandos, dignificandos, ut fidelis simis suis promiserat. Ad haec magnificis muneribus [Col. 0389A] mox ipsi [202 1Kb] indifferenter corrupti sunt, et qualicumque ingenio excogitare potuit, sibi in auxilium undecunque satis obnixe contracti sunt [203 1Kb] , non modicam auxiliariorum militiam, scilicet ad duodecim ferme milia, in brevi collegit; quibus regi novo congredi attemptans, sese in occursum illius manu bellatoria promovebat. Praeter hos tota fere Burgundionum virtus, Basiliensis et Argentinus [(136) 1Kb] antiepiscopi, qui nuper ab apostolico reconciliati et in parte justitiae se deinceps permansuros professi sunt, non modica quoque pars Francorum, Herimannus comes Palatinus [(137) 1Kb] , qui gener regis Roudolfi futurus erat, et maxima pars militum regis, quos jam diu adjuratos sibi fidelissimos fore non dubitaverat, nec non omnes fere [Col. 0389B] consanguinei et proximi illius, quibus ipse semper fidelissimus exstitit, in omnibus Heinrico regi una adhaeserant; ab isto autem viritim, fidem et jusjurandum parvipendendo, se subtraxerant [204 1Kb] . Et hoc, quas maxime prae caeteris notavimus, tribus actum est ex causis. Quia per illum ad justitiae regulam corrigi, ut et praedictum est, non minimum formidaverunt. Et quia propemodum naturale est, semper cives vitiosos virtuosis civibus invidere. Et quod proprie idolis servire est. Omnes quippe quaeritabant et exigebant ab eo insatiabilem suae cupiditatis voraginem prodigiosa effusionis inauditae ingurgitari abusione; scilicet ut regnum, quod ut colligeret miserabiliter [205 1Kb] dissipatum coactus suscepit, miserabilius [206 1Kb] inter eos dispertiendum omnino dissiparet. [Col. 0389C] Et quia prudens eis in hoc non consenserat, ad antiquum dissipatorem suum praeter sanae mentis pauculas nimis personas, omnes mirabiliter velut in sentinam coinquinandi confluxerant.

Unde Heinricus rex, tanta auxiliatorum copia roboratus, Alemanniam praedis rapinis et incendiis devastaturus invaserat. Nulla vero inter sanctum et profanum differentia erat. Boemii quippe mulieres in aecclesiis palam constupraverant, captivas more suo abduxerant, aecclesiam et stabulum ejusdem reverentiae computaverant; et sic fas nefasque simul omnes confundentes, ethnicorum insania partem non modicam illius patriae hostiliter nimis perlustrabant; scilicet a patribus Austri-Franciae et Moinonis [Col. 0389D] fluvii per Nechoram fluvium et Ezzilinga oppidum ad usque Ulman et Danubium, quamquam non sine maximo metu, qualitercumque pertingebant. Sciebant quippe, regem Roudolfum in obsidione cujusdam castelli juxta Danubium non cum parva militia consedisse, et illic militum suorum, quos undecumque [Col. 0390A] colligere in tantillo temporis articulo potuerit, conventum exspectasse.

Rex autem Heinricus habito Ulmae, cum quibus poterat, colloquio, regem Roudolfum cum ducibus suis Berhtoldo et Welfo et caeteris Alemannorum ipsi consentaneorum majoribus, secundum legem Alemannicam, quasi dignos jugulari, fecit sententialiter adjudicatos damnari, et pariter dignitatibus et beneficiis suis privari; quibus confestim nonnullos suorum beneficiatos ditavit; et sic in auxilium sibi hos, et omnes quos potuit, more suo adjuratos obnixe conduxit. Ibi patriarcha praedictus cum litteris pseudographis, quasi a domno apostolico in has partes per illum transmissis, coram populo recitatis, regem suum omnimodis [207 1Kb] defensitando, et quasi [Col. 0390B] authentica hac majestate eum cunctis commendando, ipsum in regni fasces dignissimum assentatorie satis idoneavit. Qui tandem post hujusmodi mendacem assentationem se domum festinanter proripiens, et sumptuoso multum apparatu se in regis qualecumque suffragium studiosissime militaturum rependens, maniaco furore derepente factus est arrepticius. Et hac amentiae metuenda cunctis passione [208 1Kb] aliquantisper ad exemplum mendacibus et apostatis daemoniace satis discruciatus, damnabili consummatione insanissimus exspiravit. Et sic cum nonnullis suorum subitanea itidem morte direptorum ad sedem suam tumulandus reportatus est [(138) 1Kb] . O quam timendus Deus ultionum dominus! et quam terribilis in consiliis super filios hominum! Iste homo jam [Col. 0390C] pridem zelo Dei succensus, et cum honestissimis Dei viris, archiepiscopo Juvavensi et episcopo Pataviensi et cum caeteris Christi militibus, ad Oppineimense [209 1Kb] colloquium praeterito anno perveniens, non parum quidem prae caeteris regni primatibus aecclesiasticae correctioni et christianae religionis disciplinae et meliorationi necessariae sollertissimus studuit, et quasi angelus Domini exercituum, et secundum suum nomen [(139) 1Kb] princeps patrum, regi Heinrico nec non cunctis Deo et sancto Petro inoboedientibus et repugnantibus gladio spiritus ancipiti minax multum et horrendus viriliter undique obstiterat. Nunc autem non modicis mammonae corruptus illecebris, a zelo [210 1Kb] et justitia Dei levissimus apostata et princeps erroris infeliciter declinavit. [Col. 0390D] Unde Deo judice, aequitatis servantissimo, et hic in exemplo cunctis intueri volentibus partem calicis sui parumper praegustavit, et praegustatum in aeternum et ultra non exhauriendum epotare siticulosus semper minime cessabit.

Quem Augustensis episcopus non minus infeliciter [Col. 0391A] est consecutus. Hic regi Roudolfo in proximo pascha quamquam vix hominatione et fidei non fictae pactione firmissime confoederatus, ilico dum reversus est rex Heinricus, ipsi gratulanter occurrens, omnifariam [211 1Kb] quoque adulatus est, et in comitatu praedicto usque ad Ulmam ipsi studiose obsequialis et favoralis non deerat. Illic etiam missarum sollemniis usque ad locum communionis ab eo peractis, ad regem et caeteros auditores se convertit, et parum quid sermone assentatorio de instantibus causis praecontionatus, coram omnibus sua sponte professus est se sanctam eucharistiam in probationem et hujusmodi judicium accepturum fore, quod causa domini sui Heinrici regis justa fuerit, Roudolfi autem prorsus injusta. Et sic, ut in judiciis solitum [Col. 0391B] est, hac sacramentali conditione praemissa, scilicet ut id Dominici corporis et sanguinis sacramentum ita sibi ad salutem corporis et animae profecerit, uti causa obtinendi regni Heinrico regi domino suo justa et rata fuerit, ipse praesumptuosus justitiae quasi populis commendandae examinator, in haec verba communicavit. Extunc profecto passione arreptus letali, in dies semper se dolentior contabuit, donec miserabiliter justo Dei judicio discruciatus, et praesumptionis praedictae in se vindictam cecidisse confessus, non post multos dies et ipse morte praeventus amarissima, diem clauserat extremum. Quod itaque judicium domno papae dux Welf mox fecit deligenter intimari. Cui ipse mox, non mendax propheta, indubitanter remandavit, quod ipse revera [Col. 0391C] de hoc praescius esset quia idem episcopus de novis illius anni frugibus numquam gustaturus fuisset; quod paulo post, ut divinavit vir apostolicus, rei comprobavit eventus. Quamquam non idcirco populis his et hujusmodi signorum ostensionibus satis superque commonitis, necessitatis aecclesiasticae et correctionis suae causa, hoc regis Roudolfi justissimum omnino et desiderabile suffragium fuisse peractum nemo ferme sufficeret persuadere, set potius regi Heinrico, omnium bonorum suorum incensori et devastatori, et tot heresium et scismatum auctori et defensori, toto nisu percuperent individui semper adhaerere.

Tunc vero, quae heresis et seminarium erat clericorum, pertinaces nonnulli passim concionati sunt, [Col. 0391D] in reges quamquam hereticos et cunctis flagitiorum facinorumque reatibus exoletos, sanguinarios nefandissimos, nec non omnifariam profanos et sacrilegos, [Col. 0392A] nec ipsius papae nec alicujus magistratuum judicium et sententiam cadere non debere. Non enim attenderant, Constantinum imperatorem, Pauli [212 1Kb] Constantinopolitani episcopi et heretici sectatorem, in Romana synodo a sancto Martino papa 650 dominicae incarnationis anno excommunicatum fuisse [(140) 1Kb] . Notandus [213 1Kb] etiam eis Constantius est, a Felice papa ob Arrianam heresim excommunicatus [(141) 1Kb] . Haribertum regem Francorum a sancto Germano Parisiorum episcopo ob libidinis flagitium non ignorent excommunicatum, et ita ad inferos descendisse damnatum [(142) 1Kb] . Noverint quoque Hiltericum regem Francorum auctoritate Stephani papae regno depositum, tonsuratum et in monasterium missum, et ita Pippinum in regem electum Francorum [(143) 1Kb] , [Col. 0392B] et a sancto Bonefacio episcopo Mogontino ad regnum consecratum. Nicolaus papa Lotharium regem Francorum excommunicavit, eo quod, repudiata legittima uxore sua, Waldradam [214 1Kb] concubinam habere praesumpserit [(144) 1Kb] , qui cum Romae se de illatis criminibus excusare vellet, sibique hoc judicium injungeretur, ut si innocens esset, fiducialiter ad communionem accederet, accessit temerarius, et de manu domni apostolici judicium sibi sumpsit. Nam non multo post ipse et omnes fautores ejus subita morte perierunt [(145) 1Kb] . Theodosius imperator a sancto Ambrosio ab introitu [215 1Kb] aecclesiae propellitur, et ob scelera sua ad agendam poenitentiam octo mensibus in custodiam mittitur [(146) 1Kb] . Ludowicus imperator, armis depositis, ad agendam poenitentiam episcoporum [Col. 0392C] judicio includitur.

Quid namque hoc et quae perplura hujusmodi sunt, necesse fuerit sanum sapientibus commemorasse, nisi ob responsiones inportunissimae et mendosae quorundam morionum garrulitatis? Plurima quippe, regibus inaudita hactenus, in synagogis suis fabulosis ineptiarum et nugarum ludibriosa proferebant privilegia jus publicum ignorantes, set neque scita sua plebeia, quamvis a sciendo vocentur, plenarie satis scientes. Namque pro motu sui libitus [216 1Kb] quaelibet in utramque partem indifferenter et laudabant et vituperabant. Et ut jam pridem res sua vocabula ammiserant, ita apud eos adhuc usque non res set nomina tantum laudi et honori sunt, quae absque proprietate [217 1Kb] et officiis suis prorsus [Col. 0392D] inaniter sonant. Sicut enim lex a legendo, sacerdos a sacro, dux a ducatu, consul a consulendo, graviones a morum gravitate, sive quod tanto plus [Col. 0393A] quispiam illorum laborum pondere gravatur quanto caeteris praeponitur; ita rex a regendo proprie dici vel denominari comprobatur. Regulam vero, vel quod recte ducat nec aliorsum aliquando trahat, vel quod regat, sive quod recte vivendi normam praebeat, seu quod distortum pravumque quid corrigat, nominari non ignotum est. Recte igitur faciendo nomen regis tenetur, alioquin amittitur; unde est hoc vetus elogium: Rex eris, si recte facis; si non facis, non eris. Regiae igitur virtutes praecipue duae sunt, justicia et pietas; plus autem in regibus pietas laudatur, nam justicia persevera [218 1Kb] est. Si autem nec juste judicent [219 1Kb] , nec pie condescendant, neque regulam officii sui vel sola saltem nominationis imagine minimum quid attingant, set potius ultra [Col. 0393B] modum et insanias ethnicorum superlativas, vitae facinorosae et luxuriosae libertatem nefandissimi omnifariam et portentuosi exerceant, crudelissima dominandi majestate populum supprimant, et miserrime supressum devorent, et ad interneciem [220 1Kb] usque consumant, cur non magis proprie tyranni in hujusmodi fortissimi, quam abusive et absque rei veritate reges sint nuncupandi? Tyrannus quippe grece, latine fortis interpretatur; apud veteres enim fortes reges tyranni vocati sunt. Apud Grecos autem, quod tamquam bases populum sustineant, basilei vocantur, unde et bases coronas in se congiratas ostentant. Notandum praeter haec christianis regibus est, qui dominari in populum potius quam secundum nomen suum ipsum regere percupientissimi [Col. 0393C] sunt, quod de Octaviano in Romana historia scriptum est. Postquam idem pro eo, quod rem publicam augeret, Augustus, jam Caesar et imperator appellatus est, dum ludis et spectaculo Romanorum interesset, et ipsi a populo pronuntiatum foret, ut vocaretur deus et dominus, statim manu vultuque averso indecoris adulationibus restitit, et appellationem domini ut homo declinavit, ac die sequenti omnem populum dictu gravissimo corripuit, dominumque se post appellari ne a liberis quidem suis permisit. Et si tunc tanti vitrum, rex scilicet idolatra, at nunc quanti christianae dignitatis nobile margaritum? Set haec contra nugigerulos dixisse sufficiat.

His postpaschalibus diebus apostolicae auctoritatis litterae [(147) 1Kb] omnibus citra Rhenum per Alsatiam [Col. 0393D] et Lotharingiam et Teutonicam Franciam commanentibus, [Col. 0394A] set ex nomine episcopis directae sunt, per quas eis omnes conjurationes et pacis perturbationes et discordiae, et ne Heinrico regi, ut solet regi, oboedirent aut servirent, interdictum est. Quas prae caeteris Basiliensis et Argentinus antiepiscopi omnino contemptui habentes, flocci pendebant; alii vero, qualibet arte et occasione poterant, quasi numquam directas sibi dissimulantes non propalabant, et tantum, prout posse eis suberat, eis diligenter obaudiebant.

Eadem tempestate abbas Massiliensis [(148) 1Kb] , et cum eo Christianus [(149) 1Kb] sapientissimus monachus, dum reverti ad domnum apostolicum niterentur, a quo ob sedandas nostrorum discordias in Theutonicas partes missi sunt, a comite quodam Oudalrico [Col. 0394B] capti, depraedati, et in castellum Lenciburg [221 1Kb] [(150) 1Kb] incarcerati sunt. Quos rex Heinricus captos comperiens, non, ut domno apostolico jurejurando pactum jam fecit, dimitti praecepit. Cluniacensis autem abbas paulo post litteras ad eum commonitorias transmisit, in quibus satis superque illum pro perjurio coarguit; quippe nota ipsi tota reconciliationis et confoederationis causa inter papam et regem fuerat, utpote qui praecipuus mediator his praesto intererat. Insuper ipsi facie revelata liberrimus demandavit, quod id certissimum perditionis illius indicium foret, quod tam magnos et sanctissimos Dei viros incarceratos propter justitiam sedis apostolicae contemptor inhumanus non liberaret, set potius intrudi praeciperet. Qua ille commonitione satis liberrime coargutus [Col. 0394C] et vix confractus, etsi non pro Deo, tamen pro tanti monitoris importunitate, vinctos Dei, solutos et liberos, suis autem omnibus depraedatos, abire consensit. Qui rerum sibi direptarum rependium juxta regis praeceptum aliquantisper praestolantes, tandem diu frustrati ac delusi, vacui et ferme nuduli ad sancti Aurelii coenobium [222 1Kb] divertebant. Illic toto humanitatis studio ab abbate Willihelmo et suscepti et multum caritative per totum fere annum tractati, pacis tranquillitatem suaeque reversionis possibilitatem cum non mediocri suavitate praestolati sunt.

Rex vero Roudolfus collectis undique militum suorum copiis, regi Heinrico occurrere, et virtute bellica ipsi congredi attemptare, Deo judice magnanimus proposuit. Accepta denique ducum comitumque [Col. 0394D] suorum nec non totius militiae suae, quae vix ad [Col. 0395A] quinque millum pugnatorum pertingebat numerum, unanimi satis consultatione, non visum est eis sanum hujusmodi congressionis consilium, set prudenti cautione differendum ad tempus deliberabant, quousque deinceps tot militantium myriades industrius undecumque contraheret, quibus absque detrimento suorum adversarios suos oportunitate adoptata subdere, et omnifariam sibi ad servitium constringere majestate regia victoriosus sufficeret. Ipse autem quamvis nolens et invitus, consiliis illorum acquievit, et dimissa a se dignanter contracta multitudine, intimisque suis ad tuitionem regni et ad inminentium bellorum inmanitates cavendas diligentissime praemonitis, quia a primatibus Saxonum obnixe satis invitabatur, assumptis secum tribus [Col. 0395B] episcopis, Pataviensi, Wormatiensi, Herbipolitano, nec non cardinali apostolicae sedis, cum nonnullis necessariorum suorum a secretis, in Saxoniam iter suum acceleravit. Quem totis [223 1Kb] regiae honoririficientiae insignibus et laudamentis gloriosissime satis salutatum et glorificatum, ut et regem et dominum suum oportuit, omni subjectionis et reverentiae dignatione et conamine acceptissimum eum congratulanter magnificabant et venerati sunt. Ubi aequitatis et paternarum illius gentis legum arbiter justissimus, absque personarum acceptione omnium proclamationes querimoniarumque incusationes sollertissimo justitiae scrutinio judicialiter coram se diffinire conatus est. Unde non inmerito, cum ille prior pro motu sui libitus, in illos semper efferatus, praedis, [Col. 0395C] rapinis et omnibus pressurarum modis grassabatur, iste juste judicans, cum rigore justitiae prava quaeque in directa reformans, ab omnibus pariter amabatur. Uxor [(151) 1Kb] autem regis in partes Burgundiae a Turego divertens, in quodam castello suo, plurimas Burgundionum illic passura injurias, plus quam annum dimidium morabatur. Quippe Basiliensis, Lausannensis et Argentinus antiepiscopi, cum omnibus quos ad se attraxerant, mox praedis incendiis et omnimodis persuasionum et inpugnationum pressuris cuncta quae ad regem pertinebant studiosissime devastabant, quousque totam ferme illam patriam sibi regique suo subjiciebant. Set non absque malo et detrimento suo. Bis quippe a militibus regis Roudolfi victi, caesi et fugati sunt Burgundionum [Col. 0395D] turmae, quae partes Alemannicas praedaturae inpetu hostili superbissime [224 1Kb] invaserant.

Rex autem Heinricus ab Ulma se in Pagoariam proripuit, et divisis inter suos et ducis Welfi et caeterorum sibi rebellantium beneficiis et aecclesiarum bonis, set maxime Pataviensis, omnes quoscumque [Col. 0396A] et quomodocumque poterat, ad se more suo, scilicet jurejurando, undecumque contraxerat; et sic expeditionem in Saxoniam contra regem Roudolfum, et in Alemanniam contra duces Berhtoldum et Welfum et caeteros illorum suffraganeos, sollertissime disponebat. Et ferme nullus de Pagoariis erat, praeter archiepiscopum Juvavensem et comitem quendam Eggebertum [(152) 1Kb] , quin juxta voluntatem illius ipsi assisteret et consentiret. Eadem tempestate quidam comites de Alemannis, jam pridem regis Roudolfi electissimi adjurati milites, turpis lucri causa ab eo apostatabant, et occupatis quibusdam castellorum praesidiis, praedis, incendiis et totis rapinarum et pervasionum direptionibus in dominum suum, in ducem Welfonem, in bona aecclesiarum, [Col. 0396B] nec non in omnes a se discordantes, totis viribus et artibus inhumanissimi per totam provinciam, prout poterant, grassati sunt. Undique igitur hujusmodi motus per provincias omnes ab utriusque partis sectatoribus promiscue, ut in bellis solet, per totum annum illum agebantur. Unde fames non minima, et quia terra fructum suum non dederat, et quia praedictis violentiis raptores et latrones omnia consumpserant, per partes nostras effecta, multos contabescere et miserabiliter interire coegerat. Divinae pariter ut et seculares legum constitutiones nec nominabantur saltem his diebus, set unusquisque, prout poterat, ita se judice et correctore victitabat. Inaudita hactenus discordiarum scismata, fraudium turpisque quaestus ignominia, et [Col. 0396C] in ipsis etiam aecclesiis, quo ob spem pacis et defenfensionis res suas conservandas omnes congesserant, a contemptoribus Dei innumera clam et palam sacrilegia plorabili majestate imperiose passim conregnabant.

His denique domnus apostolicus auditis, litteras [(153) 1Kb] specialiter legatis suis nec non omnibus qui in Theotonicis partibus sunt, majoribus et minoribus, transmittebat, toto nisu revera percupientissimus, ut quolibet ingenio posset, nostris ei suffragantibus, componendae pacis causa in hanc patriam perveniret. In his, inquam, litteris legatis suis praecepit, ut utrumque regem firmissime praemonerent, quatinus sibi viam cum pace et securitate in has partes et hos, in quibus confidere posset, ductores concederent, [Col. 0396D] ut Deo fautore tam praecipuas discordias sedaret. Et illum qui sibi in hac causa et caeteris regni sapientioribus et melioribus consentire et oboedire nollet, publica excommunicatione ab aecclesiae membris damnatum omnino separarent; ei autem qui oboediret, regni monarchiam apostolica [Col. 0397A] auctoritate imponerent; et omnibus qui in regno essent, ipsi, ut oporteret, regi oboedirent, subessent, servirent, et omnifariam eum ad statum et aedificationem aecclesiae sublimatum dignificarent.

Ad hoc Roudolfus rex cum suis omnibus promptissimus oboediebat; sed quia vias per Alpes undique obclusas et insidiarum plenas Heinricus rex sub sua manu obtinuerat, id frustra voluerat, quod nequaquam ad effectum perducere poterat. Heinricus autem rex timens apostolicae auctoritatis judicium, suis omnibus unice praecepit, ne quis ad se accessum inveniret, qui legationem apostolicam haberet; quasi se hac arte defendere ex ratione a reatu vulgatissimo sufficeret. Jam enim aliud quiddam intenderat potius quam oboedientiam. Expeditionem scilicet, [Col. 0397B] quam omnes sui jam juraverant, in Saxoniam. Unde se de Pagoaria cum quibus poterat omnibus in Julio mense retraxerat in suam Franciam, illic undecumque collectitans militiae non parvissimae qualescumque copias.

Rex denique Roudolfus postquam comperit, in se et in suos tot cohortium militarium contracto ipsum tantopere institisse collegio, ipse non diu moratus, occurrere et bello ei congredi industrius multum attemptare non cessavit. Et sic ad usque Herbipolim perveniens, illic eadem obsessa civitate aliquantisper tardavit, ea scilicet occasione; ne si ad Renum tam copioso exercitus sui impetu festinanter pertenderet, ipse timidus et exterritus ad cum transmeare non auderet. Illic etiam duces Berhtoldum [Col. 0397C] et Welfum et caeteros militum suorum Alemannorum cuneos praestolatus auxiliarios, quibusdam machinis et instrumentis bellicis urbis [225 1Kb] muros destruere sollertissimus moliebatur. Ipsi autem numero quasi quinque milium occurrere ei gratulanter accelerabant.

Rex vero Heinricus explorato illorum comitatu, per triduum illorum itineris quendam articulum occupavit, bellum eis non cum parvis suis cohortibus inferre temptaturus. Illi autem congressionis illius percupientissimi, iter ad eum festinanter promovebant. Et cum tam proximi convenissent, ut non plus quam duo miliaria a se distarent, et omnes in id ipsum armati bellum cum rege audenter destinarent conserere, ipse se eadem nocte fuga ab eis proripiens [Col. 0397D] cum suis, ante solis ortum prae caeteris Wormatiam suam cum ludibrio et probris ipsorum etiam villanorum ingreditur. Ipsi vero comperta fuga ejus, usque ad castrorum locum illum persecuturi [226 1Kb] , cum non mediocri impetus terribilis festinantia pertenderunt. Et cum tam longinquatum jam a se et tam vehementer exterritum eum ab explorantibus comperissent, ab insectatione proposita satis moestissimi cessaverunt; iter autem propositum [Col. 0398A] ad dominum suum glorianter peregerunt.

His itaque diebus cardinalis Romanus [(154) 1Kb] litteras, ut jussum est ipsi, commonitorias ad Heinricum regem pro praedicta apostolici adventus ad nos causa per quendam monachum Herbipolitanum dignanter transmiserat. Hunc autem, ante quam ad ipsum pervenire posset, quidam ex secretalibus ejus, causa itineris illius diligenter explorata, captum et male tractatum, nec non servientem illius miserabiliter verberatum, incarcerabant; litteras vero ablatas non ut apostolicas, set quasi diabolicas, omnifariam profanabant. Mox ad eum denuo litteras idem cardinalis Romanus per quendam militem familiarem ipsius pro eadem re artificiosus dirigebat; quas sub alterius quidem persona ipse apportatas [Col. 0398B] suscepit et recitari fecit, set aure statim obdurata, litteras auditas efferatus nimis floccipendit, latorem illarum itidem captum in custodiam mitti praecepit; qui post paullulum fuga dilapsus ab eo, vix comite vita se e custodia proripiebat.

Interea toto quoad poterat nisu exercitum undecumque non modicum industrius contraxerat, et Reno cum quibus collegerat omnibus retransito, occursurum se regi Roudolfo simulabat. Illic inter Renum et Nechoram fluvium, ejus undique vadis qualitercumque obstructis, castra metati sunt, Pagoariorum exspectantes auxilium. Rex denique Roudolfus comperto illorum metatu, relicta urbis [(155) 1Kb] obsidione et machinis suis desolatoriis, festinato multum impetu ad ipsos, pugnae illis inferendae [Col. 0398C] avidissimus, audacter pertenderat. Confestim ergo ad ipsam usque ripam fluvii praedicti animo audaci pro regni sibi inpositi et christianae religionis defensione bellaturus perveniens, hostibus e contrario ulteriorem ripam ad tria ferme miliaria cum suis copiis in longum occupantibus, transvadandi locum nequaquam inveniebat; quippe ripa ex adverso tam altissima eminebat, quod nemo, ne dicam eques, pedes saltim illic ascensum praeter vada artissima duo sola invenire potuisset.

Tunc Roudolfus rex ipse inclamitavit et rogitavit multotiens regem Heinricum et una caeteros primicerios exercitus, ut si regnum [227 1Kb] sibi tam pertinaciter tantoque jure obtinere decerneret, unum e duobus eligeret; aut ille sibi ad se transvadandi [Col. 0398D] locum daret; sin autem, ipse ad duo miliaria ripam et locum quae occupaverat relinquens, retrogradus abiret, donec cum tota sua militia ad se itidem transiret; et si in illo minime aliter confideret, hoc jurejurando pactum inviolabiliter confirmaret: demum vero justissimi judicis censurae uterque causam suam decernendam devotissime commendarent, et sic aut duello ipsi soli, aut si potius prudentioribus et melioribus regni consilium videretur [228 1Kb] , publico [Col. 0399A] bello pro justitia sua comprobanda domino Deo moderatore indilate concertarent. Rex autem Heinricus aure surditiosa obmutescens, nullum ei responsum dedit. Hic vero, ut id tota simplicitate dictum ostenderet, quod tantopere ab eo exegerat, et ut ad hujusmodi judicium eum quolibet ingenio irritatum provocaret, loco suo et castris se cum suis ad duo miliaria quasi fugam simulans dimovebat. Sequenti denique die cum non in hoc etiam profecisse se persentisceret, iterato impetus bellici accursu metatum pridianum audacissime occupavit, ut si arte seu [229 1Kb] virtute qualibet attemptare posset, ipsi bellicose [230 1Kb] qualitercumque congredi conaretur.

Tunc quidam de primatibus regis Heinrici bellum omnino detrectantes, et dedecus suae timiditatis et [Col. 0399B] manifestae injustitiae conscientiam quantalibet honoris, quamquam falsarii, occasione defendere percupientes, pacis compendium fideique pactum a ducibus Berhtoldo et Welfo obnixe quaeritabant, quatinus sibi ad alterutrum pro instanti necessitatis tantae articulo colloqui quid familiarius licuisset. Quo, prout rogaverant [231 1Kb] , pacifice colloquio illis concesso, ad illud ilico hi qui ex utraque parte idonei visi sunt convenerunt. Illic sermociniis diversis ab utraque parte diutius consertis, haec collocutionis summa postremo diffinita est: ut videlicet in primis inter se pacem firmiter condixissent, bello inminenti prorsus tunc ea conditione dirempto et consopito, quatinus majores totius regni omnes post paululum praeter ambos reges ad colloquium juxta [Col. 0399C] Renum convenirent, et ibidem cum legatis simul apostolicis justissimo [232 1Kb] rationis judiciariae examine, quid optimum, quidve justissimum super tam grandi causa foret, dijudicandum deliberarent; et alterutri regum qui diffinitionibus illorum non consentiret despecto, communi voto contrairent; alteri tandem consentaneo tota fidelitate et subjectione, ut regi oportet, oboedientissimi servirent. Cardinalem autem Romanum Trevirensis et Metensis episcopi in praedicto hoc colloquio cum quibusdam regis Heinrici consecretalibus primum audire prorsus recusabant, quia a rege non nisi fide data sibi, ne omnino reciperent et audirent papam et legatum illius, licentiam acquirere ad conlocutionem et pacem praedictam agendam poterant. Postremo [Col. 0399D] tamen, licet coactissimi, eundem legatum et litteras sanctionesque apostolicas et audierant, et ut par fuit tota veneratione susceperant. Sic pro colloquio condicto peragendo, ne quis regum seu principum qualibet arte vel factione id impediret, fide ad alterutrum data et accepta, et pace pariter donec omnes in sua redirent condicta, Roudolfus rex cum suis in Saxoniam [233 1Kb] glorianter redit.

Rex autem Heinricus in eodem loco Pagoarios [Col. 0400A] suos aliquot diebus praestolatos [234 1Kb] [(156) 1Kb] et de manu regis Roudolfi, cui fere obviaverant, pacis praedictae interventu liberatos mox assumebat, et inito cum eis consilio, Alemanniam praedis et incendiis denuo inhumanissimus devastabat, principibus Alemannorum nuper de bello praedicto reversis, et tam ex inproviso fraudulenter invasis. Quippe tunc maxime pacem putabant, et idcirco milites suos ex itinere fatigatos domum abire jam securi permittebant. Set tamen non sine maximo suorum detrimento patriam illam pervaserat.

In eodem itinere in loco campestri, cum circa se undique incendiis ardere et fumare regionem depopulatam contemplaretur [235 1Kb] , ubi praeter alias plures una aecclesia cum plus quam centum hominibus [Col. 0400B] combusta et desolata est, Imbricconi Augustensi episcopo, ut et praedictum est infeliciter defuncto, Sigifridum capellanum suum, reprobato eo quem fratres canonice electum jam habuerant, qualitercumque supposuit, non ut aecclesiam regeret, set ut sibi ad ingruentia bella ope individua praesidio assisteret. Quod deinceps ita res probavit. Eodem die et loco cellae sancti Galli quendam consanguineum suum [(157) 1Kb] , ejusdem loci non monachum, eadem intentione constituit super abbatiam [236 1Kb] , eo itidem reprobato, qui regulariter a fratribus electus, a rege Roudolfo illuc abbas ordinatus est. Qui pariter ut Augustensis suppositus, dehinc contra regem Roudolfum non regulariter, semper loricatus, bella non monachica sollertissimus astruxit. Aquileiae quoque [Col. 0400C] Heinricum [237 1Kb] , Augustensem canonicum et capellanum suum, patriarcham, reprobato eo qui canonice a clero et populo electus est, qualitercumque apposuit. Deinde in Pagoariam itinere quo coepit profectus est. Inde collectis undecumque militum suorum auxiliariis cohortibus, iterum [238 1Kb] in Franciam reversus est, set tamen prius Juvavensi archiepiscopo, simulata quidem fide ad se vocato, et arte omnimoda, si eum sibi adjungere posset, satis superque licet frustra pertemptato. Ipse vero, ut revera sanctae aecclesiae immobilis columna, basi veritatis pondere superni amoris fundatissime superposita, cum se tot vecordiarum versutiis tantopere capi perspicaciter persensisset, toto quo poterat se inde proripiens studio, relictis suis omnibus, vix ferme [Col. 0400D] solus in Alemanniam ad suae partis et communionis viros noctu latenter fugiebat [(158) 1Kb] .

Tandem igitur, cum tempore condicto undique ad colloquium destinatum qui ad hoc vocati nominatique sunt majores melioresque regni convenire jam coepissent, rex Heinricus non mediocri iterum collecta militia, fidem per principes ejus jam condictam perfidus infringens, pacis pactum efferatus omnino parvipendens, toto quoad poterat ingenio, ne convenirent, [Col. 0401A] illis undique sollertissimus obstiterat. Illi autem hujusmodi explorata ejus vecordiae solita tergiversatione, causa suae collocutionis et propositae tot discordiarum et scismatum totius regni futurae confoederationis prorsus infecta, quamvis non absque praegrandi murmuratione permoti, unusquisque in sua remeabat. Ipse autem, uti jam deliberavit, solitis incendiis praedisque insistens, rebelles suos ubicumque manu majestativa pertinaciter pervaserat. Illic Argentinus episcopus [(159) 1Kb] , prae caeteris in hujus modi negotiis incentor et auxiliator illius tunc praecipuus, quadam die more militari bellicose loricatus, et tot malorum et facinorum armiductor et primicerius, cum ad castra remearet regi suo nimis crudeliter morigerus, morte repentina, cum se lecto [Col. 0401B] collocaret, in momento praeventus est. Unde sui satis superque exterriti, non parum obstupuerunt, qui vita illius flagitiosa tantotiens scandalizati sunt. Ipse namque contra praeceptum canonicum concubina quadam vidua, publica pertinacia inpudoratus abusus est, quam militi suo nuptam, non modica ab eo peccunia et beneficiis emptam abstulerat; dehinc apud papam pro hujusmodi accusatus [(160) 1Kb] ipsam abjuratam non devitaverat; praeterque haec nefandissimi cujusdam incestus ipsam infamem suspicionem, numquam ob id sua abalienavit fornicaria coitione. Sic Dei contemptor industrius, ut Paulus Samosatenus episcopus ille Antiochenus [(161) 1Kb] , qui feminarum consortio delectatus, clericis suis idem concessit, ne sibi hoc ab eis crimen imputari posset, [Col. 0401C] cunctis suis canonicis et clericis subparrochianis, nec non toti aecclesiae scandalum non minimum effectus, iram Dei promeruit, aeternae damnationis rigore feriendus: vae quippe homini per quem hujusmodi scandalum venit. Vae namque in divinis litteris pro aeterno luctu scribitur. Paulus hereticus ille cum damnatus ab aecclesia nollet discedere, ad sui dedecoris cumulum publica inde manu expellitur: hic itidem ab apostolica sanctione pro heresibus suis et flagitiis canonice jam damnatus, superni judicis sententia ad exemplum cunctis evidentissimum est derepente ut a vita, sic a regno Dei eliminatus. Quem sui acceptum, mox ad sedem suam infausto itinere tumulandum reportarunt.

[Col. 0401D] Rex vero Heinricus, dum tertio tunc Alemanniam [Col. 0402A] [239 1Kb] devastaturus suo ritu pervadere destinasset, et duces Bertholdum et Welfum cum caeteris Alemannorum cohortibus sibi bello congressuros non dubitaret, prudenti quidem consilio occursum illorum declinans, recta in Pagoariam cum suis itione, bello cedens, commigravit. Dehinc assumptis secum ducis Boemiorum, illorum provincialium, militaribus copiis, Eggibertum, non parvae valentiae et virtutis comitem, qui sibi rebellaverat, praedis, incendiis et castellorum illius obsidionibus pertinax ejus devastator hostiliter inpetebat. In cujus devastatione nivosas algoris nimietates sic cum suis quamquam vix perpetiens, tribus castellis illius aliquamdiu obsessis, et ad ultimum bellicis instrumentis captis et destructis, pervasor durissimus hiemabat. Ipsum [Col. 0402B] denique sibi resistere minime sufficientem ad regem Ungariorum cum uxore [(162) 2Kb] suisque omnibus fugatum exulare coegit.

Eadem tempestate Roudolfus rex, postquam praedicta expeditione finita in Saxoniam cum suis rediit, et colloquium condictum, regis Heinrici factione et perfidia impeditum recognovit, quid tandem potius ageret non habuit, quam ut judex aequissimus regnum Saxonicum pacificaret, et secundum leges illorum prava quaeque justissime examinata corrigeret. Praeter haec quosdam [240 1Kb] Westfalorum et Thoringorum sibi rebellantes regia majestate coercuit. Domno etiam apostolico totam rerum gestarum seriem, directo jam Romam legato, intimari fecit, ejus super his consilium et auxilium sollertissime quaeritans. [Col. 0402C] Ipse autem ei nichil aliud remandavit, nisi quod litterarum, quas proxime et legatis suis et una omnibus Theutonicarum partium principibus transmiserat, se non ignoraret non modica aviditate effectum exspectasse. Unde cardinalis ille Romanus non parum quidem animatus, juxta quod in litteris continebatur, contracto Saxonicae provinciae episcoporum caeterorumque principum apud Goslariam collegio, regem Heinricum apostolicae auctoritatis sententia in 2 Idus Novembris [(163) 1Kb] a communione corporis et sanguinis Domini, nec non a liminibus sanctae aecclesiae catholicae juridicialiter damnatum omnino excommunicavit, eique omnino regni gubernacula interdixit, eo quod summo primae sedis apostolicae [Col. 0402D] pontifici [241 1Kb] prorsus inoboediens factus, [Col. 0403A] regnum, quo in Romana synodo eum justa damnatum sententia privavit, et sic privatum anathematizavit, non ab eo permissus temeritate tanta invaderet; et insuper viam et ductum ad tot discordias scismata et totius regni facinorosas et calamitosas simultates componendas contemptor Dei et apostolicae sedis, ipsi pertinax omnino vel nunc saltem concedere detrectaret. Roudolfum vero auctoritate apostolica in regnum confirmavit, et omnibus regni optimatibus, ut ipsi ut oportet regi faverent, firmissime praecepit. Per Alemanniam quoque utriusque partis bellicosae nimis in alterutrum phalanges diversis [Col. 0403B] undique motibus, set circa Danubium praecipue, pace prorsus conturbata, praedis itidem rapinis et incendiis insistendo, et res alienas, set aecclesiasticas praecipue, sibi publica invasione usurpando, pro posse suo debachantur.

Eodem tempore Agnes imperatrix [(164) 1Kb] hujusmodi seditiones jam diu sedare summopere contendens, exitu felici 19 Kal. Januar. diem ultimum clausit. Quae duodeviginti [(165) 1Kb] ex quo sacro velamine consecrata est annis, regia gloria et una vitae mundanae voluptuosis deliciis pro regno Dei spretis, vitae religiosae stadium certatim aggressa est. Psalmodiae et orationibus die ac nocte indefessa semper institit; carnem suam cum vitiis et concupiscentiis, utpote quae Christi revera secutrix fuerit, semetipsa verissime [Col. 0403C] abnegata, sedula nimis crucifixit. Ipsi quippe cum desiderabili cordis compunctione lacrimae sibi divinitus datae panes fuerunt sine intermissione; sic cum Ezechia semper recogitans omnes annos vitae in tanta amaritudine animae suae. Quanto enim magna fuit in saeculi magnalibus, tanto se humiliavit in omnibus. Unde respexit ad humilem et spiritu pauperculam Spiritus sanctus. Regiis insignibus depositis, et in pauperes Christi et aecclesias disperditis vilibus usa est vestimentis, illud maxime non in hoc solummodo, set in omnibus attendens, ut ne quid nimis sit. Cottidianis confessionibus non solum operum, verum quoque cogitationum inordinatarum nec non insomniorum, sese sui in principio accusatrix expurgare solita est. Ipsa quippe magistros oboedientiarios, [Col. 0403D] quos prae caeteris religiosiores et prudentiores noverat, semper individuos secum sollertissima habebat, quorum cottidiana lectione, collatione, disciplina et contuitione salutari discretissime se undique praemuniri cupiebat. Quicquid [242 1Kb] enim illi oneris per oboedientiam imponebant, sine mora Deo subdita voluntativa satis supportabat. Jejunia illius simplicia et non superstitiosa, victus modestus et satis sobrius et mirabiliter temperatus erat, et ad mensulam ejus semper ex divinis recitabator lectio, quae [Col. 0404A] fuerit etiam cibus et delectabilis animae refectio. Illic conviva Christus semper in pauperibus officiose procurabatur. Fecit namque sibi amicos de mammona iniquitatis, ut cum deficeret, in aeterna eam tabernacula reciperent. Quicquid enim de suis habere poterat patrimoniis, quae amplissima tantae personae responderant, praeter manifestas necessitates, cottidie in hujusmodi studiose disperserat. Balnearum fomenta et plumarum mollitiem omnino devitabat. Stratum ejus frequentius terra fuit, seu quid aliud de durioribus, psiathio [(166) 1Kb] , tapetio sive paleis rarissimis praeparata [243 1Kb] ; et cum paullisper [Col. 0404B] fragile corpusculum dormitiuncula rapta reficeret, ilico ad vigilias orationesque solitas nimis inpigerrima fervebat. Cui Christus in corde, psalmus verbumque illius semper in ore sonuit. Quid tunc sibi laboris insumpserit, ipse solus testis et conscius est, cum quo tam intime [244 1Kb] conversata est. Omnes suos tam ultra modum diu noctuque laborando convicerat, in vestimentis pauperum manibus suis consuendis, ipsisque pauperibus sordidulis, set prae caeteris scabiosis, leprosis, ulcerosis, sanie profluendi tabidis, sive qualibet passione foetidis, accuratissime balneandis, confovendis, vestiendis visitandisque operosa Christo ministraverit, et omnibus servis Dei se tota humilitate humanissimam exhibuerit et liberalem omnimodis, chorus hujusmodi et turba [Col. 0404C] per terras in id ipsum conclamitans, praedicare non quiescit. Quippe omnibus ubicunque per aecclesias aut monasteria vitae religiosae personis, qualitercumque largitatis suae inpendiis communicare conabatur, et sic privatim et communiter fraternitatis eorum et orationum memorias sedulissima participabat. Hereticis autem et ypocritis, ut absque personarum acceptione magnae in omnes libertatis et invectionis erat, nimis aspera, auctoritate et coargutione magisteriali satis infesta resistebat, et maxime nicolaitis et symonianis. Primum namque cum a nonnullis regni primatibus obnixe rogaretur, ob filii sui puerilia dehinc vero juvenilia errata coercenda seu temperanda, ut in Theutonicis partibus monitrix illius et correctrix materna disciplina et libertate caeteris [Col. 0404D] sollertior et familiarior moraretur, aliquantisper consensit. Demum vero cum filio suo ejusque a secretis [245 1Kb] tantotiens commonitis, et omni arte et ingenio coargutis, objurgatis, obsecratis oportune pariter et inportune, et nec minimum quid propterea correctis, immo potius deteriora molientibus, omnino abhominabilis nec non etiam gravis ad videndum fieret, tot insolentias, rapinas, invidias, repugnantiam, vecordias et multifarias eorum insanias diutius pati recusans, se Romam ad sanctum Petrum et tot sanctorum [Col. 0405A] contubernia cum omnibus suis ex toto contulerat. Illic quicquid de bonis suis habere poterat, in usus pauperum cottidie expenderat, et sic vitae sanctae et religiosae provectu in dies se semper in anteriora extendens, et posteriora obliviscens, supernae vocationis bravium legittime certando cursumque consummando, ibidem triumphaliter et glorianter persecuta est. Cum autem pro tot magnificis vitae tam beatissimae remunerandae pietatibus tempus instaret, febrium languore laetanter ultra solitum arrepta, quarum intemperantiam ipsa medicinalis artis non imperita ante multotiens mitigare consueverat, per dies quatuordecim semper in horas viribus corporis diminutis, mentis autem in Christo gratiosius amplificatis et corroboratis, aegerrime [Col. 0405B] multum defecit et contabuit. Postremo cum ad usque finem perventum est, bonis illius jam ab ea in usus pauperum et aecclesiarum discretissime dispositis, convocatis ad se in primis domno apostolico, cunctis fidelium suorum et amicorum personis carissimis, quibus ultimum vale faciens animam suam commendaverat [246 1Kb] , et omnibus suis prout desideravit ordinatis, communicata dehinc devotissime eucharistia, cum caeteris orantibus et psallentibus et ipsa una psallens et gratias agens, in manus Dei et sanctorum Petri et Pauli spiritum suum exultanter commendavit. Tandem domnus apostolicus exequialibus officiis, missarum sollemniis, elemosinis, vigiliis quoque per aliquot dies sollemniter pro anima illius celebratis, in aecclesia sanctae Petronellae, [Col. 0405C] quae Vaticanum Apollinis appellatur antiquitus, juxta altare Dominicum, ad latus scilicet sanctae Petronellae, sacrum Agnetis imperatricis apostolica sua indulgentia et absolutione tantotiens a peccatis remissae corpusculum, in sarcophago consignatum, cum ymnis et laudibus totius sanctae Romanae aecclesiae in id ipsum consonantibus dignanter sepelivit.

Aestivo tempore ejusdem anni Romanae urbis praefectus [(167) 1Kb] a quibusdam Quintii proximis per insidias interfectus est. Qui jam dudum domno apostolico peccata sua perfecte confessus et ad Deum conversus, mundum cum suis delectamentis illecebrosis omnibus omnino relinquere et ad monasticae vitae perfectionem tendere percupientissimus voluit; set [Col. 0405D] ab apostolico per oboedientiam omnino prohibitus est, et in praefectura sua permanere jussus est, ut zelo Dei armatus et judex aequitatis et justitiae servantissimus tot malefactoribus obsisteret, et in hac oboedientia Christo gratanter militaret. Quod et non minimo oboediens conatu pro posse suo omnimodis exsecutus est. Unde et Quintio, malefactorum omnium primicerio, sollertissimus ob tot rapinas et [Col. 0406A] latrocinia illius et quia domnum papam sacrilegus in aecclesia inter missarum sollemnia altari assistentem in contemptum Dei captum in turrim suam abstraxit, perfecto odio et digna persecutione adversatus est. In quo oboedientiae certamine hic vir Dei zelotes perfectus, hereticis infestus, judex justus, elemosinarum dispensator largus, magnae compunctionis et lacrimarum gratia in orationum suarum sedulitate donatus, castitatis et continentiae dilector praecipuus, utpote a puero legitime conjugatus et paulo post viduus effectus juvenilem in se ardorem deinceps juxta consilium apostoli sic permanens viriliter continuit, caritativus, humilis, hospitalis, suavis, affabilis, constans, modestus, patienter longaminis, pacis et veritatis sectator, et mirae religionis [Col. 0406B] miles industrius et administrator: qui beatae vitae et christianae militiae tyrocinio prudens in carne ambulavit set non secundum carnem militavit, pro justitia et fide fausto triumphans martyrio vitam finivit temporalem, mox pro eo feliciter adeptus ineffabilem vitae perennis inmortalitatem et semper virentis paradysi desiderandam prae omnibus amoenitatem. Hic quidem a civibus Romanis, set praecipue ab Urbis optimatibus, magno planctu et ejulatu ut oportuit, lamentatus, post magnificas exequiales agendas officiose satis et honeste juxta ritum Romanum apud sanctum Petrum celebratas, in medio ipsius paradysi debita laudum et ymnorum inpensione gratiosa, devotissime est tumbae marmoreae inpositus, et ita decentissima sibi tumulatione Deo [Col. 0406C] et sancto Petro est ab omnibus intentissime commendatus. Tandem vero, cujus in vita sua tyro municipatui inpensius militaverit, et quod mundo revera usus sit tamquam non uteretur, palam omnibus apparuit, cum tot miraculis et virtutibus non modo Romanis, verum quoque omnibus illuc undique concurrentibus jam jamque evidentissime exclaruit, quam magnus sit apud Deum. Enim vero tot et tanta meritis ipsius ibidem Deus operatur magnalia, ut vix quibusdam probari possint, scilicet aemulis illius, in veritate fuisse facta. Unde nunc, ut illorum invidiosa palam confutaretur incredulitas, in proxima Romana synodo [(168) 1Kb] quaedam miracula sub testimonio tot et tantorum virorum tantae auctoritatis [Col. 0406D] tamque probabilium, illic procul dubio facta litterisque commendata publice recitabantur; de quorum veraci relatione omnino fas non sit quempiam dubitare. Quiddam vero, quod non minimae apud Romanos admirationi haberetur, adhuc viventi eodem interfectionis ejus anno revera actum in eo refertur. Quadam namque die cum quoddam oratorium causa orationis est ingressus, ante finitam [Col. 0407A] orationem duo pili ad mensuram digiti unius longi in pollice manus illius excreverant; quo ipse viso [247 1Kb] non parum cum omnibus, quibus mox monstravit, stupidus effectus, tunc et in posterum secum satis mirari solebat. In eadem quoque synodo quaedam item miracula, quae Mediolani ad sepulchrum domni Erlebaldi [(169) 1Kb] , qui et ipse propter justitiam ante triennium passus est, facta sunt, probabilibus personis tota veritate illic attestantibus et litteris ea commendata demonstrantibus, recitata sunt. Qui et ipse orator facundissimus, et sub seculari habitu athleta Dei sollertissimus, canonicae restaurator disciplinae et observantiae, nicolaitis et symonianis hereticis zelo Dei in tantum restitit, ut ferme in toto Mediolanensi episcopatu nullus eorum non correctus [Col. 0407B] sive non conversus remanserit. Si quis autem canonicae districtioni perduellis et inoboediens repertus est, mox ipse assumptis secum turmis suis militaribus, ad canonicam illum censuram aut coegit, sive fugavit, aut captum incarceravit, et omnia quae possidebat diripuit et dissipavit. In cujus factionis ultionem quidam Mediolanenses, qui episcopi sui symoniaci [(170) 1Kb] , cui et ipse tota qua poterat virtute adversatus est, nec non regis Heinrici, qui eundem illis hereticum apposuit, morigeri et assentatores fuerant, Dei tyronem egregium pro justitia et fide nec non oboedientia quam ipsi domnus papa Alexander pro hujusmodi inposuit, per insidias dolose quinque simul lanceis perfossum interfecerunt. Dehinc interfectum in platea civitatis cadaver ejus [Col. 0407C] exanime per triduum ne sepulturae traderetur, gladiatoria manu inhumanissime prohibuerunt. Tertia vero nocte in ipsa ejus intempesta lux coelitus emissa tam clarissima, ut quidam qui ab urbe plus quam decem miliaria aberant, certissimum urbis ipsius incendium non dubitarent, super corpus ad trium horarum spatium resplenduit; et inter plures qui pro hujusmodi signo concurrerant, quidam fratres qui visionibus ad hoc in somnis praemoniti fuerant, audacter accedentes, tulerunt corpus ejus, et debito orationum et exequiarum officio, Deo prout oportuit gratias agentes, in monasterio sancti Celsi martyris sepelierunt. Demum vero multis virtutum et miraculorum testimoniis hic vir Dei, zelotes pravitatis hereticae tam industrius, revera Dei amicus [Col. 0407D] esse et fuisse indubitanter satis divinitus probatum est. Cujus industriae et intentioni quemlibet summi regis militem et sanctae fidei defensorem fortiter et exultanter in Christo insistere non pigeat, si peracto [Col. 0408A] certamine legittimo tam insigni gloriae coelestis triumpho perenniter coronari delectat. Eodem anno quaedam matrona in Alemannia puerum non multum vivacem, et cum eo pariter caput quasi hominis absque omnibus humanis membris solitarium, set vivens et ex toto cunctis suis sensibus humanitus bene formatum, generavit. Quod, dum infantulus ille mox moriturus baptizaretur, obstetrices acceptum, secreto tamen propter quandam erubescentiam, et ipsum, pro toto homine nomen inponentes ei, in nomine sanctae Trinitatis baptizabant; set non multo post moriebatur.



MLXXVIII.

Roudulfus rex in Saxonia apud Goslarium nativitatem [Col. 0408B] Domini cum maximis Saxonicae gentis copiis gloriosissime celebravit. Rex autem Heinricus Ratisponae biduo tantum qualitercumque non multum festive vix commorans, iterum ad obsidionem cujusdam castelli, unde venit [248 1Kb] illuc, properanter redibat, in illis Norici sinus orientalis partibus usque in mediam quadragesimam quomodocumque per loca incertus vagans, et illam patriam quoque non modicis itionibus hujusmodi hostiliter devastans. Inde etiam legatos suos episcopos Osniburgensem et Viridunensem [(171) 1Kb] Romam ad domnum apostolicum et ad Romanam synodum pro causa sua inibi agenda direxit. Legationem autem apostolicam et commonitariarum Romani cardinalis litterarum ad eum contemptum et conculcationem et inoboedientiam, [Col. 0408C] quam toto nisu palam omnibus professus est, astutissima quadam occasione, ac si nichil umquam vel parum quid inde audiret, omnino dissimulavit. Hos etiam de synodo reversuros Ratisponam non cum minima sollicitudine praestolatus est; quippe uti sua teste conscientia promeruit, quiddam novi quod maxime noluerit ab apostolica sede sibi reportari non dubitavit.---Rex quoque Roudolfus et ipse pariter nec non omnes consentanei illius legatos suos, non quos voluerant, set qualescumque poterant, et hos artificiosa qualibet occasione et dissimulatoria, ad eandem synodum transmiserant, domno apostolico veram per omnia oboedientiam demandantes, et ut tyrannicam tamque flebilem sanctae aecclesiae desolationem paterna sollicitudine respicere [Col. 0408D] dignaretur, unanimi rogatu ipsi sollertissime commendantes. Legati autem regis Heinrici, quia palam ire et omnia quae voluerunt pacifico libitu efficere et in Longobardia et in ipsa Romana urbe poterant, muneribus, [Col. 0409A] mendaciis, promissis, assentationibus, querimoniis flebilibus, nec non omni arte et ingenio, uti in hujusmodi experientissimi erant, a minimis adusque maximos, corruptos, delusos, deductos omnino omnes in favorem sui regis attrahere semper non cessabant, et e diverso in odium et calumnias Roudolfi regis permaximas.

Synodus dehinc statuto tempore [(172) 1Kb] , id est 3. Non. Martii, ordine canonico initiata est, quae fuit fere 70 episcoporum [(173) 1Kb] , in quibus erat Albanus episcopus [(174) 1Kb] , qui unus de fratribus, qui in episcopatu Florentino, in loco qui vocatur Vallis Umbrosa commorantur, per ignem et flammam 12 pedum longam pertransiit, et Petrum, qui Florentinae aecclesiae episcopus dictus est, vere symoniacum hereticum [Col. 0409B] fuisse, et ob hoc ipsum non recipiendum, nec officia illius heretica, intactus a flamma et illaesus evidenti judicio probavit. Illic quoque de Galliarum partibus aderat episcopus Divensis, qui non humana set divina electione episcopus factus est [(175) 1Kb] . Quippe causa orationis dum se domo sua Romam moveret, ad Divensem civitatem illic pernoctaturus devenit. Legatus autem apostolicae sedis Geraldus Ostiensis episcopus, qui et ipso tempore eo loci concilium pro utilitate et necessitate aecclesiae collegit, videns eum, non parum de adventu illius gavisus est; namque ipsi notus et amicissimus fuerat. Et osculato eo statim intulit: »Bene venisti, quia Deo auctorante hujus aecclesiae, episcopo suo orbatae et destitutae, te pro illo episcopum et provisorem habituri sumus.« [Col. 0409C] Et ille modestius subridens, putabat, eum hoc jocando sibi dixisse. Deinde, cum non joco set serio hoc dictum sibi veraciter persensisset, inducias pro hoc respondendi in crastinum usque vix ab eo acquisivit. In ipsa nocte pondus curae pastoralis quomodocumque subterfugere toto conatu praemeditatus, sociis suis id nescientibus, ipse solus ab eis furtive se subtrahebat, cujusdam illic aecclesiae latibulum se occultaturus ibidem irrepserat. Mane facto dum diu ubique multum quaesitus non posset inveniri, legates apostolicus assumptis secum cleri totiusque populi non modicis processionibus, cum letaniis et obsecrationibus per aecclesias illas devotissime eum a Domino quaeritando circuibat. Cum vero ad aecclesiam ubi fugitivus latuit perventum est, lux coelitus [Col. 0409D] emissa super eum resplendens, electum Dei prodidit. Sic itaque proditus, regiminis culmen, quod ex corde humiliter fugerat, dispositioni divinae subditus, quamquam invitus subire coactus est. Tales semper tantaeque auctoritatis et reverentiae viros secum semper habere solebat, in quorum consilio effectum [Col. 0410A] suae sollicitudinis, et diffinitionis fidelis et prudens misteriorum Dei dispensator, sollertissime ponebat.

In eadem synodo legati regis Heinrici multum in tot, quos sibi qualitercumque assciverant, fautoribus animati et confisi, in primis omnifariam domno apostolico oboedientiam, et eam quomodocumque probandam, ex parte domini sui publice promiserant. Tandem causae illius injurias ipsi magnopere in primis, dehinc totius audientiae consessus, modis omnibus et commentis ad hoc instructissimi, et oratoria satis proclamatione linguosi, non ineptissime conquesti sunt. Quam quasi justissimam [249 1Kb] cuncti favorales illius concordi tenore et ipsi commurmurantes, judicio apostolico et synodali decernendam obnixe multum commendabant. Cujus quidem causae [Col. 0410B] status hujusmodi erat: quod Roudolfus, dux et miles regis Heinrici, quique ipsi ut fidelis et in auxilio per omnia quae ad regni sui tutamenta pertinerent individuus assisteret, sacramentorum firmamentis adjuratus fuerit, eum caeteris suis consentaneis regno suo perjurus et perfidus injuste expulerit, et sic ipse regnum temerarius invaserit. Set non ea necessitate hanc quaerimoniam fecisse dominum suum professi sunt, quin facillime suos adversarios comprimere possit; verum idcirco maxime, quia justum et dignum sibi visum sit, apostolicae sedis diffinitionem super hoc in primis interpellare. Nonnullis igitur judicibus, qui illorum intentioni benivoli favebant, indifferenter complacuit, quod ob tam manifestam et sacrilegam tanti reatus factionem apostolici anathematis [Col. 0410C] sententia Roudolfus rex indilate damnari dignus fuerit; et hoc plurimum rogitabant, ut id juridicialiter decretum, canonice perageretur.

Domnus autem apostolicus, cui ex toto nota erat causae instantis interturbatio, et quem non facile seductilem in personarum acceptionem adulatoria quorumlibet protrahere posset argumentatio, ante utriusque partis cautam examinationem, et cui adhuc prorsus in dubio penderat veritas excommunicationis jam per cardinalem suum factae, sese nichil inde posse decernere, palam protestatus est. Utriusque regis oboedientiam, legatos, proclamationes, quos ambos quidem non modica pars regni primatum, episcoporum, virorum sapientium et religiosorum diverso tramite consentanea sequeretur, se multotiens [Col. 0410D] audisse profitebatur. Unde oportunum pro hujusmodi cum sanctae Romanae sedis optimatibus et magistratibus, nec non cum quibus posset, cunctisque sanum sapientibus se necessario consilium et ad hoc tempus congruum habiturum fore praedicebat, ne quid injuste in alterutrum illorum ab apostolica [Col. 0411A] sede decerneretur. Ad haec omnes sollerter rogitabat et commonebat, ut in commune Deo pro hoc devotissime supplicarent, quatinus sibi divini sui spiritum consilii inspirare dignaretur, quo auctorante sancta mater aecclesia per tot hereses scismata et discordias miserabiliter dissipata, in Christo uniri et pacificari mereretur.

Sic dilata hujusmodi usque in sabbatum sententia, alia quaedam quae aecclesiae utilitati et necessitati proficua fuerant, canonica diligentia ibidem cautissime pertractata et diffinita sunt. Inventum autem et diffinitum est ab apostolico et cunctis in Christo secum consulentibus hujusmodi pro regis Heinrici querimonia prudens et discretum satis consilium: quod ipse domnus apostolicus, sive pro eo [Col. 0411B] legati sui idonei, in Theutonicas partes venirent, et illic in loco qui aptissimus ad hoc fuerit, regni totius primates, sapientes, et quique optimates praeter utrosque reges ipsis occurrerent, et ibidem habito colloquio, tota utriusque illorum causa justissime et absque personarum acceptione discussa et ventilata ab omnibus aut justificaretur aut improbaretur; et sic communi prudenti justissimoque omnium judicio et consilio inrefragabiliter decerneretur, quomodo regnum in se ipsum tam miserabiliter scismaticum factum et perjurum, vel nunc saltem non omnino desolaretur, quin potius in Christi pace coadunatum et recuperatum rationabiliter consolidaretur [(176) 1Kb] .

[Col. 0411C] In die vero sabbati domnus apostolicus legitime et ordinate ad hoc paratus, et cum suis suffraganeis synodum ingressus, consilium praedictum palam omnibus enarravit. Et cum placuisset omnibus, mox apostolica auctoritate fiducialiter linguatus et armatus, anathematis vinculo sempiterni metuendi multum, universaliter omnes condemnavit, sive reges seu duces, episcopos, clericos, nec non ex toto, quicumque fuerint majores et minores, qui versutiis, artibus, machinationibus, factionibus seu ingeniis quibuslibet, colloquium illud condictum ne fieret, qualitercumque ex studio et voluntate detrectarent et inpedirent, et qui legatis apostolicae sedis quolibet modo, ne ad idem colloquium pervenire possent, adversarentur, et qui diffinitiones, quae ibidem [Col. 0411D] pro hujusmodi causa et discordia et seditionibus tam maximis a legatis apostolicis et caeteris regni primatibus optimatibus et sapientibus ad hoc laudamentum nominatis et electis, communiter in id ipsum concordantibus statuerentur, tenere et inrefragabiliter observare refutarent. Sic cum, candelis ardentibus ab apostolico et caeteris suis suffraganeis in anathematis praedicti complementum canonice [Col. 0412A] in terram missis et extinctis, hujus damnationis sententia diffiniretur, satis obnixe oboedientiam regis Heinrici primum in hoc probaturus, per dominum Deum, et si se amaret, rogavit eum et obsecravit, et paternitate apostolica per legatos illius admonuit, ut pacem cunctis adversariis suis usque ad illius colloquii perfectionem haberet. Deinde ut ipsum per omnia honorando ad consensum concordiae industrius contraheret, nuntios suos cum legatis illius se ad illum directurum prudenter destinavit, ut, juxta suum beneplacitum, tempus et locum futuri colloquii ipse deliberaret, et hoc regni primatibus et cunctis illuc convocandis indubitanter notificato et praenuntiato, nuntius apostolicus Romam rediret, quatinus sedis apostolicae legati in hoc, destinati et [Col. 0412B] electi, in tempore oportuno rectoque itinere et ipsi ad hoc instantis causae conventiculum consultores mediatores et correctores idonei pervenirent. Ita legatis regiis a se domnus apostolicus, set tamen absque apostolica benedictione quam regi reportaverint, dimissis, idcirco quia fama passim eum a legatis apostolicis excommunicatum jam fuisse [(177) 1Kb] , quamquam dubia aestimatione praedicaverat, ad caetera quae adhuc synodaliter exsequenda restiterant, efficaciter se conferebat.

In eadem synodo sententia anathematis data est in episcopos Ravennatem, Mediolanensem, Cremonensem [250 1Kb] , Tarvisiensem, nec non in omnes Symoniacos hereticos, et Nicolaitas, pertinaciter et inoboedienter [Col. 0412C] in sui erroris insania voluntate et industria perseverantes; et specialiter in eos, qui infra biennium temerarii, pervicaces, et incontinentes, aecclesiasticas ordinationes datione peccuniae sibi acquisitas, relictas, et concubinas sibi interdictas apostatica praesumptione receperant. Qui quidem numero non pauci in nostris partibus publica tyrannide in authenticas sacrorum canonum sanctiones perduelles insanissime consurgebant. Illis quoque absque spe restitutionis inrevocabiliter omnino per datam judicialem sententiam quicumque ordines et consecrationes, excepto solo baptismo, adempti sunt, qui per episcopos officio et sacerdotali dignitate, apostolica sanctione privatos, et nondum sive per se seu per certum ipsius legatum ordini restitutos, ubicumque [Col. 0412D] officio praesumptuose usurpato se ordinari, immo potius deordinari praesumpserunt. Aecclesias etiam quascumque consecratas ab eis, utpote Deo numquam canonice initiatas, a primis reconsecrari oportere, illic judicatum et statutum est.

In laicos quoque cujuscumque dignitatis data est sententia anathematis, sive clericos, nec non in omnes personas, quicumque contra sacrorum [Col. 0413A] canonum decreta episcopatus, abbatias, praeposituras, qualescumque aecclesias, decimas, vel quascumque aecclesiasticas dignitates, cuilibet clerico seu cuicumque personae juxta usurpationem suam antiquam in beneficium dare, et quod domino Deo prius canonica et legitima traditione in proprietatem et servitium legaliter delegatum est, hoc quasi proprium quiddam et bereditarium laica et non consecrata Deo manu, consecratis Deo altaris et aecclesiasticae dispensationis ministris procurandum et ordinandum contradere seu praestare omnino praesumpserint.

Illic quoque sententia data est, ut anathema sint, quicunque praedas, rapinas, seu quaslibet artificiosas temerarias invasiones in aecclesiis Deo consecratis, [Col. 0413B] sive in aecclesiarum atriis et cimiteriis, et claustris pariter consecratis, seu in his aecclesiasticis rebus possessionibus et pertinentiis quibuslibet earum facere praesumpserint. Quae specialia prae caeteris ad praebendas cottidianas et omnimodas victualium et sumptuum necessariorum dispensationes canonicorum, clericorum, presbiterorum, monachorum, virginum sanctimonialium, nec non sub regula cunctorum Christo servientium separatim et quasi proprie nominata ac decreta attinere dinoscuntur.

Domnus vero apostolicus id maxime in hujusmodi decretis intenderat, ut pace per aecclesias facta, quamvis undique bella et seditiones in secularibus regnarent, in spiritalibus tamen personis canonicae [Col. 0413C] Dei laudes et orationes ob [251 1Kb] exteriorum detrimenta subsidiorum minime cessarent. Quia vero subjectorum offendicula aliquotiens prudenter dissimulanda, aliquotiens autem aperte cognita [252 1Kb] mature toleranda sunt, ut oportuniori tempore corrigantur, et quia nonnisi cum tempore medicamina conveniunt; domnus apostolicus prudens dissimulator et tolerator, multorum episcoporum et presbiterorum in Theutonicis et Italicis partibus hereticas pravitates inoboedientias et tot praesumptuosa scandalorum milia in tempus oportunum dijudicanda multum sollicitus distulerat, ut scilicet post, prius maxima illa discordantium inter se et bellantium regni principum et optimatum tam seditiosae ac plus quam civilis controversiae scismata, Deo auctore qualitercumque [Col. 0413D] sedata, et Christi pace legittime confoederata, tandem ipsis quoque corrigendis coarguendis et puniendis cura sollertissima insistere non tardaret.

Legatis autem regis Roudolfi a se dissimulatoria et satis cautissima licentia clam et furtive dimissis, quia per omnia ipsum oboedientissimum et consentaneum sibi et apostolicae sedi minime dubitaverat, paternam dilectionem pietatem et gratiam ipsi cum apostolica indulgentia et benedictione vigilanter demandare studuit, nec non omnibus majoribus et minoribus, qui sedis apostolicae praeceptis et decretis [Col. 0414A] oboedienter subesse et favere studio et voluntate in pace Christi unanimes non cessarent.

Rex denique Heinricus apud Ratisponam ex legatis suis, qui prae caeteris festinantiores ad eum praecucurrerant, quosdam praestolatos et illic conventos, mox aliquantulum subtristis inde se Mogontiacum properanter, diem inibi palmarum acturus, promovebat; indeque Coloniam contractis secum quas potuit militum suorum copiis pertendebat. Ibi quoque non multum gloriose pascha egit. Postquam vero, legatis suis cum apostolicae sedis nuntiis et cum apostolica pariter legatione jam ad eum reversis, omnia quae in Romana synodo acta sunt et decreta, relatione veraci diligentissimus compererat, mox ad solitae versutias vecordiae cum suis [Col. 0414B] auriculariis secum assumptis totus sollertissime intenderat, id summopere in id ipsum consiliantes et toto nisu astutissime per omnia machinantes, ut se absque apostolici observantia et oboedientia praecepti et decreti quasi ab illa excommunicatione apostolica liberasse viderentur, et totum, quod ipsis ex culpae reatu manifestissimo inminebat, regi Roudolfo et cunctis partis sibi adversariae consortibus quasi ex ratione justissima onus Romani anathematis inposuissent.

Rex autem Roudolfus non minima principum et militum suorum Saxonicorum multitudine collecta, apud Goslariam pascha sollemniter satis celebravit. Illic, qui revera primum canonice a clero et a populo et a meliori et majori parte aecclesiasticae militiae [Col. 0414C] electus est, in episcopum Augustensis aecclesiae quidam canonicus, qui et ipse ad sancti Mauritii aecclesiam praepositus jam constitutus probatus est, venerabilis multum et bene litteratus clericus, nomine Wigoldus, electione et suffragio cardinalis Romani, metropolitani et archiepiscopi sui Mogontini, nec non aliorum qui ibi [253 1Kb] convenerant novem episcoporum, in paschali die canonice in episcopum consecratus et ordinatus est. Cui rex post peracta legittime omnia quae ad ordinationem ipsius pertinebant, videlicet anulo, virga pastorali et cathedra episcopali ab archiepiscopo Mongontino susceptis, ex sua parte quidquid regii juris fuerit in procurandis bonis aecclesiasticis diligenter commendavit. Cavebat namque, ut oboedientissimus erat in omnibus, [Col. 0414D] quod in Romana synodo nuper canonice diffinitum est, et post datam judicialiter sententiam sub anathemate interdictum et prohibitum est, ne quis laicorum aecclesias et aecclesiasticas decimas et [254 1Kb] dignitates personis aliquibus quasi proprium suum praestiterit, sive contra canones sibi usurpare praesumpserit. Insuper archiepiscopus Mogontinus Sigifrido, qui a rege Heinrico Augustensi episcopio non canonice appositus sit, post datas indicias praecepit ne ultra parrochiam suam temerarius invaderet, alioquin ipsum et omnes consentientes sibi justo anathemate a membris aecclesiae omnino separavit. [Col. 0415A] Id ipsum quoque canonicis Augustensibus et populo intentavit, si [255 1Kb] electum suum, ut dignum et justum fuerit, non reciperent. Sic episcopus Augustensis accepta a rege licentia repatriavit, et in quoddam castellum juxta fauces Alpium [(178) 1Kb] sese cum suis, quia firmissimum et munitissimum erat, prudenter contulit, pacem aecclesiae inibi praestolaturus. Ubi confestim per plurimas injuriarum illationes ab Augustensibus inpetitus et molestatus est; set illud qualicumque longanimitate et patientia aliquamdiu tolerans, Deo judici et defensori se cum suis devotissime commendavit.

Rex vero Heinricus post pascha mox Moguntiatiacum rediens, omnes quoscumque et quomodocumque attemptare potuit, suae parti contraxit. [Col. 0415B] Unde Saxonum optimatibus terrificis sive blanditiosis ad se pelliciendis sermociniis et inductionibus sub nomine et occasione apostolicae illius legationis et sententiae intimari fecit, ut causa pacis componendae et totius regni tot scismatum et discordiarum sedandarum, quibusdam primatibus et optimatibus regni apud Friteslariam occurrerent. Quod cum animo libenti perceptum, Saxonum principes suasu regis Roudolfi ad hoc sollerter incitati, condicto tempore venientes attemptare conarentur, Heinricus rex praeter suos quosdam auricularios ne vel unum saltem de regni primatibus illuc dirigebat. Ita dum se delusos viderent, et inde subirati redire destinarent, tamen quia obnixe ab aulicis illis mysteriarchis rogabantur, ipsis secum colloquendi seque [Col. 0415C] temptandi locum dare consenserant. Illic ab eis nichil aliud nisi mendacia et quasi comminationes quasdam ab apostolico in eos factas audierant, eo quod dominum et regem suum perjuri et infideles contra fas injuste abjecerint. De sermone autem colloquii praedicti et anathematis apostolici nulla ibi ab eis secundum veritatem mentio facta est; totam quippe illius sententiae seriem regi Roudolfo et suis consentaneis falsa sua obstinatione pertinaces inponebant. Tandem vero Saxones his auditis, et cur illuc venerint evidentissime exploratis, ne se quasi reos in his quae illis objecerant, et quasi de adventu et sententia domni papae timidos aestimarent, immo potius percupientissimos et laetissimos [Col. 0415D] fore probarent, colloquium quod destinavit omnes laudabant, ipsius sive legatorum ejus adventum quam vix se praestolaturos et sententiae illius omniumque regni optimatum super hoc negotio diffinitiones se per omnia observaturos, constanti animo et ratione liberrima firmissime palam protestati sunt; et omnes domno apostolico inoboedientes ejusque sententiae judiciali in hac re quolibet ingenio vel versutia sive vecordia refragantes, anathematizatos et a membris aecclesiae re vera separatos [Col. 0416A] confirmabant et omnino adjudicabant. Et ut hujusmodi inter utrasque partes controversiam rationabiliter publice dirimerent, legatum suum cum eis ad dominum suum et ad caeteros regni principes illi consentientes inde direxerant, per quem illis locus et tempus colloquii statuti intimaretur, et qui eos ad hoc promptissimos et paratissimos, et omni necessitate et dubietate postposita Domino volente perventuros illuc protestaretur. Postquam hujusmodi sermone controversiali utrobique aliquantisper habito, set tamen praedicta inrefragabili et justa Saxonum ratione et oboedientia novissime laudabiliter consummato, pax ab utrisque ad usque futurum colloquium est collaudata, ab invicem domum unusquisque discedebat.

[Col. 0416B] Regis autem Heinrici consiliarii, assumpto secum Saxonum legato, ad dominum suum versus Rhenum profecti sunt. Non enim bene sapiebat in palato cordis illorum auditus justus et verax sermo principum Saxonicorum. Illi namque alia longe ratione et intentione exierant, ut Saxones scilicet ad se quomodocumque adducere pertemptarent. Cum autem id efficere non possent, mox reversi falso rumore undique diffamabant, quod illi pro certo obsidibus datis, cum domino suo pactum pacis inirent, et gratiae illius indubitanter firmitatem promeruerint. Legatum autem illorum hujusmodi sermone remiserant, quod rex locum colloquio cuilibet dare nollet, set id causa et amore domni apostolici facere promptus [Col. 0416C] esset, ut quicumque sibi rebellaret, eum [256 1Kb] gratia sua donandum reciperet, si modo se sibi cum poenitentia et oboedientia deditium [257 1Kb] exhiberet.

Saxones autem et Roudulfus rex hoc comperto, manifeste eum excommunicatum cum omnibus consentaneis illius adjudicabant et comprobabant, eo quod colloquium ab apostolico tam inrefragabiliter decretum, ipse tam pervicax et inoboediens annullavit. Pacem etiam quam auricularii regis et Saxones inter se condixerant, ante quam legatus praedictus ad eos repatriaret, qui ex parte regis Heinrici erant, castellum quoddam invadendo et contra fidem datam expugnando omnino parvipenderant. Metensis quoque episcopus et alii quamplures Lotharingorum, qui eisdem diebus ad regem [Col. 0416D] Heinricum ductu fidei venerant, attemptandi si ad illius voluntatem inclinari possent, audito apostalicae legationis contemptu se in parte domni apostolici manere et persistere palam profitentes, cum offensa ipsius gratia domum redibant. Quos ipse confestim duce Theoderico et aliis militum suorum copiis assumptis prosecutus, ex improviso Metensem civitatem dolo praeoccupavit, episcopum cum caeteris inde fugavit, et impositis illic praesidiis suis, urbem Argentinam profectus, inde egressus [258 1Kb] [Col. 0417A] est. Ibi diebus rogationum commorans, Thiepaldum [259 1Kb] Constantiensem praepositum, suum quoque capellanum, contra voluntatem canonicorum et domni apostolici bannum illic episcopum incathedravit. Illi namque, quia, ne aliquem a rege Heinrico reciperent, jam ex parte domni papae eis interdictum est [260 1Kb] , canonice sibi quemlibet eligendum in Christo concorditer deliberabant. Istius autem promotioni cum illi canonici de sancto Thoma magnopere assensum et laudamentum praebuerint, divinam non multo post ultionem experti sunt. Ignis quippe aecclesiam claustrum et cuncta eorum aedificia et caminadas penitus combusta insumpserat. Dehinc rex Heinricus Alemanniam invadere proponens, set non tantos sibi coadunare valens, quod [Col. 0417B] hoc sine periculo peragere posset, in Pagoariam divertit. Ibi apud Ratisponam pentecosten celebravit, et marchio Liutpaldus [(179) 1Kb] in aliquantulum ab eo offensus regreditur.

Legatus autem apostolicus qui ad regem Heinricum in pascha pro illo disponendo colloquio quod papa decrevit advenerat, in primis quia ipsi, licet invito et nolenti, ejus omnino interminationis terroribus parvipensis legationem apostolicam liberrimus intimaverit, aliquantisper occultabatur, ita ut plurimorum suspicione clam interfectus sive exhiliatus aestimaretur; tandem publica palam reverentia et honore ab eo tractatus, et habitus est. Set eum tantisper quidam pro hac detentum conjiciunt occasione, ut sese per illum ab imposita qualitercunque defenderet [Col. 0417C] excommunicatione. Cum scilicet omnes cernerent, apostolicum legatum illi communicare, nemo prorsus eum quasi excommunicatum aestimaret seu devitaret, immo potius pro mendacio firmiter computarent, quidquid passim dictum sit de sententia synodi Romanae, et de anathematis facti diffinitione: quia, sicut rex Roudulfus cardinalem Romanum, ita ipse legatum apostolicum in testimonium suae obedientiae et innocentiae palam omnibus posset ostentare [261 1Kb] .

Rex autem Roudolfus apud Goslariam pentecosten magnifice celebravit, collecta illuc principum Saxonicorum et Thoringorum non modica multitudine, et ibi cum eis communicato consilio, expeditionem contra regem Heinricum paravit et disposuit. [Col. 0417D] Illuc ad eum legati Philippi regis Galliarum, et Fladirtingorum, et Lotharingorum quam plurium, nec non regis Ungariorum, adjutorium ipsi propter Deum et sanctum Petrum ad defensionem sanctae aecclesiae et regni totius Theutonicorum studiosissime promittentium advenerant; quamvis non ita, ut promissum est, omnino perficerent.

Dehinc per totam aestatem plures undique motus per Alemanniam, Alsatiam et Austrifrantiam conferbuerant, [Col. 0418A] et privatis bellis ex parte Heinrici regis victi, interfecti et fugati sunt, qui praedas, incendia et sacrilegia plurima in ipsis aecclesiis sacris, temerarii violatores earum, exercuerant. Ex quipus Basiliensis et Argentinus antiepiscopi vix fuga elapsi sunt, militibus eorum a marchione [(180) 1Kb] , Bertholdi [262 1Kb] ducis filio, fortiter pugna prostratis et captis, rusticisque quos per comitatus sibi adjuratos in auxilium undique coegerant, ex parte eunuchizatis. Ipsa tempestate duces Bertholdus et Welfo Franciam cis Rhenum ex magna parte praedis et incendiis devastaverant.

Interea rex uterque expeditionem in alterutrum non minimo studio et apparatu disponebant, collectis undecumque et quomodocumque auxiliaris militaribus [Col. 0418B] suis copiis. Et circa Kalendas Augusti duces praedicti cum Alemannica militia regi Roudolfo de Saxonia egredienti occurrere deliberabant. Sed hoc omnino rex Heinricus cum maximo exercitu interveniens, ne fieri posset, impediebat. Et sic bellum quotidie sperantes, et occasiones suae destinationis percupientissime fieri molientes, quamvis non sine minimo periculo, e proximo regi consederant. Insuper comprovinciales rusticos undique per omnes illarum partium centenarias adversum se conjuratos et armis militaribus instructos, ad duodecim fere millia pugnacissimos et infestissimos sibi, e vicino sustinebant. Sic Saxones et Alemannos ab invicem sequestratos, et, ne convenire aut per internuntios saltem inter se deliberare possent [Col. 0418C] quid in tantis periculis coartatis agendum sibi esset, omnimodis prohibitos [(181) 1Kb] , rex Heinricus in tam maximo suo confisus exercitu, prius de Saxonibus, exin de Alemannis triumphare satis artificiosus destinavit, et id facillime et absque suorum detrimento fieri posse non dubitavit. Mox ille hujusmodi consilio cum suis communicato, exploratores quosdam, viros non ignobiles, quasi pro pace inter se confirmanda regi Roudolfo nec non primatibus Saxonum simulatorie direxit. Qua ad invicem condicta et solito foedere ad tempus ab utrisque confirmata, dum ipsi ad dominum suum festinanter redirent, ille eos astute sic delusos de repente et fere ex improviso vecors et insidiosus armata manu et impetu bellicoso inparatos invasit. [Col. 0418D] Rex autem Roudolfus vix cum suis de castris festinantissime se proripiens, et quantum in tali articulo fieri potuit, acies suas contra hostem imminentem prudenter ordinans et exhortans, ipsi tam fortiter pugnacissimus congreditur, ut in prima statim coitione victoria Deo dante feliciter potiretur, prostratis in brevi duabus primis legionibus. Nec mora rex [263 1Kb] ipse primicerius cum suis intimis fugam turpiter iniit; reliquus dehinc exercitus, [Col. 0419A] visis quae fiebant, imbellis, timidus et mirabiliter perterritus, et ipse in diversa fugitando se salvare satis superque anxiatus omnifariam pertemptavit. Saxones autem plus quam ad tria milliaria persecuti sunt eos, instantes pugnaciter a tergo fugientibus. Illic ex parte regis Heinrici de nobilioribus plus quam triginta, de minoribus vero, ut aiunt, ad quinque millia interfecti procubuerant; et ex parte adversaria de minoribus tantum ad 80 viros cecidisse testantur. Insuper ejusdem partis [264 1Kb] qui praesto aderant episcopi, a fugientibus quibusdam falsariis audito quasi rex Heinricus vicerit, cum suis in diversa fugerant. Ex quibus cardinalis Romanus cum plerisque aliis satis periclitatus est, nec non a latronibus Sclavis in silvis, quo [Col. 0419B] latibulum quaerebant, episcopus Parthenopolitanus [265 1Kb] sagitta percussus est, Baderbrunnensis captus exspoliatus et ferme nudus profugit ab eis; et Wormatiensis itidem captus, regi Heinrico cum Herimanno nobili quodam comite contraditus est. Profligatis [266 1Kb] autem et interfectis tot hostium turmis, Saxones laetanter ad locum primae belli congressionis et ad castra sua revertebantur. Ibique pernoctantes, in crastinum consilio cum rege suo inito, et jure legum suarum, ne ipsis in bello victoribus progrediendum esset ulterius, ab ipso accepto, in Saxoniam suam cum tripudio grandi triumphatores remeabant.

Rex autem Heinricus absque mora Pagoariam usque pertenderat. Non minimum [267 1Kb] quippe, qui [Col. 0419C] ex ista parte ipsa die cum Francorum conjuratis centenariis bello durissimo omnino profligatis et eunuchizatis dimicabant [268 1Kb] , et victores mirabiliter exstiterant, Alemannorum impetum metuebat. Qui et ipsi vere comperta hostium fuga et sui regis victoria et reversione, successui suorum congaudebant, et incendiis praedisque undique devastatis et expugnatis oppidis adversariorum suorum quam plurimis, reditu triumphali ovanter repatriabant.

Tandem falsarii et mendaciorum commentarii regis Heinrici circum circa terrarum, dominum suum victorem de Saxonico bello remeasse, impudenter affirmabant, et ita commenta sua ipsum [269 1Kb] domno papae, Romanis et cunctis Longobardis per [Col. 0419D] litteras [270 1Kb] commendare effecerant. Eisdem diebus abbas Massiliensis, sedis apostolicae legatus, qui cum ducibus Alemannorum praedictae expeditioni praesto interfuit, et cui omnia bellorum gesta ex toto non ignota fuerant, quia nullum inpositae legationis et aecclesiasticae utilitatis profectum apud apostolicae sedis adversarios se nec habuisse nec habiturum fore perspexerat, et ipse Romam ad eum qui se miserat, mendaciorum destructor non defessus [Col. 0420A] et sincerae veritatis testis re vera idoneus, properanter regressus est. Ipse vero nec non [271 1Kb] alii deinceps per plures rem gestorum indubitabilem domno papae caeterisque, mendaciis mirabilibus non parum nutantibus ac sese desolantibus, seriatim testificati sunt.

Autumno dehinc sequente, Heinricus rex recollectis undecumque copiis militaribus, iterum expeditionem quasi in Saxoniam simulatorie disponebat; et quos contra Saxones adjuratos contraxerat, maximum Roudolfi regis in occursum sibi pugnacissime exercitum comperiens advenisse, in Alemanniam devastandam perjuros induxerat.

Illic pessimis praedonibus et inhumanissimis de Boemia, Pagoaria, Burgundia, Francia, nec non [Col. 0420B] quoscumque poterat de ipsa Alemannia conductis, praedis, incendiis, castellorum et oppidorum nonnullorum destructionibus, et in divina sacra inauditis sacrilegiis, passim efferatissimus Dei contemptor miserabiliter insistebat. Nulla inter sacrum et non sacrum differentia, nulla in tot miseriis miseratio fuerat. Aecclesias quippe, ad quas cum rebus suis conservandis terrae inquilini confugerant, miserabiliter [272 1Kb] sacrilegi et praesumptuosi incenderant, depraedati sunt; sacerdotes sacris vestibus indutos, seminudos et miserrime vapulatos proculcaverant; altaria sanctorum reliquiis inde ablatis destruxerant; super ea, quod a paganis inauditum est, cacaverant, carnibus praedae in frusta dilaniatis superinpositis ea cruentaverant, mulieres quas in aecclesiis [Col. 0420C] ceperant, inpudenter illic velut in prostibulo constupraverant; stabulum equis et animalibus suis, nec non latrinas in eis erexerant. Mulieres item ad usque mortem constuprando nonnullas oppresserant; plerasque viriliter tonsuratas ac vestitas, captivas abduxerant: ligneam Christi crucifixi imaginem apud Altorf, et alibi etiam, capite manibus et pedibus detruncaverant abscissis. Quid plura? Omne sacrum et divinum temerantes, plus quam ethnica insania omnifaria polluerant.---Haec quidem omnia episcoporum, qui simul cum eis aecclesias Dei invaserant, data licentia fiebant. Fiebat autem haec detestabilis sanctae aecclesiae conculcatio et desolatio circa festivitatem omnium sanctorum. [Col. 0420D] Tunc quoque parum minus quam centum aecclesiae in illa expeditione violatae sunt. Attamen haec [273 1Kb] non inpunite omnino facta sunt; quidam namque illorum, ut aiunt, ab inmundis spiritibus arrepti, usque ad mortem vexabantur; nonnulli vero a principibus Alemannis interfecti, capti, exspoliati; plurima pars eorum enaricati [274 1Kb] et detruncati sunt. Sic Alemannia miserabiliter devastata, ipsi cum non minimis praedarum et sacrilegiorum honerati [Col. 0421A] sarcinis, domum, non pleno tamen triumpho, tripudiantes redibant.

Ipsis diebus dux Bertholdus christianae religionis amator et defensor studiosus, et secundum Deum et seculum sobrie et ordinate honestae vitae cultor non modicus, aequitatis et pacis, modestiae et disciplinae, misericordiarum zelique Dei servantissimus, legum et dignitatum paternarum exsecutor scientissimus, vir magni consilii prudentissimus et tota morum honestate satis virtuosus, anima sua tota, qua oportuit, spe fideque in manus Dei commendata, domoque sua prudenter disposita, felici consummatione diem, o utinam! felicissimus [275 1Kb] clauserat extremum.

Hildulfus symoniacus ille Coloniensis appositus, [Col. 0421B] apostolicae auctoritatis sententia, utpote hereticus fur et latro, super terram damnatus eodem, autumno migravit a seculo etiam in coelo perenniter ligatus.

Synodus magna Romae facta est, tum [276 1Kb] ob plurimas aecclesiae sanctae necessitates, tum maxime ob tyrannidem Heinrici regis qualitercumque sedandam. In qua utriusque regis legati ex causa dominorum suorum se proclamaverunt, eosque jurejurando, ne colloquium, quod domnus papa in proxima synodo, ne quis impediret, sub anathemate constituit, ipsi nulla arte vel ingenio impedirent, innocentes esse testificati sunt. Legato autem regis Roudolfi ab optimis quibusque optime credebatur, alii vero perjurii incriminati sunt. Tandem vero [Col. 0421C] pro invasione regni anathema ab apostolico in regem Roudolfum extorquere attemptabant; set econtra tota synodo vix suffragante [(182) 1Kb] , ne id in regem Heinricum ob inoboedientiam et tot sacrilegia quae praedicta sunt mendaciorumque versutissimas illusiones illius judicialiter [277 1Kb] retorqueret [(183) 1Kb] , ipsi datis ei ad conversionem et responsionem ad usque proximam synodum vel infra induciis, domum cum dedecore et absque apostolica benedictione confusibiles remeabant. E quibus unus, Eigilbertus Pataviensis praepositus, qui jam ab episcopo suo judicialiter excommunicatus est, ad regem Heinricum sic perjurus rediens, aecclesiae Trevirensi ab ipso eo qui a clero et populo canonice electus est [278 1Kb] reprobato, solita violentia sua invitis et [Col. 0421D] nolentibus cunctis Symoniace est praelatus [(184) 1Kb] .

In eadem synodo hae sententiae decretales consensu et subscriptione universali datae sunt [(185) 1Kb] .

»Quicumque militum cujuscumque ordinis vel professionis praedia ecclesiastica a rege seu seculari principe, episcopis seu abbatibus aut aliquibus aecclesiarum rectoribus invitis, suscepit vel susceperit, invasit vel invaserit, vel eorum consensu tenuerit, [Col. 0422A] nisi eadem praedia aecclesiis restituerit, excommunicationi subjaceat.

»Si quis Nortmannorum praedia monasterii beati Benedicti montis Cassini invaserit, vel quascumque res ejusdem monasterii injuste abstulerit, et bis vel ter admonitus non emendaverit, excommunicationi subjaceat, donec resipiscat, et aecclesiae satisfaciat.

»Quoniam investituras ecclesiarum contra statuta sanctorum Patrum a laicis in multis terrarum partibus fieri cognovimus, et ex eo plurimas in aecclesia perturbationes esse, immo ruinas religionis sanctae oriri, ex quibus ipsa christianae censurae dignitas conculcatur, perspeximus, decernimus, ut nullus clericorum investituras episcopatus, vel abbatiae, [Col. 0422B] vel aecclesiae, seu praepositurae, vel alicujus clericalis dignitatis de manu imperatoris, vel regis, vel alicujus laicae personae, viri vel feminae, suscipiat. Quod si praesumpserit, recognoscat investituram illam apostolica auctoritate irritam esse, et se usque ad dignam satisfactionem excommunicationi subjacere.

»Si quis episcopus praebendas, archidiaconatus, praeposituras, vel aliqua officia aecclesiastica vendiderit, vel aliter quam statuta sanctorum Patrum praecipiunt ordinaverit, ab officio suspendatur. Dignum est enim, ut sicut gratis episcopatum accepit, ita membra ejusdem episcopatus vel dignitatis distribuat.

»Ordinationes, quae interveniente pretio, vel precibus, [Col. 0422C] vel obsequio alicui personae ea intentione inpenso, vel non communi consensu cleri et populi secundum canonicas sanctiones fiunt, et ab his ad quos consecratio pertinet non comprobantur, falsas et irritas esse dijudicamus; quoniam qui taliter ordinantur, non per ostium, id est per Christum, intrant, set ut ipsa Veritas testatur, fures sunt et latrones.

»Falsas poenitentias dicimus, quae non secundum auctoritatem sanctorum patrum pro qualitate criminum imponuntur. Ideoque quicumque miles, vel negotiator, vel alicui officio deditus quod sine peccato exerceri non possit, culpis gravioribus irretitus ad poenitentiam venerit, id est qui bona alterius injuste detinet, vel qui odium in corde gerit, recognoscat [Col. 0422D] se veram poenitentiam non posse peragere, per quam ad aeternam vitam valeat pervenire, nisi miles arma deponat, ulteriusque ea nisi aut consilio religiosorum episcoporum et pro defendenda justitia non ferat: et negotiator negotium derelinquat, et officialis officium deserat, bona quae quilibet illorum injuste abstulit restituat, et odium ex corde dimittat. Nec tamen interim desperet, set quicquid boni [Col. 0423A] facere poterit, hortamur ut faciat, ut Deus omnipotens cor illius ad poenitentiam illustret.

»Decimas, quas in usu pietatis concessas esse canonica auctoritas sanctivit, a laicis possideri apostolica auctoritate prohibemus. Sive enim ab episcopis, vel regibus, vel quibuslibet personis idem [279 1Kb] in proprietatem eas acceperint, nisi aecclesiae reddiderint, sciant, se sacrilegii crimen committere, et ob id aeternae damnationis periculum incurrere.

»Quia dies sabbati apud sanctos Patres nostros in abstinentia celebris est habitus, nos eorundem auctoritatem sequentes, salubriter admonemus, ut quicumque se christianae religionis participem esse desiderat, ab esu carnium eodem die, nisi majori festivitate interveniente vel infirmitate impediente, [Col. 0423B] abstineat.

»Ut nullus abbas decimas et primitias, et reliqua quae secundum statuta canonum ad episcopos pertinent, sine auctoritate Romani pontificis, seu episcopi consensu in cujus diocesi habitat, detineat, apostolica sanctione firmamus.

»Nullus episcopus gravamen seu servile servitium ex usu contra aecclesiasticam normam abbatibus seu clericis suis inponat, vel interdictum sacerdotale officium pretio interveniente restituat; idem [280 1Kb] si fecerit, officii sui periculum subeat.

»Si quis praedia beati Petri apostolorum principis ubicumque posita in proprietatem suam usurpaverit, vel sciens occultata non propalaverit, vel debitum servitium exinde sancto Petro non exhibuerit, recognoscat, [Col. 0423C] se iram Dei et sanctorum apostolorum velut sacrilegum incurrere. Quicumque autem in hoc crimine deprehensus fuerit, eandem hereditatem beato Petro restituat, et poenam quadruplicem de propriis bonis persolvat.

»Si quis episcopus fornicationi presbiterorum diaconorum seu subdiaconorum vel crimini incestus in sua parrochia precibus vel precio intervenientibus consenserit, vel commissa auctoritate sui officii non impugnaverit, ab officio suspendatur.

»Ut omnis christianus procuret ad missarum sollemnia aliquid Deo offerre, et ducere ad memoriam, quod Deus per Moysen dixit: »Non apparebis in conspectu meo vacuus.« Etenim in collectis missalibus sanctorum Patrum liquido apparet, quia omnes [Col. 0423D] christiani ex usu sanctorum Patrum Deo aliquid offerre debent.«

In eadem synodo sententia anathematis data est in omnes Symoniacos et Nicolaitas hereticos, qui in erroris sui secta indurati, synodalibus sanctorum patrum diffinitionibus et decretalibus eorum statutis scienter inoboedientes, apostatarumque pertinacia [Col. 0424A] eis recalcitrantes, studio et voluntate refragantur, Multa etiam ad utilitatem aecclesiae praeter ista illic promulgata sunt, quae nunc recensere non est temporis. Actum in aecclesia domini Salvatoris Lateranensi 5 Idus Novembr. [(186) 1Kb] anno dominicae Incarnationis 1078, indictione 1.

Heinricus Curiensis episcopus obiit.



MLXXIX.

Heinricus rex natalem Domini apud Mogontiacum non satis magnifice celebravit. Illic contra nostri climatis situm magna fulgura visa, et tonitrua satis terribilia audita sunt, et turbo tempestatis partem non minimam de episcopalis aecclesiae tectura direptam, projecit in terram; et hoc eo tempore gestum, non minimum admirationi a cunctis habebatur. [Col. 0424B] Posthoc [(187) 1Kb] Coloniensi aecclesiae rex contra decretum apostolicum Sigwinum quendam, ejusdem loci decanum, non canonice per ostium intrantem praefecit episcopum. Qui investituram illam de manu regis et ipse accipere contra fas praesumens, mox excommunicationi infelix subjacebat. Dehinc rex juxta [281 1Kb] Rhenum usque in mediam quadragesimam qualitercumque commoratus, iterum omnes quos contra apostolicam dignitatem conducere et provocare poterat, privatim ad inoboedientiam et rebellionem adjuratos contraxerat; et non solum id privatim et clam molitur, verum potius apud Friteslariam in colloquio, quo Saxonum optimates et ipsius intimi astitores his diebus convenerant, palam omnibus fecit praedicari, quia in nullo quod ad [Col. 0424C] se pertinuerit actu vel negotio curam vel respectum prorsus in domno apostolico habere voluerit. Quod etiam hoc argumento probavit, quia legatos quos in proxima synodo ab eo sibi Romam ad sequentem synodum papa pro causae illius responsis mittendos constituit, omnino contumax mittere contempsit.

Postquam rex Roudolfus post peractum bellum et victoriam adeptam denuo sibi insurrecturum cum non modico exercitu hostem suum praedictum comperit, ipse iterum cum maximo electissimorum suorum militum pugnatorum impetu ei congredi acerrimus omnifariam [282 1Kb] attemptans, omnifariam [283 1Kb] perterritum et stupefactum a se profugavit eum. Quo facto dum nichil aliud hac vice ab eo fieri, [Col. 0424D] nisi militiam suam domum a se dimissurum arbitraretur, ipse in Saxoniam suam cum suis glorianter remeavit. Ille autem inmaniter efferatus, Alemanniam, ut praedictum est, eam devastaturus ex improviso invaserat: nullum fere nominabilem praeter Hugonem comitem [(188) 1Kb] hac violentia ad deditionem vel conditionem fidelitatis coacturus. Roudolfus autem rex, Saxonibus suis a se domum [Col. 0425A] dimissis, paci et secundum leges eorum judiciis et justitiis absque personarum acceptione justissimus studuit, quantum maxime ipsis adjuvantibus potuit. Post modicum denique ipse febribus et pleurisi inmanissime arreptus, plus quam duos menses in tantum laborabat et contabuit, ut a plerisque nimirum de vita et salute numquam recuperanda omnino desperatus fuerit. Demum namque tot periculis Deo ipsum medicante satis desideranter reconvalescens, nativitatem Domini gloriosissime apud . . . . . . cum non modico Saxonicorum principum collegio festivissimus celebravit, et mox ante septuagesimam undecumque recollectis militum suorum turmis expeditionem in regem Heinricum accelerare deliberat.

Quod dum ille primum comperit, seque ei in [Col. 0425B] tam brevi temporis articulo non posse resistere vidit, consilio cum suis inito, non ex sua set ex optimatum suorum persona, legatos quasi pro pace quantulacumque ad invicem componenda ad optimates Saxonum astutissime fallendos properanter dirigebat, qui bella et seditiones, aecclesiarum desolationes, et tot facinorum inmanitates simulatorie conquerentes detestarentur, quique domno papae, ipsis et optimis [284 1Kb] quibusque sese dominumque suum regem Heinricum consentaneos, et in hujusmodi causis emendandis per omnia oboedituros firmissime protestarentur, et si aliter verbis fidem non haberent, jurejurando datisve obsidibus ea sibi comprobarent. Quo audito Saxones in brevi eis, utpote tam dulcissime blandientibus, nimium creduli [Col. 0425C] facti, expeditionem inceptam in primis domino suo dissuadebant. Dehinc certum diem in proxima quadragesima ad colloquendum sibi apud Friteslariam constituunt; et ita pacis foedere clam condicto, domum ab invicem gratulantes discedunt. Demum vero cum, ut condixerant, convenirent, optimates regis Heinrici commenta sua et vecordias qualitercumque defendentes et dissimulantes, se non alia ratione venisse testati sunt, quam ut Saxones apud dominum suum, quantum possent, adjuvarent, si modo ad deditionem venire vellent. Illi vero, quamvis frustra se venisse solitisque fallaciis et dolis delusos esse persensissent, bona tamen patientia ad pacem, concordiam et apostolicae sedis oboedientiam ipsos secundum sese paratissimos fieri oportere, satis [Col. 0425D] admonebant. Isti autem econtra, nullam pacis neque papae curam sese et dominum suum habituros fore, publica conclamatione professi, fide pariterque pace ad invicem renuntiata, sic temere provocati repatriabant.

His diebus ante quadragesimam dux Welfo assumptis [Col. 0426A] secum commilitonibus suis, cum magnae virtutis impetu Raetiam Curiensem devastaturus invadebat, praedis et incendiis insistebat, comitis Ottonis [(189) 1Kb] filium cum aliis quibusdam majoribus adjuratum, regi Roudolfo subigebat. Dehinc fortiter quadam clusa seu palma expugnata, interfectis captis fugatisque hostibus, Deo donante cum maxima vi victor regreditur [285 1Kb] , quosdam alios deinceps subacturus

Eadem quadragesima [(190) 1Kb] synodus magna Romae collecta est anno Dominicae incarnationis 1079, indictione 2, 3 Idus Februarii. Ad quam, licet furtivo vix diversiclinio itinerantes, cardinalis Romanus, Pataviensis et Metensis episcopi, pro tot suarum et aecclesiasticarum injuriarum causis apostolicae sedi [Col. 0426B] proclamandis, plerisque insidiarum et custodiariorum articulis Dei gratia secure pertransitis, gratulanter pervenere. Ubi in audientia totius synodi se proclamantes, episcopi gratanter auditi acceptabantur. Ubi legatus regis Roudolfi [(191) 1Kb] praedictas Alemannicae devastationis calamitosas multum miserias seriatim conquerendo enumerans, nec non caeteras regis Heinrici tam tyrannicae praesumptionis per totum ubicumque regnum insanias proclamatorie satis exaggerans, non sine lacrimosa domni papae perpluriumque commiserantium amaritudine, prout oportuerat cum [286 1Kb] collegatis suis dignanter audiebatur.---Legatus quoque Heinrici regis causas ipsius, quamvis revera non justissimas, plurimis sibi ut fieri solet confaventibus, qualitercumque depromebat; [Col. 0426C] qui cum suis a papa falsitatis convicti sunt; aliis autem ab optimis quibuslibet optime satis credebatur. Publice nimirum in synodo domnus papa legationes Heinrici regis mendosas esse professus est; seque eum a regno judicialiter deposuisse, nec postea aliquatenus restituisse protestatus est. Unde et ilico eum anathematizaret, nisi quod omnibus utriusque partis astitoribus hoc potius placuerat, quod usque in ascensam Domini adhuc exspectando differretur, ob id praecipue, ne quid inordinatum synodus Romana in eum praecipitanter fecisse causari potuerit. Legatus namque illius palam professus est, quod non callide set necessitate coactus dimiserit, quod nondum, juxta quod in proxima synodo papa sanctivit, tales ei legatos direxerit, qui legatos [Col. 0426D] apostolicos pro tam maxima sedanda discordia in Theutonicam patriam securos ducere possent. Juravit autem quod dominus suus tales Romam infra ascensionem Domini missurus esset, et quod ipse in causa regni oboediret omnimodis apostolicae sedi. Juratum est et ex parte regis Roudolfi, quod et ipse [Col. 0427A] in colloquio quod papa constitueret, ei pariter oboediret. Denique domnus apostolicus denuo excommunicavit illum, quicumque, ne in praeterito anno colloquium fieret, quolibet ingenio seu factione impedierit; pariterque eum, qui futurum impedierit, quod denuo hac vice constituit.

Praedictis autem induciis omnium Romanorum animos sibi conciliavit in tantum, ut non ulterius anathema in Heinricum regem differri petant, si modo sibi oboedire contemnat. Nichil vero de regibus papa nunc sanctivit, nisi quod Pataviensi et Metensi episcopo aliisque collegatis eorum, quantum pro temporis necessitate oportuit, non usquequaque displicuit. Omnes siquidem meliores in parte Roudolfi regis firmissime constiterant, quem oboedientissimum [Col. 0427B] domno papae per omnia comprobaverant.

Theodericus dux [(192) 1Kb] comesque Folmarus [(193) 1Kb] pro invasione Metensis aecclesiae excommunicati sunt. Itemque omnes, qui bona episcoporum, Mogontini scilicet et caeterorum qui de sedibus suis expulsi fuerant, injuste sibi vendicaverunt. Item Mediolanensis episcopus et Ravennas; nec non pariter qui abbatem Augiensem ceperant, qui et ipse ad synodum pro causa sua proclamanda tetenderat, Parmensis episcopi [(194) 1Kb] milites anathematizati sunt. Ipse autem ob eandem capturam ab officio suspensus est. Abbas [287 1Kb] tandem, cum aliter se non posse liberari persentisceret, pecunia suis pacta ac jurata captoribus, dimissus ab eis, Romam, prout antea disposuit, gratulanter pervenit. Inde causa sua [Col. 0427C] apud papam ad libitum peracta, non sine periculo ad Augiam quondam suam revertitur; cui rex Heinricus jam in pascha tyrannum illum anathematicum, quem etiam cellae sancti Galli destruendae superposuerat, antiabbatem suo more apposuerat.

Misit quoque domnus apostolicus litteras [(195) 1Kb] per totum Theutonicum et Italicum regnum sancto Petro oboedientibus in haec verba: Si qui sunt presbiteri, diaconi vel subdiaconi, qui jaceant in crimine fornicationis, interdicimus eis ex parte omnipotentis Dei et auctoritate sancti Petri introitum aecclesiae, usque dum poeniteant et emendent. Si qui vero in peccato suo perseverare maluerint, nullus vestrum officium eorum auscultare praesumat, quia benedictio [Col. 0427D] illis in maledictum vertetur, et oratio in peccatum. Et caetera.

Beringarius Turonensis [(196) 1Kb] heresim suam illic abjuravit, catholicam fidem professus.

Heinricus Augustensis clericus, qui a rege Heinrico investituram Aquileiensis aecclesiae jam suscepit, [Col. 0428A] electionem suam testimonio probabili canonicam esse ibidem testificatus est; set pro investitura contra canonicam et apostolicam sanctionem a laica persona sibi usurpata a papa reprobatus, diffinitionis ejusdem statutum se ignorasse et non audisse, synodo id ita judicante, jurejurando palam comprobavit. Dehinc toto conventu pro eo in id ipsum apud papam intercedente, in primis, ut moris est, justam et idoneam oboedientiam ac subjectionem et suffragium apostolicae sedi et sancti Petri vicario papae Gregorio per jusjurandum professus, ab eo anulum et virgam et caetera Aquileiensis patriarchatus insignia canonice suscepit; set non cum eo deinceps usquequaque fideliter egit. Cardinalis quoque Bernardus, quid laboris et periculorum in partibus [Col. 0428B] nostris sustinuerit, et quam minimum aecclesiae prodesse potuerit, et inter caetera, quia regem Heinricum suo consensu in primis a Mogontino et sex aliis cum eo episcopis judiciali censura juste excommunicatum, et ipse juxta praeceptum illius a communione corporis et sanguinis Domini eum cum omnibus sibi consentientibus abalienaverit, et a liminibus aecclesiae ut sacrilegum ejecerit, et ei regni gubernacula utpote tyranno et invasori interdixerit, et regi Roudolfo utpote sedi apostolicae per omnia oboedientissimo subdiderit, domnum apostolicum non omnino tacuit; nec non Romanorum praecipuis et quibusque optimis haec omnia seriatim intimare non omisit.

Domnus autem apostolicus miro quodam ingenio [Col. 0428C] jam plus quam annum haec omnia sibi non ignota quasi dissimulando sustinuerat. Quod nonnullis magnae fuit admirationi cur fecerit: nisi forsitan illud colloquium, quod pro tam maxima discordia sedanda denuo jam jamque sub anathemate constituerat, ad efficiendum quod voluerit, solum sibi sufficere non dubitaverit. Sin autem, colloquium impedituris et sibi ad pacem et concordiam non oboedituris, istud tunc ad priora sua anathemata quasi ex inproviso accumulatum, justissimus ac severissimus judex tanto magis in aeternum damnandis [288 1Kb] inponere destinaverit: ut quem mitem et dissimulantem perduelles contempserant, vindicem tunc durissimum perditissimi experiantur.

[Col. 0428D] Eidem Romanae synodo Gregorius papa praesidens dixit [(197) 1Kb] :

Ordinationes [289 1Kb] illorum, qui ab excommunicatis sunt ordinati, sanctorum Patrum sequentes vestigia, irritas fieri censuimus.

Item [290 1Kb] sanctorum praedecessorum nostrorum statuta [Col. 0429A] tenentes, eos qui excommunicatis fidelitate aut sacramento constricti sunt, apostolica auctoritate a sacramentis absolvimus, et ne sibi fidelitatem observent, omnibus modis prohibemus.

Item [291 1Kb] . Et quoniam multos peccatis nostris exigentibus per causam excommunicationis perire cottidie cernimus, partim ignorantia, partim etiam nimia simplicitate, partim timore, partim etiam necessitate; devicti misericordia, anathematis sententiam ad tempus, prout possumus, oportune temperamus. Apostolica itaque auctoritate ab anathematis vinculo hos subtrahimus: videlicet excommunicatorum uxores, liberos, servos, ancillas, seu mancipia, nec non rusticos et servientes, et omnes alios, qui non adeo curiales [292 1Kb] sunt, ut eorum consilio scelera perpetrentur, [Col. 0429B] et illos qui ignoranter excommunicatis communicant, seu illos qui communicant cum eis qui communicant excommunicatis. Quicumque autem aut arator, sive peregrinus, aut viator, in terram excommunicatorum devenerit, ubi non possit emere, vel non habet unde emat, ab excommunicatis emendi et accipiendi licentiam damus. Et si quis aliquid excommunicatis non pro sustentatione superbiae, set humanitatis causa dare voluerit, fieri non prohibemus. Actum in ecclesia domini Salvatoris 5 Nonas Martii anno Dominicae incarnationis 1079.

Domnus itaque apostolicus pro causa praedicta diffinienda synodum denuo in ebdomada pentecostes fieri destinavit; missisque legatis ad regem Heinricum patriarcha [(198) 1Kb] , Albanensi episcopo Petro viro religioso, et Oudalrico Paduano episcopo, cum aliis [Col. 0429C] suis fidelibus, quid ipse in synodo super eo statueret, per ordinem illi demandavit, et ut certum tempus et locum colloquii ad arbitrium suum et otium cum legatis praedictis in brevi determinaret, ipsi tractandum concessit; et ut oboedientiam, quam ei multotiens Romam probandam verbis demandavit, nunc re ipsa veram experiretur, ab eo exigebat. In argumentum quoque oboedientiae probandae ipsi praecepit, ut pacem cum omnibus sibi adversantibus usque ad praedicti colloquii consummationem firmissime pepigisset, et episcopis quos sede sua jam expulerat, potestatem liberrimam aecclesiarum rerumque suarum, et securum pacificumque ipsis utendis et possidendis ingressum et arbitrium, remota omni laesione [Col. 0429D] et perfidia, concederet; et de potentioribus religiosissimisque suis septem viros Romam ad cendictum tempus sibi dirigeret, qui jurejurando sibi securitatem facerent, ut legatos suos ad praedictum colloquium cum pace perductos, et in commissa legatione [Col. 0430A] illic peragenda omnimodis communitos, Romam ad se securos cautissime reducerent.

Patriarcha autem, qui unus ex intimis regis Heinrici fuerat, non optima fide et studio inpositam sibi legationem observans, nuntium secretalem, qui voluntatem illius et oboedientiam exploraret, regi festinanter Ratisponam pro se direxit. Ipse autem collegatos suos hac vice retardando, Aquileiam suam revertitur, ipsi autem Padaugiam [293 1Kb] [(199) 1Kb] diverterunt. Rex autem hujusmodi legationem a papa sibi directam comperiens, solita contumacia eam non maxime, utpote non observaturus, diligebat. Verumtamen quasi legationis apostolicae inscius, nuntium Romam non modicis fallaciis dolisque instructum Osniburgensem episcopum ad condictas inducias [Col. 0430B] dirigebat, qui quolibet ingenio et oboedientia illius tantotiens falso simulata, hac etiam vice papam deluderet, et ut anathematis illius sententiam et synodum jam in tyrannidem regis compescendam specialiter ferme destinatam artificiosus plurimum qualitercumque impediret. Ipse denique pascha Ratisponae quomodocumque egit, ducatum Alemanniae in erroris irritamentum comiti Friderico ibidem commendans, et Augiensem abbatiam [294 1Kb] , quam ipse jam bis symoniace venditam, dehinc Eggihardo, a fratribus suis regulariter electo et juxta privilegii ejusdem loci statutum a papa legittime ordinando, contradidit; et quia injuste [295 1Kb] parti ejus [(200) 1Kb] favere non ausus est [(201) 1Kb] , nunc injuste reprobato et in praedicta captione detento, tyrannum quendam [Col. 0430C] [(202) 1Kb] , sancti Galli cellae quem praediximus invasorem et devastatorem, pariter illic [296 1Kb] contra fas praeficiens, in orientalibus Pagoriae et Norici sinus partibus, incolas illos devastando et Liupaldum marchionem ad deditionem sibi cum aliis quibusdam coartando, usque in pentecosten ferme commoratus est.

Uxor vero regis Roudolfi nomine Adelheit, filia Adelheidae marchionissae, soror Berthae reginae uxoris Heinrici, ex quo ipse Saxoniam intravit, in episcopatu Constantiensi in Duello [(203) 1Kb] et in aliis castellis juxta Rhenum qualitercumque conversata, egestate, moerore, variisque adversitatum calamitatibus confecta, demum aegritudinum mortaliumque [Col. 0430D] febrium aliquamdiu confecta molestiis, disposita domo sua et, prout oportuit, animae suae salute omnimodis in Christo provisa, felici o utinam! consummatione in manus illius devotissime moriens spiritum suum commendavit, et ad monasterium [Col. 0431A] sancti Blasii [(204) 1Kb] cum omnifario exequiali debito officiose satis sepeliebatur.

Rex autem Roudulfus jam viduus factus, apud Goslariam pascha magnifice celebravit, et expeditionem suam, quamprimum optimatibus suis oportunum videretur, in Heinricum acerrimus, satis prudenter disponebat; nec non tota Saxonia pace firmissima mirabiliter counita, legali gentis illius jure et constitutione, judicium et justitiam absque personarum acceptione omnibus in id ipsum aequi servantissimus sollertissime faciebat. Filium vero illius [(205) 1Kb] , cui jam parvulo adhuc ducatus Alemanniae a rege Heinrico delegatus est, dux Welfo cum nonnullis senioribus qui ad eum pertinebant, assumptum Ulmam perduxerunt, eique se cum civibus [Col. 0431B] jure solito subdiderunt, communique suffragio et laudamento dominum sibi et ducem nunc denuo confirmaverunt.

Illis autem inde domum digressis, comes Fridericus collectis undecumque ex parte regis sui Austrifrancis, Raetis, Vindelicis, Pagoariis, et quibuscumque poterat militaribus copiis, et ipse Ulmam non sine periculo, illic pentecosten acturus, invaserat; set audito ducis Welfonis citato in eundem contra se locum hostili impetu, vix pernoctans illic, cum tribus suis episcopis inde secum proturbatis cum dedecore timidus et inbellis loco cedebat. Dux itaque illuc ingreditur, et post paululum obsesso illic in proximo quodam firmissimo castello [(206) 1Kb] , [Col. 0431C] ad injuriam Friderici praedicti plus quam duas ebdomadas illum ibidem sibi pugna congressurum audax nimis et bellicosus praestolatus est, donec machinamentis balisticis quae mangones theutonizant, totum diruit expugnavit et incendit, castellanosque omnes sine qualibet conditione ad deditionem sibi coartavit. Fridericus autem congregatis omnibus qui tanto tempore quomodocumque poterant [297 1Kb] , et videns se duci ad congrediendum bello adhuc longe nimis inparem, cum dedecore suo non minimo suis in diversa vertentibus, tristissimus returnabat. His quoque post pascalibus diebus Bertholdus marchio, ducis Bertholdi filius, spectabilis multumque liberalis adolescens, et omnifaria morum honestate strennue se et satis virtuose agens, uxorem sibi [Col. 0431D] accepit Agnetem, Roudolfi regis filiam, et ipsam admodum in suis omnibus non minus marito virtuosam.

Praedictus autem patriarcha caeterique sedis apostolicae legati [(207) 1Kb] , per nuntios quos praemiserant et Osniburgensem episcopum regis Heinrici responsis, [Col. 0432A] quamvis simulatae, oboedientiae ejus compertis, circa pentetecosten ad eum Ratisponam pervenerunt. Ubi non satis magnifice acceptati, negotium pro quo missi sunt pro viribus exequi pertemptabant. Demum vero plurimum toto ingenio et artificio regi instantes et surripientes, vix ab eo verbialiter tantum quamquam pacis simulatae, et colloquii Romae in synodi audientia per legatum ipsius jurati, laudamentum et consensum extorquebant. Et missis statim prae se in Saxoniam ad Roudolfum regem et ad caeteros Saxonum principes, nec non ad ducem Welfonem et Alemannorum meliores et majores legatis, demandabant eis, ut et ipsi ob eandem causam secum tractandam ad Friteslariam in condicto die sibi occurrerent. Nec mora, percepta [Col. 0432B] hujusmodi legatione, Saxones cum rege suo praeceptis apostolicis oboedientissimi, juxta quod demandatum est illis peregerant.

Dux autem Welfo caeterique de Alemannis illuc advocati, dum et ipsi jam venire paratissimi fuissent, ductores, qui a rege Heinrico ad securum ductum ipsis nominati sunt, ab eo solita ejus perfidaque vecordia retracti sunt, ne ad condictum eos perduxissent. Saxonibus quoque eadem perfidia molitus insidias, dum et ipsi patriae suae fines egressi legatis apostolicis occurrebant, non paucos militarium copiarum cuneos de Boemia a tergo eis inmiserat, qui terminos illorum irrumpentes ac devastantes, manu praedatoria diripientes eosque hostiliter omnimodis molestarent. Quos tamen, [Col. 0432C] malo suo dum marcham sic invaserant, marchionales turmae in unum collectae, incursu bellico profligatos partim interfecerant, partim victos ceperant praeter quos fuga ipsis paucissimos quam vix diripuerat.

Legati vero apostolici bonorificentissime a Mogontino archiepiscopo caeterisque omnibus et majoribus et minoribus apud Friteslariam acceptati, causam et rationem sui adventus palam omnibus simul aperiebant, salutem et apostolicam benedictionem pacis, justitiae, et oboedientiae amatoribus enuntiabant. His gratulanter auditis, Saxonum principes cum rege suo nec non suae partis communiter universis, ad pacem indictam custodiendam, et ad [Col. 0432D] tanti dissidii et seditionis causam juste et sententialiter examinandam, et colloquii sententiam statuti observandum se per omnia domno papae oboedientissimos fore protestati sunt; eo autem pacto, si pars adversaria in id ipsum, datis a se utrisque obsidibus mutuisque jurisjurandi firmamentis pari [Col. 0433A] voto consentiret. Aliter namque non maximam fidem in regem Heinricum ejusque tantotiens expertam perfidiam et vecordiam se habituros professi sunt.---Patriarcha autem caeterique regis [298 1Kb] familiares, quos legati apostolici in suo [299 1Kb] comitatu secum adduxerant, hujusmodi pactum quasi non necessarium diu multumque recusantes, laudare noluerant. Demum vero cum legatos, Saxonum sententiae utpote probabiliori favere persentiscerent, non multum contradicentes, dominum suum quamvis refragantem ad hoc pactum se coacturos fore, ficta et vecordi pollicitatione profitebantur. Ea ratione Saxones legationi apostolicae sedis, si pacis et securitatis firmitudine fieri posset, se cum rege suo oboedientes futuros per omnia subdiderant. Dehinc [Col. 0433B] die et loco colloquii habendi apud Herbipolitanam urbem ab utrisque condictis, hi Saxoniam, isti autem cum legatis apostolicis ad dominum suum remeabant festinanter Ratisponam.

Ipse autem, fidei pactum quod condixerant dum ei notificarent, corde verboque pertinaci parvipendens, pacificum propitiumque se illis exhibiturum fore ob domni papae honorem pariter et amorem, vix ab eis constrictus profitebatur, set si ad deditionem sibi indilate occurrere et humiliari non detractarent. Eaque conditione colloquium, quod Romae in synodo a legato suo juratum, et excommunicationis auctoritate a nullis partium utrarumque personis non modo non impediri, quin potius omnimodis observari decretum est, se cum Saxonibus [Col. 0433C] habiturum laudabat; aliter autem nequaquam. Quod cum primatibus Saxonum Alemannorumque caeterisque suis commilitonibus compertum fuisset, quamquam ad condictum colloquium jam consentaneos se domno apostolico exhiberent, tunc simul omnes pertinacem regis Heinrici vecordiam commirantes, et contumacem inoboedientiam detestantes, sollicitudines necessitatesque suas Deo per [300 1Kb] omnia commendantes domi unanimiter se continuerant.

Ipse autem undecumque non modicis suae partis episcoporum caeterorumque complicum suorum contractis copiis, ad praedictam civitatem [(208) 1Kb] , ac si per hoc apostolico se excusabilem, anathemate perjuriique reatu inmunem [301 1Kb] posset efficere, circa [Col. 0433D] sanctae Mariae assumptionem cum legatis apostolicis, et ipsis, ut aiunt, muneribus partim corruptis, partim metu minisque confractis, et blanditiis, astutiis omnique ingenio in illius favorem ferme seductis, temerarius satis pervenit. Illic ad libitum suum synodo hac simulatoria omnifariam per suos synodicos et causidicos secundum cor suum disputaturos disposita, ipse pro regni sui disturbatoribus et invasoribus sese legatis apostolicis intentione satis suasoria [Col. 0434A] querimoniosus proclamavit, et ut Roudolfum cum suis omnibus auctoritatis apostolicae anathemate digno percellerent, satis superque efflagitavit. Multaque id genus adinventionum, accusationumque clamosarum, set non ut fertur ex omni parte idonearum excogitamenta ipse cum suis omnibus tumultuosa nimis animositate inportunus illic set non sententiose concinnabat; se quoque apostolicae deliberationi oboedisse, adversarios autem suos inoboedientiae convictos fore, et in hoc excommunicationi subesse, liberrime asseruit, reatusque probamentis inrefragabilibus. Demum vero apostolicae sedis legati, spiritu libertatis non ut [302 1Kb] oportuerit roborati, se pro pace componenda proque die locoque colloquii, non hujusmodi autem, set quale Romae a domno [Col. 0434B] papa decretum est, constituendis, et ut [303 1Kb] sic partis utriusque oboedientiam diligenter examinarent, examinatamque ad sedem apostolicam renuntiarent, missos fuisse professi sunt; seque non solos, set cum aliis suis quos domnus papa destinaverit, deinceps idoneis collegatis ad illam quam tunc expostularent seditionum et praeliorum causam juste dirimendam [304 1Kb] judices nominatos, modo non autem, set futuros fore dispositos, his qui se tantotiens inclamitabant [305 1Kb] protestati sunt. Eoque responsionis artificioso modo vix se ab inclamantibus et tumultuantibus liberabant; scientes pro certo regem Heinricum cum consentaneis omnibus suis, colloquii ab apostolica auctoritate statuti non modo non observatorem, quin potius temerarium impeditorem exstitisse, et in hoc [Col. 0434C] anathemati se apostolico palam cum suis complicibus substravisse; nec non ipsum praesentis synodi suae simulatoriae locum cum incolis suis justo jam judicio ab episcopo suo similiter damnatum fuisse, seque ipsos his omnibus contra fas et jus canonicum periculose satis communicasse.

Sic anathematicum hoc concilium tergiversatione vecordi tum execrabiliter initiatum, tum execrabilius finitum [(209) 1Kb] , turbidus satis et animosus Heinricus rex, assumptis secum legatis apostolicis, exercitum quem [306 1Kb] non mediocrem undecumque contraxerat, in Saxones hostiliter devastandos temerarie multum abhinc dimoverat. Comperto autem tam hostilis incursionis in se suosque impetu, Roudolfus rex in [Col. 0434D] Deo ejusque miseratione [307 1Kb] confisus et corroboratus fiducia, et ipse non modicum quem studiose collegerat suae militiae apparatum in occursum illius prudenter ordinatum promoverat; missisque ad omnes exercitus hostilis optimates nuntiis, eos per misericordiam Dei obsecratos, humiliter satis rogitavit, quatinus colloquium, quod papa jam pro pace et unitate aecclesiae ac totius regni concordia componenda decreverat, et ipsi cum domino suo observarent, [Col. 0435A] sibique locum ejusdem observandi fide paceque non ficta concederent. Illic denique se per omnia domno papae caeterisque regni optimatibus consentaneum oboediturumque in hac quae instaret causa, firmissime multum cum suis omnibus collaudabat. Si autem id contumaces refutarent, se eis hostem Deo propitiante acerrimum armis congressurum et ut in pacis ac justitiae anathematicos induratosque contemptores oportuerit, se in illis fore vindicaturum, minime dubitarent.

His auditis, tamque ejus inmanissimi et in se efferati exercitus cohortibus per exploratores suos nimis indubitanter compertis, non parum quidem cum belli instantia, tum injustitiae excommunicationis et inoboedientiae suae conscientia [308 1Kb] perterriti, dominum [Col. 0435B] suum, quamvis lacrimoso ejulatu diu multumque pertinacissime reluctantem, ad hoc constringebant, ut inminens periculum juxta consilium illorum dissolvere, seque ab his quibus congredi ac repugnare non sufficeret, quoquo modo liberare non detrectaret. Justam namque causam a se Saxones cum domino suo expostulare, sequestratis ab hoc sermone episcopis suis cunctis, unanimiter asserebant. Illi quippe lingua tantum pugnaces, ipsos rem mortis gladiis experiri indefessi semper et importuni instigabant, eam quae ab his egressa et initiata est tam inmanem sanctae aecclesiae regnique totius desolationem, discordiam et iniquitatem sic miserabiliter tueri ac corroborare perditissimi satis existimantes. Nec mora, legatis apostolicis ad se vocatis, toto nisu [Col. 0435C] id cum illis actitabant, ut sub anathematis articulo utriusque partis acies indissolubiliter constringerent, ne in se alterutrum bello consurgerent, set potius pace ad invicem confoederati, pro instanti causa in brevi colloquium utpote regni subministeriales et communicipes conderent [309 1Kb] , et per optimates quos ad hoc eligerent, tanti causam dissidii justae rationis censura componere pertemptarent. Ad haec quidam ex parte Heinrici regis, pace a Saxonibus accepta vicissimque data, eandem causam tam obnixe serii pacifique mediatores cum eis tractabant, donec ab utrisque ad hoc laudamentum perventum est, ut eam partem, quam in colloquio, quod eis apostolico indictum fuit praecepto, justam fore decernerent, [Col. 0435D] sese omnes unanimiter contraherent.

Hoc quasi honoris defensorio quodam argumento sese artificiose liberantes Saxonibus, qui pactum pacis prius duri prorsus respuebant, tunc gratissima ipsius opitulatione communiti, fugaci vix reversione inde cum rege suo confusi valde discedebant. Quod in primis namque non modica Bajoariorum pars, viso Saxonico procinctu obstupefacta, inceperat, deinceps tota pariter castrorum series tumultuose multum peregerat. Sic se domum qualitercumque [Col. 0436A] proripientes, ac colloquii pactum Saxonibus delusis flocci pendentes, iterum rex suos toto nisu ipsos non minimum seductiles in eundem procinctum coartabat, et eos in id ipsum more solito tantotiens pejeratos examussim adjurabat. Legati vero apostolici his negotiis, ut aiunt, ac si inviti intermanentes, tandem magnifice donati Romam, set non simul, infectis pro quibus missi fuerant omnibus, regressi sunt. Quorum alter, scilicet Paduanus, tantis muneribus corruptus, cum ad domnum apostolicum perfidiosus ypocrita, collegatum suum simplicem nimis sanctumque virum, cis Alpes relictum praevenerat, multifariis figmentorum argutiis ac responsis mirabiliter instructus, non solum obiter Longobardos, Romanos etiam, set et ipsum papam decipere, ac [Col. 0436B] Heinrico suo qualitercumque complacare studiosissimus intendit. Humillimam per omnia oboedientiam ipsi, cum quibus excogitare de caetero posset obsequiorum promissis omnibus, ex parte Heinrici pseudolegatus apportavit; et hoc in colloquio et in caeteteris, pro quibus se ultra montes transmiserit, quantum ad illum observantiis satis probatum fuisse ostentavit. Cum autem tanta inverecundus audacia tam mendosissimus passim cum suis commendacibus omnes pertinaciter deludere non cessaret, quidam frater [(210) 1Kb] , a rege Roudolfo suisque consentaneis qui illuc missus hunc praevenerat, satis super illius non sufficiens permirari inpudentiam palam mentientis, ac tot tantosque suis falsitatibus dementantis, [Col. 0436C] ei coram domno papa caeterisque Romanis in medium adducto, in faciem testis veritatis confidentissimus restitit; quousque illum cum suis figmentis omnibus inrefragabili ratione evictum, confessum, confusumque palam omnibus ostentavit. Quippe cum illo pariter in Ultramontanis gestis illius ac negotiis multotiens aut ipse commoratus, aut a veridicis cognitoribus rem totam exploratam sibi diligenter enarrantibus edoctus, tanto testimoniali illum refellebat, quanto eum de universis nil prorsus latebat. Sicque a domno papa justissime profanatus et abalienatus, domum moestissimus cum non minimo dedecore returnavit.

Dehinc missis litteris papa Petrum illius collegatum ad sedem apostolicam quantotius redire praecepit. [Col. 0436D] Qui jussis obaudiens, sicut ille mendaciis, ita iste fidei ac veritatis plenitudine testimoniatus, Romam suam honorifice reviserat, totamque inoboedientiam, falsitates, dolos, inauditas vecordias, et quicquid Deo justitiaeque repugnat, de tyrannide Heinrici domno papae reportabat. Qui tandem verissime legatorum suorum gestis compertis, nichil ultra de Heinrico sciscitatus est: set tamen regi Roudolfo caeterisque suis consentaneis, missis litteris [(211) 1Kb] demandavit, se non parum moleste ferre legationis [Col. 0437A] suae inefficatiam; et quam in eum quidam aestimarent in hac causa personarum acceptionem, nullam omnino fore, nullaque usum fuisse levitate, set juxta ingenii sui intellectum se ad hucusque justitiae favisse [310 1Kb] et consensisse, conscio sibi Deo testificatus est. Illos autem in incepto justitiae tenore perseverare, ut solitus est, paternis praedicamentorum suasionibus obnixe satis cohortatus est.

Rex vero Roudolfus in suam se Saxoniam recipiens, ac colloquium quod cum Saxonibus primates et complices Heinrici callide multum condixerant, tam falso laudatum quam non observatum persentiscens, non parum triste tulit, quod eorum tantotiens expertum illum sic astutissime vecordia delusit. Attamen se prudenter conjuratae illorum contra [Col. 0437B] se expeditioni tunc occurrere magnanimus et constantissimus praeparavit, et si ultra sibi occasio talis ut antea Deo propitiante succederet, ne ita se deluso Heinricus cum suis divaserit, toto nisu incessabiliter praemeditari non quievit.

Heinricus autem per totam circum circa errabundus Bawariam autumnando, qualicumque potuit ingenio et ipse cum suis contrahere non cessavit militum praegrande collegium, mox post nativitatem Domini Saxoniam invasurus. Saxonum quoque plerosque clandestinis maximis munerum et possessionum promissis per internuntios suos familiarissimos incessanter attemptans, sibique corruptos et adjuratos conjungere qualitercumque festinans, indubitalem spem totius Saxoniae sine bello in brevi subjiciendae [Col. 0437C] acquisivit.

His etiam diebus Curiensi aecclesiae, jam plus quam annum episcopo suo orbatae, Nortpertum Augustensis aecclesiae praepositum, symoniacum avarissimum, et quo sui erroris non [311 1Kb] facillime sibi parem consensorem adinvenire nequiverit, illo quem clerus militia et populus aecclesiae ipsius canonice elegerant ejusdem domus praeposito, viro valde religioso, reprobato, invitis et nolentibus universis violenter praefecit. Qui mox omnibus modis et artibus suae, ut semper solebat, avaritiae industrius suberat. Et quia se non per ostium, set aliunde in ovile aecclesiasticum ingressum non ignorabat, Mediolanensi heretico antiepiscopo se subesse et ab ipso ordinari debere hereticum, efficere pertemptavit [312 1Kb] . Mogontinum [Col. 0437D] vero episcopum, cujus vere aecclesia Curiensis subparochiana fore constat, metropolitanum suum non [Col. 0438A] esse, novis et pseudographis quibusdam privilegiis qualitercumque attestari conatus est. Set tamen in hoc non maxime profecit [(212) 1Kb] .

Aestas vero ipsius anni nimis pluviosa praeteribat, set tamen non magnam frugum penuriam intemperies talis effecerat.

Eberhardus Neapolitanus [(213) 1Kb] episcopus, a domno apostolico propter inoboedientiae contumaciam jam damnatus, set a rege Heinrico Herbipolitanae aecclesiae contra jus pro Adalberone episcopo legittimo inde propulsato temere incardinatus, et ipse excommunicatus et excommunicatis toto nisu communicans, cum his quos libenter complexus est portionem habiturus, diem extremum infausta pertinacia letaliter clauserat, justissime a regno Dei in aeternum [Col. 0438B] excludendus. Cui successit . . . [(214) 1Kb] Parthenopolitanae aecclesiae canonicus, canonica electione huic subrogatus. Eodem anno Hiltinisheimensis episcopus Hecilinus ex hac lacrimarum valle, o utinam gratulanter! emigravit ad Dominum, successorem habiturus Utonem, aecclesiae suae canonicum. Parthenopolis quoque isdem diebus pro suo jam feliciter martyrizato archipraesule tandem Hartwigum, Mogontinae aecclesiae camerarium, electione canonica provisorem susceperat. Abbas quoque Massiliensis, Bernhardus nomine, vir non minimae sanctitatis, sapientiae, religionis, caritatisque, qui nonnullas pro justitia jam jamque constanter sustinuerat persecutionis injurias, et quem pro incomparabili tantarum virtutum industria, intimum, familiarem, nec non prae caeteris [Col. 0438C] omnibus re vera sibi dilectissimum domnus papa unice sibi praerogavit, et idcirco Romae sancti Pauli aecclesiae [(215) 1Kb] satis idoneum hunc jam primicerium incardinavit; dum Massiliam suam revisitare proponeret, in revertendo febribus mortaliter arreptus, viam universae terrae, tota cordis alacritate ad coelestia suspensus, felix plurimum ingressus est. Et apud monasterium [(216) 1Kb] , quod in via regia Romam euntium situm est, ubi »Nar albus aqua« [Nar est fluvius, habens turbidas aquas. Unde Lucanus ait: Sulphurea Nar albus aqua. 2. in margine, manu eadem.] cis Sanctum Dionisium transvadari solet, cum devotissimo exequiali honore tumulatus, in pace Christi requiescit 14 Kal. Augusti [313 1Kb] .



MLXXX.

[Col. 0438D] Rex Roudolfus nativitatem Domini magnifico plurimum apparatu regio apud . . . sollemnissime celebravit; [Col. 0439A] ubi prudenti cum suis, ut oportuit, intentissime consilio communicato, qualiter Heinrico Saxoniam suam invadere jam jamque attemptanti absque sui detrimento resistere posset, sollicitus satis pertractavit. Qui et ipsis diebus Mogontiaci non dignitate regia set qualitercumque commorans, et militiam [314 1Kb] non parvam de Burgundia, Francia, Alemannia, Bajoaria, Boemia et undecumque collectitans, mox post octavas theophaniae in Saxoniam expeditionem hostili impetu acerrimus promovere non cessavit. Cui rex Roudolfus, collecto et ipse praegrandi suorum militum exercitu, occursare animosus plurimum, Deique misericordiae [315 1Kb] ejusque justitiae fiducia summopere corroboratus bello congredi constantissime destinavit; eaque intentione ipsi obviam [316 1Kb] [Col. 0439B] sese bellicoso terrore audacter promovens, vix illius congressum praestolatus est. Namque tam validus zeli Dei ardor illum succenderat, ut si aecclesiae sanctae statum suumque jus legittimum per hoc recuperare posset, se in omne periculum et in ipsam mortem dare nequaquam detrectasset. Heinricus vero milites suos solita infatuans suae calliditatis et falsitatis vecordia, promisit absque bello et omni repugnantia hostili, ac, ut aiunt, jurejurando confirmavit illis, Saxoniae regnum sibi patere, et per Saxonum majores, quippe quos omnes ferme sibi adjuratos et confoederatos habuerit, hostem suum Roudolfum cum suis optata facilitate sibi captum in manus suas tradendum fore, et idcirco eis nihil periculi aut difficultatis obstare; quin potius, pro quo [Col. 0439C] tot laborum insumpserint, sibi secum de caetero tamdiu adoptato libitu conregnare praesto propediem restare. Sic namque seductiles sibique nimium credulos factos, in ipsam mortem periclitandos cavillatorie satis praecipitavit. Regem quippe Roudolfum cum praegrandi exercitus sui collegio et in bellum nimis promptissimo ex improviso ferme offenderant. Quos dum ipse sibi tam proximos arrepsisse per exploratores suos comperisset, quasi illorum metu fugam simulans, locum eis invadendi provinciam cum suis retrogradus artificiose dederat. Ea tamen intentione simulaverat, ne si in alterutrum bello [317 1Kb] consurgerent, ipsi a se persequente tanto minus more suo diffugissent, quanto infra patriae illius terminos a compatriotis omnibus undique impeti et [Col. 0439D] circumdari Deo propitiante [318 1Kb] potuissent.

Illi vero fugam Saxonum veram et non dispensatoriam arbitrantes, audacter illos insequentes [319 1Kb] , praedis et incendiis, set prae caeteris dux Boemianus, insistere passim praesumpserant [320 1Kb] . Unde consilio in id ipsum cum Juvavensi caeterisque scilicet [321 1Kb] ad hoc sibi suffragantibus coepiscopis collato, Mogontinus archiepiscopus, cujus eo locorum res aecclesiasticas devastando pervaserant [322 1Kb] , Heinricum sacrilegum hujus dissipationis armiductorem cum suis [Col. 0440A] complicibus universis, justa in eos data sententia, dampnatos et excommunes anathematis strictura convinxerat. Quod juxta solitum ipsi, Dei justitiae contumacissimi contemptores, nichili factitantes, Saxonum castris belli caedisque perquam temere spirantes satis approximaverant. Hiemps autem, quae solito asperior tunc inhorruerat, utrisque partibus ad instans negotium non parvo impedimento fuerat. Rex denique Roudolfus hostem adesse comperiens, ac se cum suis cohortibus ad [323 1Kb] bellum ordinatissime satis instructis bellax nimis et horrendus promovens, in Deo ejusque justitia magnopere speratus et corroboratus, hostes se gratis impetentes praestolatus est. Nam ipse non caput et inceptor tantae congressionis, set suimet [Col. 0440B] suorumque defensor et liberator, et hoc [324 1Kb] summa necessitate coartatus, et esse et dici, non minimi nominis et gloriae computavit. Heinricus vero cum suis legionibus ritu bellantium terribiliter multum praeordinatus, impetu acerrimo ipsi congreditur, partim ex adverso, partim per insidias et succentarios ex improviso tota arte sibi rebellantes supprimere et qualitercumque subjugare totus industrius. Sed mox in prima coitione Roudolfus rex cum tanto impetu terrore et incursu pugnacissimus ipsis violenter institit, ut virtutis illius constantiam omnino sustinere non sufficerent; quin potius aut interfecti illic occubuerunt, aut enervos et imbelles fuga se ab eo quamvis turbulenta liberarunt [325 1Kb] . Post nonam ergo belli conflictatio exorsa, ad usque [Col. 0440C] noctem diversissime perduravit, et quod divino creditur actum [326 1Kb] judicio, in ipso pugnae exordio statim partes utrasque turbo nivium [327 1Kb] ventosissimus tam mirabiliter obtenebravit, ut ferme nemo suos commilitones cognoscere quivisset, donec nox adveniens, fugitantes et persequentes in hoc articulo belligerantes diremisset [328 1Kb] . Bajoarii et Franci cum rege suo praefugere proximum [329 1Kb] se a tam strage dirissima, praeceleres ac non minimum [330 1Kb] perterriti, enerviter praeripiebant. De Boemis autem, qui in suis multis milibus confidentes, eidem bello avidissimi se intulerant, utpote qui pro servitutis suae remuneratione hoc solum, ut prae omnibus primi Saxonibus congredi meruissent, percupierant, [Col. 0440D] praecipua strages ac ruina illic facta est. Quorum summam fore determinant 3255, praeter hos qui illic perplures ceciderant de Theutonicis, sive qui de utrisque capti sunt, ad plenum et ad certum non est comprehensum quot fuerint. De militia autem Roudolfi regis 38, et hi omnes praeter duos de minoribus, non de militaribus ensiferis, cecidisse referuntur. Quorum unus Meginfridus, comes quidam Parthenopolitanus, arma jam diu pro Deo deposita ob turpes quorumdam praediorum quaestus apostata resumserat, unde et Dei justi judicis ultore gladio [Col. 0441A] illic confossus perierat. Fugatis vero et vi bellicosa passim in diversa hostibus propulsatis, quidam ex parte Roudolfi regis stationem, ubi custodes tyrones et scutarii hostilis exercitus, saumarios, vehicula et sarcinas cibariorum sumtuum vestimentorum omniumque [331 1Kb] supellectuariorum suorum a pugnantibus remoti finemque belli praestolantes observabant, non parum alacres undique circumdantes invaserant, ceperant, et omnia secum sic letaliter spoliatis hostibus in castra sua gratulanter abduxerant.

Ergo Heinricus cum suae tyrannidis complicibus sic adversariorum suorum persecutoria inmanitate, famis internecione, frigoris asperitate, tamque fugae dedecorosae et infaustae satis superque profligatus [Col. 0441B] exacerbatione, ipse vix Ratisponam suam qualitercumque revisitavit. Caeteri autem non minus miserabiles, turpes, ac tot miseriis ipsi non impariter contabescentes, patriam suam unusquisque non glorianter multum repetiverunt. Rex autem Roudolfus, recollectis undecumque militum suorum copiis, locum belli ad usque mediam noctem victoriosus occupavit. Set quia tam maxima vis algoris, nec non ad hoc pugnae recentis praecipui labores omnes in id ipsum confectos, defatigatos, ac plerosque illorum vulneratos multifariam exacerbaverant; locum cum his qui interfecti sive adhuc semineces illic procubuere deserentes, in quamdam juxta villam, ubi frigorosi calefierent ac quiescerent, ad horam divertebant, et mox ante lucem illuc revertentes, [Col. 0441C] ac per totum diem summe triumphantes, gratulanter illic incrastinabant.

Magnus vero dux ac patruus ejus Herimannus comes, qui in praecedenti bello Saxonico captus ac Heinrico traditus, jam ab illo pro fidei condictione et promissione quam ipse ac dux praedictus sibi juraverant, relaxatus ac liberatus est, fidem et auxilium quam ipsi [332 1Kb] jam antea regi Roudolfo jurejurando contra omnes sibi adversantes confirmaverunt [333 1Kb] , perfidi plurimum infringentes, collectis omnibus quos poterant, addere se fraudulenter ante inceptum bellum praedicto tyranno pertemptabant; set a quibusdam Saxonum primatibus illorum perfidiam explorantibus mox repulsi ac refugati, vix domum ab eis salvi se proripiebant. Eadem clandestina [Col. 0441D] perfidiae conjuratione ipsi cum suis omnibus marchionissa Adala, generque suus marchio Eggebertus [Col. 0442A] [(217) 1Kb] confoederati, post eventum belli fronte satis aperta, quibusdam firmissimis castellis militum suorum subsidiis derepente occupatis, regi suo pervicaces, apostatae rebellabant. Quos denique Deo favente omnes in id ipsum suam ad deditionem in brevi coegit, et hoc non absque illorum dampnis hisque non minimis. Quippe milites illorum ipsis distrahens, sibique adjuratos [334 1Kb] cum bonis illorum recipiens, praedia beneficia marchiasque illorum aliis ea percupientissime petentibus et acceptantibus largiens, ipsos de loco ad locum regia majestate fugans et persequens et omnimodis subjiciens, tam multifaria eos coarctavit et humiliavit acerbitate, quoadusque re ipsa experti sunt, quam stultum atque dampnosissimum sit, regi ac domino suo [Col. 0442B] quomodolibet [335 1Kb] gratis ac fraudulenter recalcitrare. Sic post praedictum quod cum Heinrico gessit maximum bellum, victor gloriosus rediens Goslariani, dehinc his non parum minoribus adusque quadragesimam sollicitus laboraverat [336 1Kb] tot rebellium et adversantium [337 1Kb] sibi bellicosis motibus, donec eos sibi subactos [338 1Kb] dedititiosque [339 1Kb] , prout oportuerat, perdomuit.

Heinricus denique, cum neque bello neque clandestina hac quam cum Saxonum primatibus gerebat conjuratione ad libitum suum proficeret, quin potius teste sua conscientia justitiae Dei palam contumacem et inoboedientem, et ob id jam apostolica censura excommunicatum cum suis, se repugnare non ignoraret, simulans tandem ob tot et tantas sanctae [Col. 0442C] aecclesiae miserias et desolationes, quas [340 1Kb] ipse cum suis ei intulerat, sedis apostolicae metum, Romam ex antiepiscopis suis Bremensem et Babinbergensem, set non sine magno, ut aiunt, auri et argenti pondere, quo Romanos corrumpere ad suum votum pertemptarent, direxerat [341 1Kb] . Paduanum [342 1Kb] quoque episcopum, qui [343 1Kb] praecedenti aestate legatus apostolicus in nostras partes destinatus est, eadem intentione cum quibusdam aliis suis familiaribus peccunia copiosissima onustum et suffarcinatum illuc transmiserat; qui jam ab ipso muneribus non minimum corruptus set et [344 1Kb] ad corrumpendum alios intentus, in ipso itinere a quodam suo comite ex industria lancea perforatus, ad inferna corruptissimus quam repente Dei judicio praecipitatus est. [Col. 0442D] Thesaurus autem, propter quem . . . . . . Reliqua exciderunt.




ANNO DOMINI MLXXIX.
JOANNES FISCAMNENSIS ABBAS.




[Col. 0443]
NOTITIA HISTORICA.
(Gallia Christiana, nov. edit. tom. XI, pag. 207.)

[Col. 0443A] Joannes I, in partibus Ravennae ortus ex patre Roberto, ab exilitate corporis Joannelinus dictus cognominatusque d'Alye in Catalogo Labbeano, apud Sanctum Benignum Divionensem litteris eruditus ac medicinali arte, quam ex Guillelmi abbatis mandato didicerat, ejus in primis studiosus evasit imitator, qui dilectum sibi substituit, anno 1028, licet eum alibi magis optasset praeficere. Novum abbatem Robertus dux ut Fiscamnensis monasterii libertati caveret, noluit ut archiepiscopus Rothomagensis ordinaret, sed accersivit Hugonem Abrincensem episcopum, a quo Joannem Fiscamni abbatem benedici ac sacrari fecit. Eodem abbate ordines non semel ab aliis episcopis collati sunt, archiepiscopo nequaquam reclamante, huic eidem Rogerius comes [Col. 0443B] de Castro S. Pauli instaurandum commisit Blagiacense monasterium an. 1032, cui unum e suis abbatem praefecit. Aegre quidem, concessit tamen Joannes monasterium Villarde a Richardo II Fiscamnensibus olim donatum, Roberto duci locum in priorem statum restituere volenti, qui in commutationem dedit monasterium Sancti Taurini an. 1035, ejusdemque subscripsit litteris pro restauratione parthenonis Villaris. Subscripsit eodem anno fundationi monasterii Conchensis. Circa id tempus convenit cum Rainaldo, Henrici regis camerario, de potestate Villaris in pago Silvanectensi. Anno 1047 Willelmus dux Joanni restituit terram Rainaldi vicecomitis, quam pater ejus Richardus eis concesserat, et postea Joannes abbas Gozelino Heddonis filio in beneficium [Col. 0443C] dederat, qui eam suis hominibus tradiderat. Aliquanto post querelam habuit cum Warino, abbate Sancti Arnulfi Metensis, occasione Benedicti, monachi olim Fiscamnensis, sed ad S. Arnulfum translati, quem Joannes abbas acribus verbis repetebat. [Col. 0444A] Ejus tempore Paschalis II Guillelmum archiepiscopum Rothomagensem uti pallio prohibuit, qui monachos Fiscamnenses anathematizarat, eo quod interdictum ab ipso latum in ecclesias Normanniae non servaverant. Vide epistolas Paschalis, sancti Anselmi, et Ivonis Carnotensis. Joannes legationis munere functus in Italia, rediens in Franciam anno circiter 1050, vim passus est ab Italis ex odio gentis Normannorum qui Apuliam invaserant. Qua de re conquestus est epistola ad Leonem IX. Assumpto ad metropolim Lugdunensem Halinardo, ad regendum Benignianum monasterium accitus anno 1052, cessit anno 1056. Detectioni corporis S. Dionysii in abbatia cognomine astitit V Idus Junii 1053. Exeunte anno 1054 transfretavit in Angliam, ut rebus monasterii [Col. 0444B] sui in illo regno positis provideret, sibique Eduardum regem propitium redderet, a quo reipsa nonnullis beneficiis amplificatus est. Anno circiter 1058 Letzelinum, episcopum Parisiensem, ab Henrico rege Francorum ad Willelmum ducem Normanniae, propter pacem inter eos componendam directum rogavit ut in die Resurrectionis missam celebraret in ecclesia Fiscamnensi. Quod et fecit episcopus, atque inter sacra missarum solemnia quosdam ex monachis presbyteros ordinavit. Astitit Joannes, anno 1066, dedicationi parthenonis Cadoniensis. Jerosolymam profectus, ibique diu detentus in carcere, postea ad monasterium rediisse legitur in Catalogo Labbeano, ubi, biennio post, dierum plenus ac meritorum obiit anno 1078, VIII Kalendas Martii, id est [Col. 0444C] 1079, sepultus in sacello S. Joannis Baptistae. Quasdam ipsius epistolas legesis apud Mabillonium Annal. Bened. tom. IV, pag. 381, 506 et 521, tom. V, pag. 23; Analect. tom. I, pag. 160 et Martenium tom. I Anecdot., col. 205 et seqq.




[Col. 0445]
JOANNIS ABBATIS LIBELLUS DE SCRIPTURIS ET VERBIS PATRUM COLLECTUS.
(Apud MABILL. Analect. nov. edit., pag. 120.)





[PRAEFATIO.]

[Col. 0445A] Exstat libellus sequens in vetusto codice Mettensis monasterii Sancti Arnulfi, quem codicem, annuente R. P. priore ejus loci, mihi transmisit domnus Placidus Beuvillonius jam non semel a me laudatus. Ideo vero prolixum hoc specimen exhibere visum est, quod interesse putem reipublicae Christianae, ut praemissa opuscula accurate discutiantur. Quam ob rem quatuor aut quinque res hic examinandae sunt, scilicet codicis Mettensis aetas seu antiquitas; tum imperatricis, cui prior libellus nuncupatus est, nomen; dein auctoris item nomen ac dignitas; ad haec, opuscula ipsa in codice contenta: quae demum cum libro Meditationum sub nomine Augustini vulgato comparanda sunt; postremo cum Alcuini Confessione Chiffletiana.

[Col. 0445B] I. Codex Mettensis oblongus, optimae notae, sine dubio scriptum est sub finem saeculi XI, id est circiter annum 1080, ut probat ipsa scripturae forma modusque scribendi illi aevo conveniens. Quippe minores litterae r oblongae, litterae A majores absque lineola transversa, aliaque id genus in eo codice complura, quae facilius est capere oculis quam verbis exprimere, post saeculum XI in usu esse desierunt. Ad haec modus scribendi qui in eodem libro servatur, illis temporibus apprime respondet. Exemplo sint syllaba et uno contextu in vocabulorum compositione inserta: intellego, neglego, inmensus, inperfectus, ubi posteri scribunt intelligo, negligo, immensus, imperfectus. Postremo in eo codice primaria manu descripta legitur Oratio Willelmi [Col. 0445C] abbatis, in festo sancti Augustini ante missam dicenda, quam inferius referam post epistolas Willelmi abbatis Mettensis, cui hanc orationem tribuendam puto. Florebat vero Willelmus iste pontificatu Gregorii VII, quo tempore Joannis codex exaratus videtur, exceptis nonnullis quae recentiori manu adjecta sunt.

II. Quatuor indiciis designatur Imperatrix, cui prior libellus inscriptus est, nimirum quod relicta fuerit reverendae memoriae Domni Heinrici clarissimi [Col. 0445D] sapientisque imperatoris: »quod post primam amissae virginitatis palmam, secundis nuptiis nuntium remiserit: quod actibus misericordiae debita, viduis, orphanis aliisque indigentibus facultates suas dispensarit; quod totam fere peragrarit Italiam; devotissime visitans sanctorum reliquias, et eis offerens pretiosa donaria, idque ipsum i Galliarum partes regressa praestiterit.

[Col. 0446A] Atqui haec nullatenus conveniunt Mathildi, Henrici primi uxori, tum quia Henricus iste solemni more imperator coronatus non est, tum quia Mathildis post conjugis obitum reliquum vitae in Saxonia exegit. Neque conveniunt Cunegundi Henrico secundo nuptae; quippe quae in conjugio virginitatem servasse memoratur, et post anniversarium mariti obitum in Confugiensi monasterio usque ad mortem delituit. Certe haec omnia in unam conspirant Agnetem Augustam, quae Willelmi comitis Pictavensis filia, Henrico III imperatori nupsit; eoque mortuo (quod anno 1056 contigit) totam Italiam devotionis causa perlustravit, maxime Fructuariense monasterium, atque adeo Casinense, ubi per sex menses demorata est, pretiosis donariis sancto Benedicto [Col. 0446B] oblatis. Eadem vero elogia, quae in superiori Praefatione ipsi tribuuntur, commemorat Petrus Damiani in epistola Agneti Augustae imperatrici directa, a Baronio relata ad annum 1062, qua Agneti in Italia tum degenti salutaria monita praescribit Petrus. Ejusdem hortatu Agnes ex Germania, quo per aliquot peregrinationis annos receperat sese, reversa est Romam, ubi supremum vitae absolvit diem anno 1077, quo anno Baronius ejus epitaphium refert. Exstat in Bibliothecae Sebusianae centuria II, cap. 77, ejusdem imperatricis eximia epistola, Alberto, non Andreae, Fructuariensi abbati directa, cujus fragmentum huic loco illustrando adducere non erit otiosum. »A. imperatrix et peccatrix A. Patri bono et fratribus in Fructuario congregatis in [Col. 0446C] nomine Domini, servitutem ancillae, cujus oculi in manibus dominae suae sunt. Conscientia mea terret me pejus omni larva omnique imagine. Ideo fugio per sanctorum loca, quaerens latibulum a facie timoris hujus, nec minimum desiderium est mihi veniendi ad vos, de quibus comperi quia vestra intercessio certa salus est: sed nostrae profectiones in manu Dei sunt, et non in nostra voluntate. Interim vero mente adoro ad pedes vestros,« etc.

Agnetis varia in Italiam itinera distinguit Baronius: [Col. 0446D] primum, post susceptum quidem velum, anno 1062, cui itineri fere triennium insumpsit; alterum anno 1066, cui sex annos; tertium anno 1073; quartum denique anno 1073. Itaque Libellus precum, qui ipsi post Italicam peregrinationem, regressumque in Galliarum partes, nuncupatus est, conditus fuit eo temporis intervallo quod ab anno 1066 ad 1075 effluxit.

[Col. 0447A] III. Ex his intelligimus tempus quo vixit istius libelli scriptor, de cujus nomine atque dignitate tertio loco agendum est. Utrumque in fine praefationis, quae titulo caret, exprimit his verbis: »Ego Joannes ultimus servorum Christi, et qui mecum sunt fratres, beatitudinem tuam salutamus.« Ergo hic Joannes abbas erat, id quod clarius explicat in gratiarum actionibus quas Deo refert pro beneficiis acceptis, ubi orat hoc modo: »Ego ultimus servorum tuorum, non inmemor beneficiorum miserationis tuae, quae mihi peccatori collata sunt, gratias tibi ago, etc. Tu Pastor pastorum, et rector omnium, Christe Deus, qui nullis meis meritis, sed sola dignatione misericordiae tuae vocasti parvitatem meam ad hoc pastorale officium, etc. . . . . . . [Col. 0447B] Parvulus quippe sum et nullius virtutis homuncio, nihil habens in me quod expeti debeat, et quod dignum sit tanti officii. Idcirco desperans de parvitate mea, non respiro nisi in sola misericordia tua.« Et infra: »Da mihi coelestia et terrena subsidia ad omnem sufficientiam, ut habeam unde gregem tuum possim pascere et sustentare, tam spiritualiter, quam corporaliter, atque venientes in tuo nomine suscipere absque ulla haesitatione; loca commissa ordinare, et praeparare ad quietem et salutem fratrum, sicut decet et oportet.« Certe haec oratio ejusdem videtur esse auctoris ac Libellus precum.

Ex his colligitur Joannem Libelli conditorem abbatis dignitate praeditum fuisse, cui non unum, sed plura monasteria commissa sint. At quis tandem [Col. 0447C] ille fuerit, cujusve monasterii abbas, jam inquirendum.

Duos invenio Joannes abbates eo tempore clarissimos, et quidem Italos ambos, nempe Joannem Gualbertum, Vallumbrosani ordinis institutorem, cujus nulla scripta invenio, et Joannem abbatem Fiscamnensem, cui potius quam alteri praecitatum Libellum tribuendum existimo, his adductus conjecturis. Primo siquidem auctor se identidem homuncionem, homunculum, parvum pusillumque dicit: Joannes vero abbas Fiscamnensis statura pusillus erat, ab exilitate corporis Joannelinus appellatus. Deinde, non uni, sed pluribus monasteriis praefectus erat, scilicet Fiscamnensi aliisque Fiscamno subjectis, simulque abbatiae quae in loco Erbrestein [Col. 0447D] dicto sita. Ad haec Henrico III is acceptus fuit, ut argumento est praefectura Erbrestensis, quam concedente Henrico in Suevia obtinuit. Hinc illa familiaritatis occasio cum Agnete, quae ob eam causam Fructuariense monasterium, utpote a Guillelmo Divionensi abbate, Joannis institutore, conditum, excoluisse videtur. Porro quantae doctrinae ac virtutis fuerit, testatur Joannes chronographus Divinionensis coenobii, ubi monachus fuerat Joannes abbas, de eo tum superstite agens in hunc modum: »Hic Italia partibus Ravennae ortus, litteris eruditus, ac medicinali arte per ipsius Patris jussionem edoctus, religiosae conversationis ejus, doctrinae quoque ac omnium virtutum ipsius prae cunctis aliis extitit [Col. 0448A] imitator studiosus. Qui ab exilitate Joannelius diminutivo nomine est dictus: sed humilitatis, sapientiae, discretionis et caeterarum virtutum tanta in eo refulsit gratia, ut, sicut sanctus refert Gregorius in libro Dialogorum de Constantio presbytero, ita in hoc mirum esset intuentibus, in tam parvo corpore gratiae Dei tanta dona exuberare. Sed quia adhuc domum habitat luteam, sufficit hoc tantum dixisse.«

Hactenus Joannes Chronographus de aequali ac cognomine suo Joanne, qui primum, ut dixi, monachus in coenobio Benigniano, tum Fiscamni prior a Willelmo abbate constitutus; dein eodem cedente abbas anno 1028, post anno 1052 in locum demortui Halinardi suffectus in abbatia quae dicitur Erbrestein; [Col. 0448B] tandemque vita decessit anno 1078, qui annus ab obitu Agnetis Augustae proximus est. Haec constant ex duobus chronicis, Divionensi scilicet Sancti Benigni, et Fiscamnensi, editis in Bibliothecae Labbeanae tomo primo, ubi etiam in catalogo abbatum Fiscamnensium Joannes, d'Alie cognominatus, Hierosolymam profectus, ibique diu detentus in carcere, postmodum ad monasterium rediisse dicitur. Hae conjecturae meae de prioris libelli scriptore, cujus alia opuscula nunc investigare necesse est.

IV. Joannes in sua praefatione de quatuor aut quinque opusculis suis mentionem facit. Primum est De institutione viduae; 2. De vita et moribus virginum; 3. De eleemosynarum dispensatione; 4. De [Col. 0448C] divina contemplatione, 5. et De superna Hierusalem. Tria priora desunt in codice Mettensi, in quo alia reperiuntur, quae an Joanni tribuenda sint, dispiciendum est.

Quae in Mettensi codice reperiuntur, alia manu prima, alia secunda descripta sunt. Prima quidem libellus prior Joannis ac posterior cum orationibus subsequentibus usque ad duodecimam quae, sicut et sequentes, secundaria manu exarata est.

Quae primi generis sunt, omnia (si Willelmi abbatis orationem, quae auctoris sui nomen praefert in codice, excipias) Joannem auctorem habere mihi videntur, caeteras vero orationes secunda manu scriptas sancto Anselmo tribuo. In his orationibus tres inveniuntur ad sanctam Mariam, quas esse [Col. 0448D] puto eas de quibus mentionem facit Anselmus ipse in lib. I, epistola 20, ad Condulfum. Orationem 17 incipientem ab his verbis, Terret me vita mea, memorat tribuitque Anselmo Durandus abbas in ejusdem libri epistola 61. An vero oratio ad sanctum Joannem evangelistam eidem Anselmo tribuenda sit, dubium me reddunt haec verba: »Si agnoscis nomen tuum, rogo te per ipsam dilectionem, agnoscam in tanta necessitate auxilium tuum. Joannes, Joannes,« etc. Ex quibus verbis aliisque consimilibus conjectura est auctori nomen fuisse Joanni.

Ad Joannem pertinere videntur, ut dixi, non solum libellus prior, cui Joannis auctoris nomen ascriptum est, sed etiam libellus posterior, tum [Col. 0449A] etiam subsequentes orationes usque ad duodecimam, excepta oratione Willelmi abbatis.

Et quidem libellus posterior De divina contemplatione, indubitanter Joanni auctori tribuendus est, in cujus fronte hic titulus legitur in codice ms.: Lege et istam aliam orationem, quae simili modo de divina contemplatione edita est. Nam multa reperiuntur in ista quae in illa superiore non sunt. Idem quippe tractandi modus, idemque ordo in hoc posteriori libello servatur ac in priori. Posterior enim, uti et prior, dividitur in tres partes, quarum prima est de Divinitate ac Trinitate, altera de Christi Domini humanitate, tertia pars est de Christi amore. In his omnibus ad singulas partes in titulo praescribitur aliquis psalmus, uti in priori libello; [Col. 0449B] quae omnia eumdem arguunt auctorem. Id diserte confirmat posterioris hujus libri editio Parisiis anno 1539, apud Vascosanum adornata, atque in tres partes, sicut in codice Mettensi, distincta sub hoc titulo: Confessio theologica tribus partibus absoluta. Cujus confessionis auctorem Vascosanus, aut alius quispiam, ex marginalibus quibusdam velut fugientibus veteris sui exemplaris adnotatiunculis deprehendit fuisse dictum Joannem, quod de Joanne Cassiano perperam interpretatus est.

In oratione secunda De vitiis et virtutibus, quae libello posteriori subjuncta est, auctor a Deo postulat mentis puritatem, uti sibi corporis integritatem concesserat ab ipso pubertatis tempore. Huc sententias quasdam refert ex oratione sexta, quae ante [Col. 0449C] missam dicenda praescribitur, et in consequentibus sese monachum prodit.

Oratio tertia incipit ab his verbis: Multa igitur sunt contemplationum genera, etc., quibus consimilia leguntur in Alcuini Confessione Chiffletiana, sub finem partis primae, et apud Anselmum; at post tres aut quatuor versus nulla est cum istis auctoribus convenientia.

Oratio sexta ante missam dicenda, cujus exordium, Summe sacerdos, nullum auctoris nomen praefert in codice Mettensi. Hanc alii Ambrosio tribuunt, alii Anselmo; mihi vero Joanni tribuenda videtur. Certe ex ea identidem sententias adducit Joannes in libello posteriori, in oratione secunda, undecima et in aliis; et apud Anselmum prolixior [Col. 0449D] est ea oratio post illa verba, in commemoratione tua pro salute nostra. Nam quae sequuntur apud Anselmum et in aliis editis libris usque ad haec: Peto clementiam tuam, ut descendat super panem et calicem, etc., apud Joannem desunt, videnturque alterius esse auctoris, qui episcopalem fidelium curam habuerit. Superiora enim singulari numero, uti et posteriora, profert auctor: haec vero intermedia in pluralem vertit interpolator, oramus, rogamus, etc. Ad haec pro singulis hominum generibus sibi commissis, pro cunctorum necessitatibus orat, ut episcopus. Ergo haec oratio auctorem habet Joannem, aut certe alium aetate superiorem; amplificatorem vero forsitan sanctum Anselmum; ob idque Anselmo [Col. 0450A] a posteris ascripta. Neque vero Anselmo in ligna res putanda est, ut Joannis orationem auctiorem fecerit. Non enim eam sibi propterea vindicavit, et ejusmodi orationibus manualibus et quotidianis cuique tanquam suis uti licet, sive addendo, sive subtrahendo quod fuerit opportunum. Accedit quod in ea oratione pleraque alia differunt a codice Joannis, ex quibus duo tantum notare juvat. Primum ad illa verba, ubi legitur in editis: »Mundo corde valeam tibi offerre.« Joannis codex habet: »Mundo corde quotidie valeam tibi offerre.« Alterum est sub finem orationis, quae hoc modo desinit in editis: »Ad regnum tuum perveniam, ubi non in mysteriis, sicut in hoc tempore agitur, sed facie ad faciem te videbimus, cum tradideris regnum Deo et [Col. 0450B] Patri, etc.« Sic vero apud Joannem: »Ad regnum tuum perveniam, ubi facie ad faciem te videbimus. Interim hoc agendum, hoc certe frequentandum commendasti Ecclesiae, quousque venias in fine saeculi, quando erit sanctorum requies, non adhuc in sacramento, quo in tempore consociantur membra tua, quandiu bibitur quod de latere tuo manavit: sed jam in ipsa perfectione salutis aeternae, cum tradideris regnum Deo et Patri, in illa perspicua contemplatione tui incommutabilis veritatis, nullis mysteriis egeamus. Tunc enim me de te satiabis,« etc. Caeterum non facile in animum induxerim Joannem, qui ex antiquis Patribus, maxime ex Augustino, scripta sua derivat, quidquam delibasse ex Anselmo, qui Joanne sene juvenis erat. Quippe [Col. 0450C] Anselmus annorum XXVII factus est Becci monachus anno 1060, post biennium prior quindecim annos; abbas dein anno 1077, qui Joannis abbatis Fiscamnensis obitum praecessit. Ex quibus verisimilius efficitur, Anselmum quaedam a Joanne homine sene mutuatum fuisse, quam Joannem ex Anselmo juniori. Et quidem Prologus decem Meditationum apud Anselmum, ordine tantisper immutato, acceptus est ex Joanne in libelli posterioris parte tertia, uti et caput primum earumdem Meditationum ex parte prima ejusdem libelli, tametsi etiam in Alcuini Confessione Chiffletiana reperiuntur. At vero Joannes in locis praecitatis ex hac oratione sexta hinc inde versus interserit, uti solet ex propriis; [Col. 0450D] quod argumento est eum hujus orationis sextae esse conditorem.

Oratio nona, quae prolixior, piis affectibus referta est, et multa repetit ex Joannis libello priori, maxime vero haec verba, quibus se defloratorem probat: »Unde mihi valde libet de te loqui, de te audire, de te legere, de te scribere, de te conferre: ut sub dulcem umbram sinceritatis tuae ingressus, ab hujus saeculi aestibus in tui refrigerii temperamento abscondar. Hujus rei gratia umbrosum montem et condensum adscendo, amoena prata perlustro, viridissimas sententiarum herbas legendo carpo, frequentando rumino, exarando congrego, ut suavitatem dulcedinis et charitatis tuae reponam in alta sede memoriae meae.« His consimilia scribit Joannes [Col. 0451A] in parte secunda libri prioris: »Libet sane de te loqui, de te audire, de te scribere, de te conferre, de tua beatitudine et gloria cotidie legere, et lecta saepius sub corde revolvere: ut vel sic possim ab hujus mortalis et periturae vitae ardoribus, periculis et sudoribus sub tuae vitalis aurae dulce refrigerium transire, et transiens in sinu tuo fessum caput dormiturus vel paululum reclinare. Hujus rei gratia sanctarum Scripturarum amoena prata ingredior, viridissimas sententiarum herbas exarando carpo, legendo comedo, frequentando rumino, atque congregando tandem in alta memoriae sede repono: ut tali modo tua dulcedine degustata, minus istius miserrimae vitae amaritudines sentiam.« Ubi videas auctorem orationis nonae ex imitatione prioris [Col. 0451B] libelli haec verba usurpare, ut se excerptorem et defloratorem probet: at non ita esse verbis libelli prioris addictum, ut ea de verbo studiose referat. Quod argumento est, eumdem utriusque esse auctorem, non vero alterutrum hac in parte quasi alieni operis defloratorem; cujus officium est syllabas et verba aliorum ad numerum referre. Eadem observatio etiam aliis orationibus adhibenda est, in quibus simili modo eaedem sententiae ad sensum, quae in duobus libellis exstant, non semper ad verba studiose repetuntur.

Oratio undecima in codice Joannis pro gratiarum actione de beneficiis divinis, incipiens ab his verbis, Spes mea, Christe Deus, etc., habetur quidem apud Anselmum, estque alloquium 12. At certe [Col. 0451C] Joanni potius tribuenda est quam Anselmo. In ea siquidem auctor gratiam a Deo postulat loca commissa, id est monasteria regendi (nam abbas erat quisquis ille fuit, ut ex orationis serie liquido colligitur). At vero Anselmus unum Beccense monasterium, Joannes duo administravit abbas. Sed cum fere aequales fuerint Joannes et Anselmus, facili errore quae alterius erant, nec auctoris praeferebant nomen, alteri supponi potuere.

V. Jam vero si tam priorem Joannis libellum quam sequentia opuscula conferamus cum libro Meditationum qui sub nomine Augustini vulgatus est, eadem in utrisque de verbo repetita inveniemus. Itaque operae pretium me facturum putavi, eumque harum adnotationum fructum mihi proposui, [Col. 0451D] ut uter auctor ab altero haec mutuatus sit, aperiam. Atqui in libro Meditationum Augustiniano manifesta apparent plagiarii et consarcinatoris indicia. Nimirum hic liber pluribus constat partibus male cohaerentibus et consutis, quae quidem singulae praeclarae sunt juxta ac piae, at simul colligatae corpus male contextum compactumque efficiunt. Nam diversa inconcinne in unum congeruntur, quae apud Joannem rite in partes distributa sunt. Deinde in Meditationibus nonnulla intermiscentur citra delectum, cum superioribus ac subsequentibus male cohaerentia, quae Joanni desunt. Ad haec quae continua serie apud Joannem leguntur, mediis resectis obtorto collo omungit consarcinator. Denique exemplaria Meditationum [Col. 0452A] nulla inveniuntur supra Joannis aetatem, sed omnia posteriora.

Liber Meditationum pluribus constat partibus a se divulsis. Prima pars est a capite 1 ad 10, quae quidem reperitur apud Anselmum, eademque est cum oratione 10 apud Joannem, nonnullis versibus resectis post illa verba, in odorem unguentorum tuorum dulciter, quibus alia subdit codex Joannis, quae Meditationum consarcinator imperite detraxit.

Secunda pars Meditationum est a capite 12 (nam 11 quatuor duntaxat versibus constans, glorificationem tantum Trinitatis continet) usque ad cap. 33, exhibetque duas priores partes et primum articulum tertiae partis prioris libelli, quem Joannes Agneti imperatrici nuncupavit, excepto hymno De gloria [Col. 0452B] Paradisi, quem consarcinator post caput 25 inseruit.

Tertiam partem Meditationum definio capite 34, quod idem est cum oratione 4, quae in codice Joannis libro posteriori adjuncta est.

Quarta pars Meditationum complectitur caput 35 cum duobus subsequentibus; quibus respondent articuli secundus, tertius, quartus et quintus tertiae partis libelli prioris apud Joannem, exceptis fine articuli quarti ab his verbis, Dormiat memoria mea; et initio sequentis, quae Meditationum consarcinator resecuit.

Quinta pars Meditationum constat capite 38, estque oratio octava in codice Joannis.

Sexta pars continet capita 34 et 40 Meditationum, [Col. 0452C] quae desunt apud Joannem, praeter versus non paucos capitis 40, quibus consimiles leguntur in Joannis oratione secunda.

Denique septima pars complectitur caput 41 Meditationum, estque eadem cum Mettensis codicis oratione 15, quae Anselmo in libris editis tribuitur.

Ex hac collatione manifeste conficitur id, quod hactenus demonstrandum suscepi, scilicet Meditationum collectorem ex variis Joannis opusculis unum corpus Meditationum compegisse, exceptis uno et altero capitulis, ac proinde Joanne esse posteriorem. Itaque sic res processisse videtur. Joannes ex Patribus, maxime ex Augustino et Alcuino, sententias decerpendo, libellos precum duos aliasque orationes composuit. Haec ut ad manum haberet, continua [Col. 0452D] serie male digesta in unum collegit aliquis consarcinator. Quae collectio, quia Augustini genium sententiasque referebat, Augustino a posteris ascripta est. Qua in re nescio quo fato id Joanni accidit, quod ne accideret studiose praecaverat in Praefatione libri prioris, Agnetem Augustam obtestatus, uti daret operam ne quis librariorum scripta sua vitiaret, sive aliquid addendo, seu subtrahendo, aut immutando; quae nihilominus omnia passus est a Meditationum compilatore.

At quis tandem ille compilator? Certe non facile est definire. Lovanensium censura haec est: Auctor est, vel beatus Augustinus, vel qui ejus libros non indiligenter legit. Atqui jam superius demonstravi, [Col. 0453A] hanc collectionem fere integram conflatam esse ex opusculis Joannis abbatis, qui Augustini sententiis identidem usus est. Non ergo Augustinus harum Meditationum auctor, sed aliquis alius Joanne posterior. Anselmo eam tribuit Theophilus Rainaudus, hac adductus ratione quod nonnulla ex Anselmi genuinis libris desumpta sint. Verum neque haec ratio id evincit, neque tam Anselmi quam Joannis abbatis scriptis constat haec collectio. Neque sane crediderim Anselmum, hominem tantum, ex meris auctorum aequalium plagiis libros consarcinasse, qui ex propriis ingenii sui fontibus propria condere natus erat; aut, si id tentasset, tam male rem exsecuturum fuisse. Quisquis vero collector ille sit, certe monachus fuit. Cujus rei argumentum est, [Col. 0453B] quod in cap. 6 Meditationum, ubi Joannes habet: [Col. 0454A] Cum veris et perfectis servis tuis; collector reposuit, cum veris et perfectis monachis, quorum vestigia imitari nequeo, etc.

Caeterum si quis has Meditationes et auctiores, et emendatiores, atque adeo meliori ordine digestas habere voluerit, consulat codicem Mettensem, in quo habentur opuscula Joannis abbatis, ut quidem puto, Fiscamnensis, cujus epistolas tres inferius referam.

Nunc, quoniam tum in opusculis Joannis, tum in Meditationibus Augustinianis reperiuntur permulta quae itidem exstant in Confessione fidei, sub Alcuini nomine non ita pridem vulgata, juvat exponere hoc loco quae ipsi Confessioni illustrandae assequi mihi licuit. (Quae hic de Confessione Alcuiniana expositurum se ait Mabillonius, ad calcem tomi [Col. 0454B] Analectorum, ut prolixiora, seorsim edita sunt.)



JOANNIS ABBATIS PROLOGUS. Ad imperatricem viduam Henrici imperatoris, in opus precum variarum a se compositum ex Patribus.
[Col. 0453]

Dudum quidem, domina imperatrix, tibi petere placuit ut ex Scripturis colligerem luculentos brevesque sermones, in quibus juxta legem ordinis tui absque gravi labore discere posses normam bene [Col. 0453C] videndi. Omnis enim gradus, aetas et sexus ad informationem vitae suae in sacris litteris propriam habet doctrinam, ut unusquisque in vocatione qua vocatus est rectissime ambulans, pervenire valeat ad regnum in quo multae sunt mansiones. Denique post obitum reverendae memoriae domini Heinrici clarissimi sapientisque imperatoris, quondam viri tui, laudabile propositum laboriosae viduitatis totis amplexa es viribus. Et quanquam nobilitas, opes et aetas ad repetendum thalamum te invitarent, noluisti tamen cor tuum inclinare ad verba hominum pro veris falsa contendentium; sed erecta sursum, accinctis lumbis stetisti fortiter super pedes tuos, ut contemptis illecebris carnis et mundi servias Christo Domino in castitate, et caeteris nobilibus matronis praebeas [Col. 0453D] dignum imitationis exemplum, videlicet ut per continentiam tuam ad meliora provocatae, defunctis maritis servent fidem, eisque per coeleste sacrificium necnon et per assiduas eleemosynas petant a Domino peccatorum remissionem. Quam decorum et honestum est, ut Christiana mulier, post primam amissae virginitatis palmam, sic deinceps caste et sobrie studeat vivere, quatenus unius viri uxor, opitulante Domino, et esse et dici valeat. Hanc autem unius copulae gloriosam virtutem, ni fallor, observandam pronuntiat illa una costa quae tulta est de corpore viri, ex qua formata est mulier.

Cognitis itaque piis desideriis cordis tui, mox operam dedi, et nonnullas ex opusculis Patrum sententias celeriter defloravi; ut veridica ubique [Col. 0454B] tecum habeas documenta, quae rectum plenius ostendant iter, per quod fidelis vidua juste et pie incedere debeat. Insuper et alium addidi sermonem de vita et moribus virginum, ad instruendas sanctimoniales [Col. 0454C] quae in tuo monasterio congregatae sunt. Et quia te actibus misericordiae deditam comperi, nec illud quoque me scribere piguit, quod non ecclesiasticis divitias multas possidentibus, sed viduis, orphanis, infirmis, peregrinis illisque permaxime qui vere sunt pauperes Christi, procul dubio dispensandae sunt eleemosynae. Haec vero omnia faciens, in laboribus meis propter multam charitatem tuam non sensi laborem.

Obmutescite, Scillaei canes, en ego obturata aure obstrepentem lacerationis vestrae rabiem pertransibo. In conventiculis vestris, ut ferunt, sonat littera haec de nare canina. Cum profitearis te monachum, et monasticae religionis tacere sit proprium, quid ergo tibi et mulieribus? Unde tibi tanta auctoritas [Col. 0454D] ut in cathedra magistrorum sedeas, et ipsas etiam feminas absque rubore conscriptis schedulis doceas? Silete, miseri: ideo istud dicitis quia caeci estis, duces caecorum. Redite, praevaricatores, ad cor, et ubi turpiter jacetis diligenter considerate. Utinam maliciosa mens vestra resipisceret, et honestarum mulierum pia opera aliquatenus imitari studeret. Nonne mulier haec totius venerationis digna est, quae divitiis et honoribus praetulit Christi amorem? Igitur cum esset domina regnorum, humiliavit se et facta est serva pauperum. Taceam quod totam fere peragravit Italiam, devotissime visitans sanctorum reliquias, et offerens cis pretiosa donaria, plurimasque faciens eleemosynas in urbibus et vicis, et in omnibus locis ad quae orationis gratia properavit. [Col. 0455A] Igitur quia epistolaris angustia non sinit me in ejus laudibus diutius immorari, libet et hoc praeterire, quod Galliarum partes regressa, similiter pauperes et ecclesias Dei larga consolata est manu, sicut scriptum est: »Dispersit, dedit pauperibus, justitia ejus manet in saeculum saeculi.«

Verum his procul amotis qui in terram sufflant, et ne se videant, pulverem in oculos excitant, ad te redeo, venerabilis Christi ancilla, ut sermo meus qui te coepit instruere, tanquam praesens colloquendo ad extremam suscepti operis manum auctore Deo pertingat. Igitur licet illas parvitatis meae defloratiunculas, quarum superius memini, saluti tuae posse sufficere arbitrer, tamen quia relatione amicorum didici te desiderare et poscere ut ipse quoque, [Col. 0455B] quem de contemplatione divina Christique amore, et de illa superna Hierusalem, omnium fidelium matre, editum habeo, tibi scribatur Libellus; multum gaudet, fateor, cor meum, et in te magnificat datorem omnium bonorum Deum. Nisi enim Christo duce ad altiora conscenderes, ambulans de virtute in virtutem, nullo modo valeres talia petere. Quis non miretur animum tam ferventem, qui rivulos dulcium bibendo aquarum non cessat sitire? Satis stolidus est et nimis obstinatus, qui talis feminae pias preces spernit, et votis justissimis non acquiescit. Ecce ego libens atque ovans pro scire quod mihi dedit Deus, paratus sum, mater veneranda, tuae in omnibus obsequi voluntati. Utinam ille in me igniculus foret, qui vaporatae menti aliquid incrementi [Col. 0455C] addere posset!

Accipe igitur tu, bona anima, praeclarum sanctae viduitatis exemplar, accipe, quaeso, pervigili mente illud quod expetis meae per Christi gratiam deflorationis opusculum: in quo videlicet reperies magna ex parte coelestis theoriae dulcia verba, quae reverenter legenda sunt et cum timore debito meditanda, ne forte de temeritate judicetur, qui tepidus et indevotus accesserit. Unde sciendum est quod hujus libelli lectio illis praesertim debetur, qui mentes suas carnalibus desideriis et terrenis concupiscentiis obtenebrari non sinunt. Quando autem ista leguntur cum lacrymis et devotione nimia, tunc mitis lector ipso cordis palato sapit quid dulcedinis intus lateat. Si ita est, imo quia ita est, eloquiorum [Col. 0455D] divinorum arcana et sublimia verba tangere non praesumat superba et fastidiosa mens, ne forte labatur in errorem; quia caecis oculis lumen intueri non potest. Hinc etenim actum est ut plerique per haeresim in damnationis aeternae barathrum ruerent, alios secum in mortem trahentes, quia sacrae Scripturae mysteria, quorum radices in coelo sunt, nemini perfectorum hic tota patent. Illi vero soli secundum Deum sapientes, qui profunda pollent humilitate, tantum capiunt, quantum eis Spiritus sanctus revelare dignatur. Haec ergo frequenter lege, et tunc praecipue cum mentem tuam coelesti afflatam desiderio vides. Justum namque est ut tu, quae in actuali bene conversaris vita, contemplationis pennas [Col. 0456A] assumas, et sursum volitans, de fonte supernae dulcedinis haurias, dicens cum Propheta: »Apud te est fons vitae, et in lumine tuo videbimus lumen. Sitivit anima mea ad Deum fontem vivum. Domine, dilexi decorem domus tuae et locum habitationis gloriae tuae.« Similiter et illa quae in amoris Cantico leguntur, ubi anima quae solum Deum amat, loquitur Christo dilecto suo, dicens: »Unguentum effusum nomen tuum, ideo adolescentulae dilexerunt te. Trahe me post te, curremus in odore unguentorum tuorum. Dilectus meus mihi, et ego illi, qui pascitur inter lilia, donec aspiret dies, et removeantur umbrae.«

Inter haec autem scire oportet quod illa summa et incommutabilis essentia quae Deus est, in hac terra morientium mortalibus oculis nullo modo conspici [Col. 0456B] valet, nec aliquando visa est ab ullo mortalium, ex quo primus parens de paradisi amoenitate in has aerumnas expulsus est. Hinc namque est quod contemplativa vita hic incipit, sed illic perficitur, ubi Deus facie ad faciem cernitur. Mens etenim mitis et simplex, cum in speculationem attollitur, et carnis angustias superans coelestia rimatur; retrahente eam mole carnis ad ima, diu super se stare nequaquam permittitur. Sed licet ipsa superni luminis immensitate reverberata celeriter ad se revocetur, magna tamen proficit virtute ex eo ipso quod divinam dulcedinem praelibare potest: quia mox amore nimio accensa ire super se festinat, et sublevata cernit, quia videre non possit hoc quod ardenter diligit; nec tamen ardenter diligeret nisi aliquatenus [Col. 0456C] inspiceret. Sunt aliqui minus proficientes, qui Deum sibi imaginaliter fingunt, quia in haec temporalia deformiter sparsi illam miram et incircumscriptam lucem contemplari intellectualiter nesciunt. Quid istis aliud est oculus contemplationis nisi laqueus perditionis? Admonendi quippe sunt tales ut, solius activae vitae exercitio contenti, contemplationis montem non praesumant ascendere, quia, sicut scriptum est: Animalis homo non percipit ea quae sunt Spiritus Dei; et sapere secundum carnem, mors est. Humanus enim animus nisi exteriorum desideria a se repellat, interna non penetrat, quia tanto subtilius invisibilia conspicit, quanto perfectius visibilia contemnit. Idcirco quamvis invisibilis et incomprehensibilis in natura sua sit Deus, tamen per mentem mundam et sanctam [Col. 0456D] quae solis supernis inhiat, hic sine aspectu cernitur, sine sono auditur, sine motu suspicitur, sine corpore tangitur, sine loco retinetur. His ita necessario praemissis, rogo dilectionem tuam ut si quoslibet inveneris qui Libellum hunc velint habere, moneas eos et diligenter transcribere, et scriptum frequenter relegere, usque adeo ut aliquid addi, vel subtrahi, aut immutari non patiantur in eo. Hoc autem dicimus propter incuriam librariorum, qui non solum veritatem corrumpunt, sed etiam mendacia mendaciis jungunt. Sit Deus tecum, et confortet te manus ejus, ut tanquam pennatum et oculatum animal effecta, per dies singulos in utraque proficias vita, modo cum Martha in activa serviens Christo in membris [Col. 0457A] suis, modo cum Maria in contemplativa sedens ad pedes Domini, et intente audiens verbum ex ore ejus quatenus bene operando et pure contemplando, ad illam beatissimam pervenias visionem, ubi palam de Patre loquitur Filius. Ad hanc autem pro pietate et bonitate sua perducere dignetur servos et ancillas suas ipse, qui descendit ad haec ima, ut nos ascenderemus ad illa summa; qui inclinavit se, ut nos erigeret; qui infirmatus est, ut nos fortes faceret; qui suscepit vitam nostram, ut nobis donaret suam. [Col. 0458A] Unigenitus quippe est omnipotenti Patri coaeternus, qui cum eo vivit et regnat in unitate Spiritus sancti Deus, per omnia saecula saeculorum. Amen.

Ego, Joannes, ultimus servorum Christi, et qui mecum sunt fratres, beatitudinem tuam salutamus in Christo, pia mater pauperum, et nobile decus viduarum. Vale.

Conservet te in voluntate sua semper omnipotens Trinitas.



INCIPIT LIBELLUS De Scripturis et verbis Patrum collectus, ad eorum praesertim utilitatem qui contemplativae sunt amatores.
[Col. 0457]

PSAL. Deus misereatur nostri.

[Col. 0457B] Summa Trinitas, virtus una, et indiscreta majestas, Deus noster, Deus omnipotens, confiteor tibi ego ultimus servorum tuorum, et exiguum membrum Ecclesiae tuae. Confiteor et honorifico te debito sacrificio laudis, pro scire et posse quod mihi tantillo donare dignatus es. Et quia cordis oblatio in conspectu tuo pretiosior est; ideo ea quae in me sunt vota laudationis ex dono misericordiae tuae ecce libens atque ovans offero tibi de fide non ficta et conscientia pura. Credo igitur te toto corde, Rex coeli et terrae, Domine, et ore te confiteor Patrem, et Filium, et Spiritum sanctum, in personis trinum, et in substantia unum, verum Deum omnipotentem, unius, simplicis, incorporeae, invisibilis et incircumscriptae naturae. Nihil in te majus aut inferius [Col. 0457C] habentem, sed per omnem modum sine deformitate perfectum; sine quantitate magnum, sine qualitate bonum, sine tempore sempiternum, sine morte vitam, sine infirmitate fortem, sine mendacio veritatem, sine loco ubique totum, sine situ ubique praesentem, sine extensione omnia implentem, sine contradictione ubique occurrentem, sine motu omnia transcendentem, sine statu intra omnia manentem, sine indigentia omnia creantem, sine labore omnia regentem, sine tui initio omnibus initium dantem, sine tui immutatione omnia mutabilia facientem; in magnitudine infinitum, in virtute omnipotentem, in bonitate summum, in sapientia inaestimabilem, in consiliis terribilem, in judiciis justum, in cogitationibus secretissimum, in verbis veracem, [Col. 0457D] in operibus sanctum, in misericordiis copiosum, erga delinquentes patientissimum, erga poenitentes pium; semper idem ipsum, aeternum ac sempiternum, immortalem atque incommutabilem: quem nec spatia dilatant, nec brevitas locorum angustat, nec receptacula ulla coarctant, nec voluntas variat, nec necessitudo corrumpit; nec moesta perturbant, nec laeta demulcent: cui nec oblivio tollit, nec memoria reddit, nec praeterita transeunt, nec futura [Col. 0458B] succedunt; cui nec origo initium, nec tempora incrementum, nec casus finem dabit; sed ante saecula, et in saeculis, et per saecula in aeternum vivis, et est tibi perennis laus et aeterna gloria, summa potestas, ac singularis honor, perpetuum regnum, et sine fine imperium per infinita et indefessa et immortalia saecula saeculorum. Amen.

Huc usque, omnipotens Deus, Trinitas, cordis mei inspector et scrutator, confessus sum omnipotentiam majestatis tuae, et majestatem omnipotentiae. Nunc autem qualiter humano generi in fine saeculorum subvenire dignatus es, sicut corde credo ad justitiam, ita ore coram te confiteor ad justi salutem. Tu quidem, Pater Deus, solus nusquam legeris missus; de Filio autem tuo ita scribit Apostolus: Cum [Col. 0458C] venit plenitudo temporis, misit Deus Filium suum. Cum dicitur misit, satis ostendit quod in hunc mundum missus advenit, cum de Maria semper virgine natus, verus et perfectus homo in carne apparuit. Sed quod de illo praecipuus evangelistarum ait: In mundo erat, et mundus per ipsum factus est; illuc ergo missus est per humilitatem, ubi semper fuit et est per divinitatem. Quam videlicet missionem opus esse totius sanctae Trinitatis corde credo, et ore confiteor, etc.

Desinit: Et beata tui sine fine visio et laudatio: ubi tu cum illo, et ille tecum in communione sancti Spiritus aeternaliter ac sempiternaliter vivis et regnas Deus, etc.



INCIPIT PARS SECUNDA. De Christi amore simul et de illa superna Hierusalem matre nostra.
[Col. 0458D]

Psalm. Eructavit.

Spes mea, Christe Deus, etc. Desinit: Et manifestabo meipsum.



INCIPIT PARS TERTIA. Ubi mens devota Deo ad altiorem contemplationis gradum ascendit.


Psalm. Te Deum laudamus. Psal. Benedicite omnia.


[Col. 0459A] Psalm. Laudate Dominum.

I. Benedic, anima mea, Domino, etc. Desinit, Tibi honor, virtus et fortitudo Deo nostro in saecula saeculorum. Amen.


II. INCIPIUNT PRECES.

Ardentis desiderii, ut fidelis anima solum Christum possit amare, quia bonus et malus amor non se simul in uno capiunt pectore, sicut scriptum est: Nemo potest duobus dominis servire.


Psalm. Jubilate Deo omnis terra.

Jesu nostra redemptio, etc., desinit, impetrante gloriosa Genitrice tua Domina mea cum omnibus Sanctis. Amen.

III. Hic peccatrix anima gemit nimis et dolet, videns terram sine aqua, et idcirco prae desiderio lacrymarum devotas preces fundit ad Dominum.


[Col. 0459B] Psalm. Quemadmodum.

Christe Domine, verbum Patris, etc. desinit, precibus et meritis omnium sanctorum.

IV. Hic optat ardore nimio mens pia, et datorem omnium bonorum Deum humiliter rogat ut, divinae gratiae fulta praesidio, hoc constanter agere possit quod Apostolus praecipit, dicens: Si consurrexistis cum Christo, quae sursum sunt quaerite, ubi Christus est in dextera Dei sedens; quae sursum sunt sapite, non quae super terram.


Psalm. Quam dilecta

Jesu Domine, Jesu pie, qui mori dignatus es propter peccata nostra, etc. Desinit in hunc modum: In pace in id ipsum dormiam et requiescam. Dormiat, [Col. 0459C] obsecro, Deus meus, dormiat memoria mea ab omnibus quae sub coelo sunt, vigilans in te, sicut scriptum est: Ego dormio, et cor meum vigilat, Sit tuta, sit semper secura sub pennis protectionis tuae anima mea, Deus meus. Maneat in te, et foveatur semper a te. Contempletur te in mentis excessu, et cantet laudes tuas in jubilatione, et haec dulcia dona tua sint inter hos turbines consolatio mea. Interim [Col. 0460A] donec veniam ad te, pacem veram, ubi non est arcus, scutum, gladius et bellum: sed est summa et certa securitas, et secura tranquillitas, et tranquilla securitas, et jucunda felicitas, et felix aeternitas, et aeterna beatitudo, et beata tui visio et laudatio in saecula saeculorum. Amen.

V. Vir desideriorum, et coelestium contemplator, praesentia fastidiens, futura desiderans gemit ex fundo cordis, et implorat quotidie, dolens se ibi non esse ubi dilectum suum revelata facie mereatur videre sicut scriptum est? Cupio dissolvi, et esse cum Christo


Psalm. Jubilate Domino.

Christe Domine, virtus et sapientia Patris, qui ponis nubem ascensum tuum, qui ambulas super pennas ventorum, qui facis angelos tuos spiritus, et ministros [Col. 0460B] tuos ignem urentem: obsecro et suppliciter rogo, da perpetes pennas fidei, da celeres alas virtutum, quibus erectus aeterna et coelestia valeam contemplari. Adhaereat, quaeso, anima mea post te, et suscipiat me dextera tua; sustollat me super altitudinem terrae, et cibet me illa coelesti haereditate, cui suspirat peregrinatio mea nocte ac die. Et quia moribunda membra vigorem animae hebetant,

Dissice terrenae nebulas et pondera molis;
Siste vagam mentem per devia multa ruentem.
Da coelestem menti conscendere sedem, ut, superno lumine irradiata, terram despiciat, coelum aspiciat, peccata odiat, justitiam diligat. Quid enim pulchrius quidve dulcius quam inter tenebras hujus vitae multasque amaritudines divinae dulcedini inhiare, et [Col. 0460C] aeternae beatitudini suspirare: illicque teneri mentem ubi haberi vera gaudia certissimum est, etc. Desinit: Ecce quod concupivi jam video, quod speravi jam teneo, quod desideravi jam habeo: illi jam in coelis junctus sum, quem in terris positus tota virtute dilexi, tota charitate amplexus sum, toto amore inhaesi. Ipsum laudo, benedico atque adoro, qui vivit et regnat in saecula, saeculorum. Amen.




[Col. 0459]
LIBELLUS ALTER De divina contemplatione.



PARS PRIMA. De divinitate Patris, et Filii, et Spiritus sancti.
[Col. 0459D]

Adesto mihi, verum lumen . . . unus Deus omnipotens. Te invoco in animam meam: intra, rogo, in eam, et coapta eam tibi, ut possideas illam sine macula et sine ruga.

Desinit: Nec casus finem dabit; sed ante saecula, et in saeculis, et per saecula in aeternum vivis; et est tibi perennis laus et aeterna gloria, etc.



PARS SECUNDA. De humanitate Domini nostri Jesu Christi, qui nos redemit pretio sanguinis sui.


Psalm. Cantate Domino 2.

Huc usque, omnipotens Deus, Trinitas, cordis mei [Col. 0460D] inspector et scrutator, confessus sum omnipotentiam majestatis tuae, etc.

Desinit: Ubi est dies aeternus et unus omnium spiritus, ubi tu cum illo, et ille tecum in communione Spiritus sancti aeternaliter vivis, etc.



PARS TERTIA.

In qua mens devota nimio amore flagrans, Christo inhians, Christo suspirans, Christum, quem solum amat, videre desiderans, nihil dulce habet nisi gemere et flere, nisi fugere, tacere et quiescere, dicens: Quis dabit mihi pennas sicut columbae, et volabo, et requiescam.

Spes mea, Christe Deus . . . . . Te deprecor, supplico et rogo, ut te rectore, te duce, per te ambulem ad [Col. 0461A] te perveniam, in te requiescam, qui es via et veritas et vita. Deus meus, una spes et praegrandis misericordia mea, esto mihi in domum refugii et in locum munitum, etc.

Desinit: Et temporalium sempiternae vivunt rationes, aeternae sapientiae confiteor, et nomini tuo laudem dico. Tibi benedictio et claritas, tibi gratiarum actio, tibi honor, virtus et fortitudo, Domino Deo nostro in saecula saeculorum. Amen.



ALIAE ORATIONES.



I. Isti versiculi ad excitandum cordis conpunctionem de Scripturis collecti sunt.

Heu homo! heu homo! heu te, miser homo! cur vivis equum, cui non est intellectus, etc.

Desinit, ad coelum cum Rege suo ibunt sancti. Gloria [Col. 0461B] tibi, Christe, etc.



II. ORATIO DE VITIIS ET VIRTUTIBUS.

Christe, virtus salutis nostrae Deus, lux de luce, illumina me quaeso lumine gratiae tuae. Concede pro pietate et bonitate tua, ut haec me semper inhabitet, et ubique regat, etc.

Desinit: Ad vitam perveniam aeternam, te miserante et donante, qui cum Patre, etc.



III. APOLOGETICI SERMONIS BREVIS ET VERA RESPONSIO.

Multa igitur sunt contemplationum genera, quibus anima tibi, Christe, devota delectatur et proficit: sed in nullo earum ita gaudet mens mea sicut in illa quae, cunctis remotis, in te solum Deum attollit simplicem puri cordis intuitum.

Desinit, omnia bona nostra opera tu operatus es [Col. 0461C] nobis.



IV. HUMILIS CONFESSIO PECCATORIS ET INDIGNI LAUDATORIS.

Ignosce, Domine, ignosce, pie, et noli me tanquam temerarium reprobare.

Desinit, in saecula saeculorum laudabunt te.



V. QUID SIT JUBILUM.

Jubilum dicitur, quando ineffabile gaudium mente concipitur.

Desinit, sufficit lingua dicentis.



VI. ORATIO ANTE MISSARUM CELEBRATIONEM DICENDA.

Summe sacerdos et vere pontifex, qui te obtulisti Deo Patri hostiam puram, etc.



VII. ORATIO DOMNI WILLELMI ABBATIS. In Commemoratione sancti Augustini ante consecrationem missae dicenda.
[Col. 0461D]

Memento, Domine, animae famuli tui Patricii, etc., inferius edita.



VIII. CONFESSIO HUMILIS PECCATORIS IN TEMPORE ANGUSTIAE ET INFIRMITATIS.

Miserere, Domine, miserere, pie, miserere mihi miserrimo peccatori, indigna agenti, et digna patienti.

Desinit, scis omnia, potes omnia.



IX. INCIPIT ORATIO DECORA, compilata per contemplationem, vel Meditatio theorica.

Spes mea, Christe Deus . . . . . qui es via, veritas et vita. Sed quia in hoc magno hujus vitae diluvio, ubi circumflantibus agitamur procellis, non invenitur fida statio, et locus eminentior, ubi pes columbae [Col. 0462A] valeat requiescere; nusquam tuta pax, nusquam secura quies, etc.

Desinit, Gloria Patri qui fecit nos, gloria Filio qui redemit nos, gloria Spiritui sancto qui sanctificavit nos. Sit laus, sit beneditcio, etc. Oratio prolixa est et devota.



X. ALIA ORATIO.

Domine, Deus meus, da cordi meo te desiderare, desiderando quaerere, quaerendo invenire, inveniendo amare, etc.

Desinit, secundum multitudinem tuarum complaceat miserationum, per Jesum Christum, etc.



XI. GRATIARUM ACTIONES PRO BENEFICIIS MISERICORDIAE DIVINAE.

Spes mea, Christe Deus . . . . . Te deprecor, supplico [Col. 0462B] et rogo, ut perficias in me coeptum opus misericordiae tuae. Ego enim ultimus servorum tuorum, non immemor beneficiorum miserationis tuae, quae mihi peccatori collata sunt, gratias tibi ago, qui me indignum pro tua sola clementia per aquam sacri baptismatis, et renovatione sancti Spiritus ab originalibus vinculis expedisti . . . . . Tu Pastor et rector omnium, Christe Deus, qui nullis meis meritis, sed sola dignatione misericordiae tuae vocasti parvitatem meam ad hoc pastorale officium, propter te et nomen tuum sanctum, fac me idoneum ad hoc ministerium, ut sapienter domum tuam regam, et in omnibus secundum voluntatem tuam gregem tuum pascere valeam. Concede, propter honorem nominis tui, ut cum multo bono fructu fraternae societatis pervenire merear ad [Col. 0462C] gloriam tuam . . . . . Scio et certus sum quod tu vales fructus bonos et magnos facere de grege tuo, per me exiguum et infirmum. Parvulus quippe sum et nullius virtutis homuncio, nihil habens in me quod expeti debeat, vel quod dignum sit tanti officii. Idcirco, desperans de parvitate mea, non respiro nisi in sola misericordia tua. Sed licet sis magnus in magnis, gloriosius tamen operaris magna in minimis. Erit certe laus tua dulcior, et copiosior more hominum, cum per me tantillum operari dignatus fueris magna de grege tuo . . . . . Da mihi coelestia et terrena subsidia ad omnem sufficientiam, ut habeam unde gregem tuum possim pascere et sustentare, tam spiritaliter quam corporaliter, atque venientes in tuo nomine suscipere absque ulla haesitatione, simulque loca [Col. 0462D] commissa ordinare et praeparare ad quietem et salutem Francorum, sicut decet et oportet . . . . . Duo a te peto: unum horum pro tua clementia non deneges mihi. Rogo te per omnes miserationes tuas, da mihi consolationem tuam coelestem in multis tribulationibus meis! pondus enim istud gravissimum quod impositum est super infirmas cervices meas, ferre non valeo, deponere timeo . . . . . Gratias tibi ago, Domine, qui me etiam a vano hujus mundi consortio separasti, et ad tuum servitium sanctum perduxisti, etc.



XII. ORATIO AD SANCTAM MARIAM.

Virgo mundo venerabilis, humano generi amabilis, etc.



XIII. AD CHRISTUM.
[Col. 0463A]

Domine Jesu Christe, redemptio mea, misericordia mea, etc.



XIV. AD SANCTUM BENEDICTUM.

Sancte Benedicte, quem tam opulenta benedictione virtutum superna gratia ditavit, etc.



XV. PRO AMICIS.

Domine Jesu Christe, qui exhibuisti charitatem qua majorem nemo habet, etc.



XVI. PRO INIMICIS.

Omnipotens et pie Domine Jesu Christe, quem opto propitium amicis meis, etc.



XVII. ALIA ORATIO.

Terret me vita mea. Namque, diligenter discussa apparet mihi aut peccatum aut sterilitas fere tota [Col. 0463B] vita mea, etc.



XVIII. AD SANCTAM MARIAM.
[Col. 0464A]

Sancta Maria, et inter sanctos post Deum, etc.



XIX. AD SANCTAM MARIAM.

Maria, tu illa magna Maria, tu illa major beataum Mariarum, etc.



XX. AD SANCTUM JOANNEM BAPTISTAM.

Sancte Joannes, tu ille Joannes qui Dominum baptizasti, etc.



XXI. AD SANCTUM PETRUM.

Sancte Petre, benignissime et fidelis pastor ovium Dei, etc.



XXII. AD SANCTUM JOANNEM EVANGELISTAM.

Sancte et beate Joannes, altissime evangelistarum Dei, dilectissime apostolorum Dei, etc.




[Col. 0463]
JOANNIS ABBATIS EPISTOLAE.
(MABILL. Analect. nov. edit., pag. 450.)





EPISTOLA PRIMA. WILLELMI [(1) 1Kb] ANGLORUM REGIS AD JOANNEM ABBATEM FISCAMNENSEM.
[Col. 0463C]

W. rex Anglorum JOANNI abbati salutem.

Diu mecum cogitavi, mi dilecte, in cujus manu et custodia possem mittere et commendare abbatiam sancti Petri de West-monasterio: quia in maxima veneratione et habeo, et ex debito habere debeo. Ibi enim jacet vir beatae memoriae dominus meus rex Ethwardus; ibi etiam tumulata est regina Etgith uxor ejus inclyta: ego etiam ibidem, Dei clementia providente, sceptrum et coronam totius regni Anglici suscepi. Tandem consilio Lanfranni archiepiscopi, meorumque procerum, Vitalem abbatem, quamvis invitum, ad hoc coegi ut illam assumeret. Cum enim abbatiam de Bernaco ex minimo multum, ut patet, sublimaverit, intellexi illum dignum esse [Col. 0463D] abbatia de Westmonasterio, et utilitate et prudentia. Quapropter liceat mihi istud fieri, quod de eo communi consilio meorum providi procerum, licentia tua et bona voluntate, et conventus fratrum. Volo etiam tibi notum esse me elegisse Osbernum, fratrem scilicet Vitalis abbatis, ut habeat abbatiam de Bernaco: et hoc tua licentia mihi fieri liceat. Vale.



EPISTOLA II AD WILLELMUM ANGLIAE REGEM.

W. divina favente gratia Anglorum regi in magna gloria JOANNES Fiscamnensis coenobii Pater, victoriam de inimicis in gladio Domini et Gedeonis.

Rex inclyte gentis Anglicae, et dux Normannorum, bellicosa virtute; ecce ego Joannes, vester totus in Domino, humiliter vobis suggero et litteris significo [Col. 0464B] quoniam moleste acciperem quod frater noster domnus Vitalis sine licentia nostra de abbatia ad [Col. 0464C] abbatiam migraret, nisi quod vos diligo, et vestra consilia honorare volo. Idcirco laudo et confirmo quod vestra regalis sancivit auctoritas. Jam vero quod Osbernum suum fratrem germanum, non Fiscamnensem monachum, in juris nostri loco elegistis abbatem, annuo libenter ad vestram fidelitatem; ita tamen ut fiat secundum auctoritatem, videlicet ut, accepta licentia a suo abbate, noster fiat monachus, et obediens secundum regulam sancti Benedicti et ordinem. His ita praelibatis, rogo dominum meum ut, memor meae senectutis jam me ad terminum vitae curvantis, judicet causas nostras, et faciat nobis justitiam, ut ego laetus in Domino moriar. Quae sunt hae causae? Primum, ut ex promisso, quod perdimus in Astingo, recompenset corde pleno et animo [Col. 0464D] benivolo. Sunt aliae plures causarum nostrarum necessitates, quas rogo pius rex judicet et finiat, dum vivit et vacat, ad summae Trinitatis honorem et gloriam: quatinus ipsa Deus Trinitas illum de Anglis provehat ad gloriam quae est in angelis. Vale.



EPISTOLA III. AD VITALEM ABBATEM BERNACENSEM.

JOANNES Fiscamnensis abbas confratri VITALI salutem.

Scire te volo, utilis et honeste frater, quoniam pro amore regis et merito tuae dilectionis auctorizo tuam promotionem, et fratris Osberni in nostro Bernaco ordinationem. Sed ego et totus conventus sanctae Trinitatis rogamus et monemus ut, memor tuae professionis, memor nostrae societatis, locum tuum [Col. 0465A] melius recognoscas et honores, quam plures qui de nobis exierunt fratres, et per nostrum locum venerunt ad magnos honores. Vale.





ADNOTATIO IN TRES EPISTOLAS SUPERIORES.

Eodem collimant superiores epistolae tres, nempe ut Vitalis abbas Bernacensis transferretur ad regimen Wesmonasterii, in suburbio Londiniensi: tum ut Osbernus, Vitalis germanus frater et monachus Troarnensis, in locum fratris Bernaco sufficeretur. Bernacum Neustriae oppidum est ad Carentonam fluvium, dioecesis Lexoviensis, ubi monasterium inchoavit Judith Ricardo secundo Nortmannorum duci nupta; absolvitque Ricardus ipsius maritus, committens illud venerabili Guillelmo abbati (Fiscamnensi) perficiendum, et monastice ordinandum, qui in locandis fundamentis modicum praestiterat consilii auxilium, uti Ricardus ipse testatur diplomate dato in Fiscamnensi palatio, anno ab Incarnatione Domini [Col. 0465B] 1027, indictione octava. Hinc est quod, cum monasterium illud juris esset Fiscamnensium monachorum; Willelmus Anglorum rex, idemque dux Nortmannorum, Conquaestor vulgo appellatus, non nisi habito abbatis Fiscamnensis ejusque monachorum consensu, Vitalem Bernacensem abbatem in Westmonasterium transtulerit, ejusque loco praefecerit Osbernum. Qua in re observandum venit principes atque reges, etsi in abbatias a majoribus suis conditas sibique subjectas aliquando abbates nominarent, ad rem tamen exsequendam postulasse consensum et confirmationem monachorum, quibus electio competebat. Has epistolas et subsequentes noster Guillelmus Filiastrius eruit ex ms. codice Fiscamnensi.



EPISTOLA IV. AD WARINUM ABBATEM METTENSIS MONASTERII SANCTI ARNULFI. Repetit Benedictum monachum suum.

Domino Patri W. venerando abbati, frater JOANNES, [Col. 0465C] crucis Christi servulus, quidquid in Christo felicius.

Saepius et verbis et scriptis deprecatus sum vestram paternitatem pro nostro monacho, nomine Benedicto, ut mihi redderetis: et audire renuistis; quod non maximae fuit charitatis. Scriptum quippe nostis: Quod tibi non vis fieri, alii ne feceris; et: Charitas omnia suffert. Adhuc ergo vestram paternitatem convenio humili supplicatione, quatenus eum non differatis mihi remittere. Quod si nolueritis, vos non excommunico, sed ipsum ab omni Christianitatis officio auctoritate Dei, et sancti Patris nostri Benedicti et omnium sanctorum, quantum mihi libet, separo et sequestro, donec docear quo mihi aufertur [Col. 0465D] pacto. Valete dicerem, si nostram non defenderetis [leg. detineretis] ovem. Verumtamen valete dicam, ea convenientia ut ovem reddatis omni occasione postposita.





EPISTOLA V. WARINI ABBATIS AD JOANNEM FISCAMNENSEM. Superiori respondens.

Domno abbati J. secundum nomen suum Dei gratia pleno, frater W. ejus servorumque Dei servus, cum fidelibus orationibus charitatem et pacem.

Apostoli verba sunt: Servum Domini non oportet litigare, sed mansuetum esse ad omnes. Hoc ideo dico, ut tali tanti doctoris sententia meipsum moneam et castigem, ne, responsurus litteris vestris, [Col. 0466A] quibus nos dudum pro libitu et potestate vestra, nimis acriter convenistis, aliquid quod vobis, id est tantae majestati, indecens sit, (quod absit!) saltem provocatus, velut stultus effutiam. Sed quia, ut dicitis, charitas omnia suffert, voto Apostoli precor ut, si ego ut insipiens in insipientia aliquid locutus fuero, sustineatis modicum quid ipsi insipientiae meae, et supportetis me. Ego enim nihil propono, nihil praecipio, nil minor; sed coactus ad scripta vestra simplici sermone sic rescribo. Litteras vestras frater noster domnus Wimundus mihi detulit, dicens eas sibi a vobis missas, ut per eum mihi praesentarentur. Quas coram eodem fratre qui eas attulit, et domno Grimario Besuensi, sine ullo salutationis prooemio (quod non, ut dicitis, maximae fuit charitatis) [Col. 0466B] praesentavit; subjunxitque vos ea mandare ut fratrem nostrum domnum Benedictum, quem vi auferre volebatis, velut jam vestrum, vestris sumptibus, equis et famulis ad vos quantocius deduceret. Quod certe si alius praeter vestram personam ageret, non maximae esset religionis.

Ut enim de persona vestra interim taceam, cui omnis honor, utpote majori, priori, sanctiori, ac prudentiori atque religiosiori impendendus est, de me dicam quia, si ego tale quid de aliquo vestro fratre attentassem, et eum ad me venire scriptis nostris tam longo terrarum spatio, et maxime pro damno vestro, clam vobis monerem, merito et a vobis, et a cunctis haec audientibus reprehensibilis et contrarius sanctae regulae judicarer, cum sciamus sanctum [Col. 0466C] Patrem nostrum Benedictum prohibere monachum litteras vel eulogia, nesciente abbate suo, a quocunque suscipere; justiusque mihi in tali culpa impingeretur id quod in scriptis vestris opposuistis: Quod tibi non vis fieri, alii ne feceris.

Verum his omissis, quae vel leviter ferrentur vel omnino nil penderentur, ni alia graviora nos stimularent, ad ipsa verba quibus interminamur, si placet, veniamus; ut his absque contentione respondentes, vel noxii vel innoxii inveniamur. Querimini vos saepius et verbis et scriptis nos expetisse ut vestrum, sicut dicitis, monachum, nomine Benedictum, vobis redderemus, et audire renuimus; et hoc non maxime charitatis esse. Ubi ego respondeo me (si bene memini) a nescio (Deo teste) qua persona [Col. 0466D] litteras quasdam, transacto jam, ut puto, biennio, suscepisse, quibus de remissione ejusdem fratris monebar. Quas, ut aestimo, ipse idem, et quicunque legit et intellexit, ut vanas irrisit; quas vestras fuisse nec credidi, nec credo. Ita frivola erant quae in eis continebantur, ut potius eas a quocunque scurra irrisorie fictas, quam vel a vobis vel ab aliquo sapiente missas crederem, adeoque pro eis respondere vel rescribere parvipendi.

Quod vero dicitis vos verbis me de hac re expetisse, salva veritate sermonis vestri, quem ego falsum dicere nec debeo nec volo, me non recordari confirmo aliquando hinc vobiscum vel cum aliquo vestrorum me aliquod habuisse colloquium. Quod si [Col. 0467A] habuissem; quod modo respondeo, tunc quoque respondissem, scilicet me libentissime vestrum et vestrorum consilium, adjutorium et cohabitationem, si tanta re dignus essem, habiturum, et id servitio nostro, si juberetis, repensurum.

In praesenti tamen, quia hoc tanta vi exigitur, nullum monachum vestrum habere; domnum vero Benedictum non vestrum, sed sanctae memoriae domni abbatis Willelmi conversum, nutritum et professum fuisse; quem ipse (quod nemo negare valet) in primo quo locum Gorziensem regendum accepit, ad idem coenobium cum multis aliis, quorum nonnulli jam vita defuncti ibidem humati quiescunt, ut suum venire, ac inibi manere praecepit. Quod et fecit, usquedum, transactis nonnullis annis, conhibentia domni [Col. 0467B] abbatis Gorziensis Sigifridi et domni abbatis Oddonis tunc priorum, post abbatum, et jussione praedicti domni abbatis Willelmi ad monasterium Sancti Arnulfi, cui, Deo auctore, licet peccator, inservio, directus et destinatus est: ubi hactenus deguit et degit, et, Deo volente, (nisi omnia antiquorum statuta irrita fiant) deget. Qui obitum Patris nostri saepe dicendi domni abbatis Willelmi praestolatus est, et successoris ejus, id est domni abbatis Oddonis, electioni et ordinationi interfuit, laudavit, et absque alicujus interdictione primum ipsi, post decessum autem ejus, mihi, licet indignissimo, nullo monente, nullo cogente, sua sponte, voluntarie, ut dixi, obedientiam ut monachus abbati promisit, et scripto, ut videri perfacile est, firmavit. Cum e diverso [Col. 0467C] (quod pace vestra dictum sit) nec electioni, nec ordinationi vestrae, nec animo, nec corpore interfuerit; et vos postmodum, per has regiones nostras transitum et hospitium habentes, nullam omnino vel tenuem famam sonuistis; et nobis jam praeteritis annis orationis causa Sanctum Michaelem adeuntibus, et per vos transitum habentibus, ubi etiam benigne satis et liberalissime cum omni charitate et suscepistis et refovistis, nullam penitus mentionem fecistis, nec, ut puto, faceretis; nisi Doech, non primus ille Idumaeus, sed nunc alter semi-Judaeus (cujus nomen vel faciem non cognovi; sed utinam ita vitam ejus laudabilem in bona fama ex veritate cognoscerem, sicut notatur et vituperatur apud nos in mala fama!) non [pro nisi], inquam, ille aut infamis, sicut dicitur [Col. 0467D] aut laudabilis, sicut cuperem, ex transmarinis partibus ad corrumpendam inter nos pacem, ad vos nunc nuper emersisset; qui, ut audivi, relicto habitu et vita monachica, diu volutatus in volutabro saeculi, jam tandem inebriatus fetore carnalis delectationis, quam ex aureo calice Babylonis usque ad faeces epotavit, nunc tandem pulsatus plus precibus quam minis, non se taliter Christo serviturum, et a via et vita perversa convertendum minatur, nisi in primo initio, non conversionis, sed reversionis suae contra Christi praecepta agat. Nam Christus ad se venientibus dicit: Si quis venit ad me, et non odit patrem suum et matrem et fratres, etc. Iste autem praedicat se non posse sine fratre carnali servire.

[Col. 0468A] Animadvertite, quaeso, insidias diaboli. Lupus ovibus insidians, non libero, sed suspenso incessu ovilia circuit, ita diabolus quos decipere quaerit, non aperta, sed simulata fronte impetit. Verumtamen Paulus devitandos eos docet qui primam fidem irritam fecerunt; ideoque discipulis dicit: Timeo ne, sicut serpens Evam seduxit astutia sua, ita et vestri sensus corrumpantur, et excidant a simplicitate, quae est in Christo. Ego quoque timeo talem horum societatem plus parituram istius (quod absit!) perditionem quam illius salutem. Sed dicit aliquis: Quid si aliter haberi vel teneri non potest? Huic non ego, sed Apostolus respondeat: Infidelis si discedit, discedat. Quod enim lucrum est Deo animam unam acquirere, et aliam perdere? quod si aurum suum, [Col. 0468B] utinam non male acquisitum, quo, ut audivi, abundat, secum abstulerit; tollat. Utinam, non ipse, sed, si eum impedire debet, pecunia ejus eat in perditionem! Non dignatur sancta Ecclesia tales pecunias atque munera imperiorum [f., impiorum] perversa; nec Christus aurum quaerit, sed animas, qui diabolum divitias offerentem, ut nos eadem facere doceret, repulit, et in vocatione apostolica eadem trutina pensavit aurum et argentum Matthaei et Zacchaei, qua navim et retia Andreae et Petri.

Sed, o dolendus error hominum! non potuit, inquiunt, abbas Willelmus monachum in alio quam ubi professus est constituere loco, nisi diebus vitae suae. Christus Dominus noluit diutius apostolos in conclavi residere, sed misit eos in universum orbem [Col. 0468C] praedicare regnum Dei. Ipsi apostoli per totum mundum divisi discipulos suos ad praedicandum ad diversas orbis plagas dispersos direxerunt, ut Petrus Apollinarem Ravennae, Clementem Meti, Eucharium Treviri, et plures alios, quos enumerare longum est, circumquaque; et Paulus Timotheum et Sylvanum et caeteros. Alii quoque apostoli creditas sibi a Deo partes mundi discipulis fidem Christi annuntiantibus repleverunt: et Pater monasterii, quicunque est ille, vices Christi agens, non potest vel pro lucrandis animabus, vel pro aliqua alia utilitate, dummodo pro Deo et secundum Deum fiat, monachum, mundo mortuum et Deo soli viventem, in quocunque necesse fuerit loco stabilire!

[Col. 0468D] Non, inquiunt, sed monachus redeat ad locum suum. Concedo monachum redire ad locum suum: sed eum qui male exiit, non eum qui obedienter exiit, et obedienter ubi jussus est, stetit; sed Bernardum, qui fugitivus contra praeceptum abbatis sui evasit, non Benedictum, qui jussu abbatis sui a monasterio professionis suae obedienter exiens et ad nos veniens, obedienter inter nos conversatur. Quam melius vester iste Bernardus cum eodem fratre suo apud nos mansisset, quam ut, alibi degens, inter alia pacta sua, quae vos me melius nostris, hoc incendium discordiae, quod nunc inter nos, nisi Deus pacis prohibuerit, conflagravit, longo jam ex tempore in transmarina officina enutrisset. Quod si id quod dicimus, videlicet ut monachus [Col. 0469A] cum licentia et jussione spiritualis patris in quocunque monasterio possit secundum Deum degere, non conceditur; ut tandem litigiosum hunc funem rumpamus, concedatur igitur secundum haeresim, quae vel a Catholicis, si reus est, juste, vel si innoxius est, injuste ab invidis Origeni impingitur, ut scilicet praeterita saecula denuo in idem quod fuerint revolvantur. Sic iterum vel idem, vel alius Adam et Eva, iterum a serpente decipiantur; fiant iterum Sodomitica incendia, iterum omnia viventia diluvio pereant, iterum Saul asinas quaerat, David oves pascat; postremo (quod cogitatu et dictu horridum est) iterum Christus de Maria virgine nascatur, adolescat, tradatur, patiatur, moriatur, resurgat; cum econtrario Paulus dicat: Christus resurgens a [Col. 0469B] mortuis, jam non moritur. Redeant omnia ad prima initia, Benedictus ad Fiscamnum, WARINUS Gorziam, domnus abbas JOANNES Divioni, et caeteri quicunque fideles Christi per diversa loca in sancta Ecclesia ad pascendum, regendum, ordinandum, docendumque gregem Domini distributi et promoti sunt, ut luceant velut luminaria magna in domo, redeant unde processerunt, recondantur et lateant sub modio, econtra dicente Domino: Non potest civitas abscondi supra montem posita, etc. Animae etiam defunctorum, secundum somnia poetarum, quae mille rotas volvere per annos Lethaeo flumin potatae, rursus incipiant in corpora velle reverti, ut compos votorum suorum vester ille Bernardus cum Mantuano [Col. 0469C] pastore nobis insultans laetus decantet:

Magnus ab integro saeclorum nascitur ordo.

Haec si absurda sunt, imo quia absurda et fidei catholicae contraria, respuatur falsitas, et teneatur veritas. Sanctae Ecclesiae firmissima columna papa Gregorius Augustinum, Mellitum, cum plurimis monasterii sui monachis ad praedicandam veram fidem Anglorum gentibus destinavit; quod et ipsi fideliter impleverunt. Quis, rogo, post tanti viri felicem obitum, quis, inquam, successorum ejus horum quemque vel monachum ad monasterium, vel clericum ad ecclesiam venire aut monuit aut coegit, et non potius sancti viri praedicabile factum laudavit, fovit et juvit? Quod vos facere sperabam, primo zelo et amore Dei, dein desiderio et charitate pii Patris, [Col. 0469D] et maxime vestri, domni abbatis Willelmi, qui vos unica charitate inter caeteros enutrivit, dilexit, pro novit, honoravit; nec quod ipse statuit aliquando, a vobis destituendum, sed potius confirmandum putavi.

Haberem plura quae paternitati vestrae ad horribilia dicta et facta quae mandastis (neque enim res parva excommunicatio est) rescriberem, nisi reverentia vestri et disciplina regularis, quae nos monachos in loquendo temperantiam habere monet, me constringeret. Haec tamen pauca dixi, ut ostenderem et probarem me nec monachum nec ovem vobis auferre; sed mihi commendatam in ovili Christi juste tenere et servare; ubi si ita vixerit in bono, [Col. 0470A] sicut potest, non patebit morsibus lupi, sed servabitur pascuis Christi. Etenim etsi peccatores sumus, Christum tamen confitemur; catholicam fidem tenemus, baptismum et eucharistiam Christi suscepimus, regulam Sancti Benedicti legimus, et pro posse servamus, in acie Christi contra communem hostem stamus; ferimus, et ferimur aliquando; Deo sustinente stamus, aliquando infirmitate impediente vacillamus; si fragilitate cadimus, Deo relevante resurgimus, nec tamen usque ad desperationem deficimus. Et credo ita in nostro, et divitiis, et (quod periculosius est) religione exiguo et paupere loco, quemque monachum fidelem posse animam suam cum Dei adjutorio servare et salvare, sicut in quocunque ditiori et religiosiori, nisi forte aliquis plus [Col. 0470B] sapiens quam oportet sapere, haeresim Donatistarum, qui dixerunt in sola Africa veram esse religionem, eamdem pestem ab Africa in Normanniam transferat, et asserat nullum monachum, nisi in solo Fiscamni monasterio posse salvari. Qui haec dicit vel credit, nimium coarctat illum qui est excelsus super omnes gentes, et cujus gloria super coelos est, cujusque nomen a solis ortu usque ad occasum laudabile est. Apostolus enim intelligens omnem hominem adversus communem hostem semper pavidum ese debere, vestrates quoque sicut et nostrates admonet dicens: Sobrii estote et vigilate, quia adversarius vester diabolus, tanquam leo rugiens circuit quaerens quem devoret; cui resistite fortes in fide. Nisi forte angelorum custodia, cherubim quoque [Col. 0470C] romphaea ita jam munivit locum vestrum, (quod non puto in hac vita futurum) ut jam non possit eum irrumpere princeps hujus mundi, qui ut tentaret illum in quo nihil habebat, illum in deserto, in pinnaculo templi, in monte valde excelso invenit et tentavit, sed fugatus abscessit. Haec nos timemus, haec patimur, sed confidimus nos quoque, sicut et alios, liberari posse ab illo qui dixit: Confidite, ego vici mundum. Haec non exprobrando, sed ratiocinando, et ad scripta vestra duriter ferientia patienter respondendo diximus, ut si non possumus ad credendum, saltem ad aestimandum vos inducere valeamus, ovem illam quam vestram dicitis, etiamsi sine contradictione aliqua vestra esset, non inter nos nisi sua culpa perituram fore.

[Col. 0470D] Sed tabella jam plena nil se amplius suscipere posse ostendit; querimonia tamen e corde nostro juste, ut puto, ebulliens se aperiri, etsi non ex toto, saltem ex parte exposcit. Quid, quaeso, Pater, quid adversum vos commeruimus, quod tam subito, tam improvise, tam praecipitanter, tam saevissime telum acutissimum excommunicationis in nos voluistis jaculari? Sperabamus nos velut fratres vestris orationibus adjuvandos, quo Christo mereremur incorporari: et nunc a Christi corpore et sancta Ecclesia, cujus filii gratia Dei per baptismum esse meruimus, anathemate vultis separare! Gratia et pietate sua Dominus hanc potestatem sacerdotibus dedit ut quod ligarent in terris ligaretur et in coelis, et quod solverent [Col. 0471A] in terris solveretur et in coelis; sed benedictus Agnus ille, qui pro peccatoribus immolatus est, id sibi soli servavit, ut solus tolleret peccata mundi, ne forte homo rabidus et phreneticus praecipitatione animi innocentes perderet, et nocentes servaret. Ipse Dominus Israelitis inimicis, latroni in cruce pepercit, et apertis misericordiae januis nos ad se etiam nolentes invitat, dicens: Venite ad me omnes qui laboratis et onerati estis, et ego vos requiescere faciam. Et homo, dubius de se, qui nescit utrum odio an amore dignus sit, vi quadam homini et fratri, quem ut se diligere jubetur, claudere laborat portas vitae, de quibus nescit utrum aperiendae sibi sint! Ego memor fragilitatis meae, plus timens peccatis meis quam alicujus excommunicatione (quod absit!) a [Col. 0471B] gratia Dei excludi; gratias Deo et vobis reddo, quod me interim ab excommunicatione, sive id facere, sive non debuistis aut debetis facere, sustinuistis. Fratrem tamen illum, quem, ut scribitis, ab omni officio Christianitatis auctoritate Dei et sancti Benedicti, et omnium sanctorum separatis; non video qua ratione, quove justo aliquo judicio id facere debuistis aut debeatis. Monachus enim sub regula sancti Benedicti, quem nobis auctorem in tali sententia advocastis, in monasterio regulariter vivens, prohibetur penitus proprii cordis sequi voluntatem; et non solum septa monasterii, sed nec claustrum egredi. Quomodo ergo vestra excommunicatione potest obligari is qui, nullam potestatem sui vel in corpore vel in animo habens, etiamsi velit, non [Col. 0471C] potest implere id propter quod excommunicatur ut faciat? Jesus in Pharisaeis vituperabat quod alligarent onera gravia et importabilia. Sed si illa vituperabilia, quia importabilia; ista magis reprehensibilia, quia impossibilia.

Sed dicitis vos id facere, quia licet. Sed Paulus dicit omnia sibi licere, sed non expedire. Utinam juxta beneplacitum Dei nemini liceret nisi quod expedit! Sed quia in arbitrio nostro positum est bonum et malum, vita et mors, cavendum est in quam partem deflectamus, timendumque quod dicitur: Vae qui dicunt bonum malum, et malum bonum! Sed si ita agendum erat, directius in illum haec sententia dirigeretur, qui, male a domo paterna exiens, nec recte rediens, patris offensam non mitigat, sed [Col. 0471D] exacerbat. Ille nunc duris pugionum aculeis castigandus, nunc blandis monitionum fomentis adhortandus, postremo jaculo anathematis merito esset feriendus, donec in se reversus diceret: Pater, peccavi in coelum et coram te; jam non sum dignus vocari filius tuus; fac me sicut unum de mercenariis tuis. Nunc mutato ordine, qui patrem recedendo offendit, pro malis bona recipiens cum patre epulatur; et ille qui cum patre semper mansit, nec ejus mandatum praeterivit, pro haedo quem exspectabat, anathematizatur. Clamare cum propheta compellor: Quia impius praevalet adversus justum, ideo egreditur judicium perversum.

Verum, quia querelosius iste sermo noster jam [Col. 0472A] claudendus est, petimus, domine Pater, ut mitiorem in nobis animum et habeatis et ostendatis. Decet Dei et crucis Christi servum, quod vos esse vobiscum nos quoque fatemur, id facere quod fecit ipse qui crucem, id est signum mortis, moriendo in ea nosque redimendo, in signum vitae mutavit, implendo id quod Apostolus et docet, et monet nos quoque facere debere, ubi ait: Christus passus est pro nobis, vobis relinquens exemplum ut sequamini vestigia ejus, qui peccatum non fecit, nec inventus est dolus in ore ejus; cui cum malediceretur, non maledicebat; cum pateretur, non comminabitur: tradebat autem judicanti se injuste. Qui peccata nostra ipse pertulit in corpore suo super lignum, ut, peccatis mortui, justitiae vivamus; cujus livore sanati sumus. [Col. 0472B] Sancti quique a principio mundi paratiores ad benedicendum quam ad maledicendum fuerunt: quo exemplo idem nos facere docuerunt. Quid memorem Isaac Jacob benedicentem? quid ipsum Jacob non solum filios, sed et Pharaonem benedicentem? Moysen duodecim tribus, Simeonem quoque, eum a quo cuncta benedictio venit, Dominum benedicentem; cum legamus etiam alienigenam Balaam timuisse maledicere populum Domini? Quomodo, inquit, maledicam cui benedixit Dominus? Si bene memini, in sancto Evangelio Dominus ipse soli ficulneae infructuosae maledixisse legitur, cum multos et in veteri et in nova lege benedixisse legatur. Quam unam de ficulnea maledictionem cur fecerit, vos me melius nostis. Ecce iste frater, quem tanta animadversione [Col. 0472C] ab omni Christianitatis officio vultis anathemate separare, quanto labore, quanta arte et ingenio ex ultimis Judaici populi favillis, quae solae olim salvandae praenuntiatae sunt, vix ad fidem collectus sit et Christo copulatus, vos melius nostis: et nunc pro vilissima, imo nulla causa, a corpore Christi (quod absit!) praecidetur! Non ita sanguis Christi vilipendendus est, qui posuit animam suam pro ovibus suis, et pro suo grege mori dignatus est, cui gloria in saecula.

In calce epistolae peto cum omni humilitate et subjectione ut gratiam et charitatem vestram nobis concedatis, et sicut fratres et socios, vel (quod malumus) ut servos suscipiatis et teneatis, et, quia infirmi et peccatores sumus, magis nos precibus vestris [Col. 0472D] adjuvetis, ut Christi praesentiam et sanctorum cohabitationem mereamur, quam a tanta gratia ulla maledictione aut anathemate, quod absit! excludamur. Quod si vobis facere, non nostro merito, sed Christi respectu et fraterna charitate placuerit, gratias agimus; sin aliter, id nos nostris peccatis reputabimus, nec tamen de Dei diffisi misericordia, qua plena est terra, precabimur eum qui aperit, et nemo claudit; claudit, et nemo aperit, ut sola sua gratia nos recipiat in interna tabernacula.

In fine epistolae vestrae, ubi ad valetudinem ventum est, diu in verbo valedictionis haesitastis; postremo cum quadam convenientia, ut dicitis, valete illud pereffudistis, quasi cum haeretico vobis esset [Col. 0473A] sermo, de quo fideli praecipitur: Nolite recipere eum in domo, nec ave ei dixeritis. Ego valedicturus vobis, in verbo valedictionis nil haesito; sed, ut fidelis et catholicus Christianus, vobis Patri et domino sinceriter dico. Valete, et verbum Apostoli in corde saepe, ut facitis, revolvite: Benedicite persequentibus vos. Ego autem dico: Benedicite non persequentibus, sed diligentibus vos, benedicite et nolite maledicere. Iterum valete, et si quid in loquendo peccavi, ignoscite, quia in amaritudine cordis locutus sum.





ADNOTATIO.

Tota Joannis expostulatio cum Warino est de repetendo Benedicto Fiscamnensis monacho, qui ex Judaeo Christianus, tum Fiscamni monachus effectus, dein transmissus ad Metense Sancti Arnulfi [Col. 0474A] monasterium, ibidem residebat jam a multis annis. Hujus contentionis artifex erat Bernardus quidam, ob id a Warino Doech appellatus: qui ex Sancti Arnulfi monasterio transfuga Fiscamnum sese receperat. Ex Warini autem epistola constat Guillelmum ipsum, qui Fiscamni abbas fuit, etiam Sancti Arnulfi monasterio praefuisse, nimirum post Benedictum Joannis secundi successorem; tum ei successisse Oddonem, cui suffectus Warinus hujus epistolae auctor. Warino vero subrogatus est Willelmus, qui sequentes epistolas scripsit. Ex quibus corrigendus est vulgatus index abbatum monasterii Sancti Arnulfi. Ad haec, docet nos Warini epistola, ipsum Gorziae; Joannem vero Fiscamnensem abbatem Divisionensis monasterii, quod superius notabam, monachum fuisse ante initam praefecturam. Denique Warinus ante monachatum Leodicensis clericus fuit, testante Adelmanno in versibus rhythmicis inferius edendis.



Sequentes epistolas edidit D. Martene Thesauri Anecdotorum tom. I, col. 206, 154 et 198,
[Col. 0473]


EPISTOLA VI. JOANNIS APBATIS FISCAMNENSIS AD MONACHOS DYSCOLOS. (D. MARTEN Thesaur. Anecd.)
[Col. 0473B]

Frater JOANNES, Fiscamnensis abbas, fratri M. quondam filio sociisque ejus oculos in capite.

Omissis plurimarum testimoniis sanctarum Scripturarum, quibus proprio arbitrio utentes redarguuntur, ad puram et simplicem beatissimi Patris nostri Benedicti auctoritatem recurramus. Lege inter caetera ubi dicitur (cap. 49): »Quidquid unus quisque offerre vult Deo, abbati suo suggerat, et cum ejus fiat oratione et voluntate, quia quod sine benedictione patris spiritualis fit, praesumptioni deputabitur et vanae gloriae, non mercedi.« In capite [Col. 0473C] vero ejusdem sanctae regulae, ubi quatuor genera monachorum depingit, primum coenobitarum, id est praecipuum genus, militans sub regula vel abbate collaudat, secundum, genus anachoretarum, subinfert: »Qui non conversionis fervore novitio, sed monasterii probatione diuturna, didicerunt contra diabolum multorum solatio jam docti pugnare, et bene instructi fraterna ex acie ad singularem pugnam eremi, securi jam, sine consolatione alterius, sula manu vel brachio contra vitia carnis vel cogitationum, Deo auxiliante, sufficiunt pugnare.« Audi, frater, et subtiliter intellige, si diuturna probatio vos, et vitiorum excoctio, et abbatis imperium et voluntas vel permissio ad tam egregiam vitam provexit, aut potius propria voluntas illexit. Si autem [Col. 0473D] fabulosum, aut authenticum istud videtur, vos potius judicate; nam recto tramite regiam viam incedere dignum est. Denique si aliqua stimulatio vel transgressio intercurrit, vestrae philosophiae argumentationi committimus expurgandum: charitas non quaerit angulos. Sane non rite discrevit interior oculus vestrorum me sanguinem innocentem fundere, aut crudelem in filiorum nostrorum morte fore. Quis nostrum crudelior existat advertite; scimus namque quia Deus est qui mortificat et vivificat, et quia proprium est sibi peccata dimittere, et [Col. 0474B] quem resuscitat, discipulis praecepit absolvere: verumtamen et hoc rescimus quia, quandiu culpa manet, absolvi quisquam nequaquam valet. Prodigus filius, quandiu in regione longinqua porcos pavit, non pro eo vitulus saginatus occiditur. Cum vero, in se reversus, poenitentia ductus ad patrem revertitur, non solum pro eo vitulus occiditur, sed stola prima et annulo induitur, et cum grandi honore a patre recipitur. Satis est de hoc dictum sapientibus aut insipientibus, quia his omnibus debitor sum. Adhuc si excellentiorem viam reminisci vultis, audite paululum: Si linguis hominum loquar et angelorum, charitatem autem non habeam, nihil mihi prodest (I Cor. XIII, 1). Si gloriamini angelorum lingua loqui per scopum contemplationis, charitatem perdidistis, [Col. 0474C] quod est vinculum perfectionis. Deus charitas est: qui contra charitatem sentit, Deum perdit; qui Deum perdit, nihil habet; qui seipsum odit, alium se fingit amare; ipse seipsum perimit, qui sponte sua obedientiae jugum refugit; qui obedientiae derogat, Christo derogat, qui factus est Patri obediens usque ad mortem. In hoc enim fructum obedientiae perdidistis, cum de sub jugo regulae collum furtive excussistis: ergo qui contra obedientiam arma librat, contra Christum facit; qui contra Christum facit, Antichristus est. In hoc siquidem luce clarius patet quia non ego effudi sanguinem filiorum nostrorum, sed ipsi filii se peremerunt. Quid plura? ante dies nobis quam testimonia Scripturarum deficient.



EPISTOLA VII. Joannes abbas Fiscamnensis instituit abbatem in monasterio Blangiacensi.
[Col. 0474D]

Ecclesiasticam ordinationem non humani esse judicii, sed divini consilii ipse nobis Dominus noster Jesus Christus evidenter ostendit, qui electos discipulos, oves suas, secundum evangelicam veritatem ostendit, dicens: Oves meae vocem meam audiunt et sequuntur me, et ego vitam aeternam do eis (Joan. X, 27). Quibus ad ostendendam salutis viam seipsum pastorem praebuit, quos ante etiam mundi [Col. 0475A] constitutionem divina providentia praescivit, formam boni pastoris in se ostendere volens, quatenus id ardentiori studio imitari suo tempore studerent, quod in suo capite Christo praecessisse cognoscerent. Unde et ipsos quos primos ad hoc ipse elegit, ut doctrinae suae in eis fundamenta locaret, vicarios suae, quam sibi proprio sanguine acquisivit, Ecclesiae constituit, ut eorum doctrina et exemplo eo libentius adhaererent futuri in regimine ecclesiastico pastores, quo familiarius eos quos imitarentur ex ore coelestis magistri didicisse sine dubio crederent. Quocirca singulis suis ordinibus sancta Ecclesia auctoritate a Patribus constituta hujusmodi firmatur rectoribus, ne membrorum negligentia id deficiat quod a capite Christo institutum est tanta diligentia. [Col. 0475B] Unde et ego frater Joannes Fiscamnensis coenobii Pater indignus fratribus hujus loci qui dicitur Blanziacus, precibus venerabilis comitis Rogerii [(2) 2Kb] acquiescens, abbatem eligo, et eis charissimum filium nostrum domnum. . . . . Patrem constituo; ea videlicet ratione ut praedictus comes eumdem locum, quem diu destructum atque desolatum pro sua suorumque salute iterum coepit instaurare, non negligat; sed, quantum, Deo annuente, valuerit, ad laudem Dei nobilitet et componat, et quandiu locus iste duraverit, et Fiscamnense coenobium a regulari tramite non exorbitaverit, hic quem modo elegimus nullum habeat successorem, nisi quem ex seipsis Fiscamnenses fratres elegerint, juxta canonicam et apostolicam ordinationem. Si autem, [Col. 0475C] quod absit! quod etiam in plerisque locis, proh dolor! accidisse videmus et dolemus, praedictus Fiscamnensis coenobii locus ab institutis sanctorum Patrum et vita spiritali aliquando ad saecularia devolvetur, concedimus fratribus hujus loci liberam eligendi sibi Patris facultatem, tantum ut secundum Deum fiat, nec aliquatenus offendat in canonicam auctoritatem.



EPISTOLA VIII. AD SANCTUM LEONEM IX PAPAM.

(Vide in SANCTO LEONE, Patrologiae t. CXLIII, col. 797.)



EPISTOLA IX. ABBATIS ET MONACHORUM FISCAMNENSIUM AD WILLELMUM REGEM ANGLORUM. Conqueruntur de illatis sibi a vicecomite de Archis et aliis injuriis.
[Col. 0476A]

Domino suo, dulcissimo suo, dilectissimo suo W., gratia Dei Anglorum regi, quem Deus crescat in millibus, et cui sospitatem concedat in diebus pluribus, plebs Fiscamnensis justitiae bravium extendendo in subditis praeeunte Judice justa judicantium.

Si vobis non displiceret, et maxime oneri non esset, ea quae circa nos sunt infortunia latius patefaceremus in dictamine. Igitur de vestro vicecomite [Col. 0476B] de Archis imprimis reclamamus, quia omnia nostra invadit, confundit, nec ullam justitiam ab eo extorquere valemus: quotidie namque vestros pauperes dilaniat; vestros dico, non nostros, quia abbatia vestra est, et ego solummodo custos existo, nec in manibus meis eam confundere patior. Aut enim ut vestram custodite, aut alterius ditioni subrogate. Exceptis his, multa calumniari compellimur, id est de uno hospite de Ponte-Divae, Bosone nomine, quem ultra sexaginta annos, sine ulla calumnia, ex toto tenuimus; necnon de terra villae Amblidae, quam mulier vestra auctoritate nostro monasterio dedit, acceptis vos a nobis decem libris denariorum, et uno equo centum solidorum, laudatione quoque filii Malgerii. De uno quoque hospite [Col. 0476C] de villa quae dicitur Luco, quem nobis offert Rodulfus filius Herluini, terram nihilominus quam Wesmannus tenuit, et modo Rogerius de Loventot invasam retinet, ut dicit, vestra auctoritate absque ulla justitia. De his ergo et aliis multis, ego et vestri praevendarii quotidie affligimur et ploramus; imo, quia servitia Dei pacifice adimplere nequimus, ista tandem querimonia resolvi optamus a vestra clementia.

Hinc valeas, vigeas, felix per saecula vivas.



APPENDIX AD JOANNEM FISCAMNENSEM




[Col. 0477]
PRAEFATIO JOANNIS HOMINIS DEI In suam de verbis seniorum Collectionem ad juniores informandos.
(D. MARTENE Thesaur. Anecd. I, 163.)
(G)*


[Col. 0477A] IN CHRISTI NOMINE INCIPIUNT COLLECTIONES PATRIS JOANNIS, COGNOMENTO HOMINIS DEI, DE VERBIS SENIORUM.

Hortatur quidem timidam mentis meae imperitiam quam saepe fraterna charitas, ut de vitae morumque instructione breviter loqui debeam; sed quia tempus est ut, ipso qui inspiravit opitulante, hoc opus aggrediar, necessarium duxi exordium sumere ab illa laudabili virtute quae dicitur Verecundia; quae cum sit omnibus aetatibus, personis, temporibus et locis apta, tamen adolescentes et juveniles animos maxime decet. Tres vero virtutes sunt quae pueris et adolescentibus magis congruunt: verecundia, taciturnitas et obedientia. Non est autem dubium, si has studeant habere, quin possent, [Col. 0477B] Christo duce, ad culmen perfectionemque virtutum ascendere. Morum enim insignia et ornamenta virtutum in illis procul dubio cernimus senibus qui, ab ipso tirocinio primaevae aetatis usque ad perfectum virum disciplinis coelestibus exercitati, per viam Domini fortiter cucurrerunt. Quorum scilicet sapientia jam tantum viget et lucet, quantum senectus ipsa aetate fit doctior, usu tritior, processu temporis prudentior. Haec autem veterum studiorum dulcissimos fructus edit, et alios reficit. Multi namque senes diu viventes et nihil proficientes, quia nullas sibi in opportuno tempore divitias congregarunt, inopes omnium virtutum animos juniorum cum eis viventium reprobae vitae morbo inficiunt. Sicut enim per senem vitiosum et fatuum, [Col. 0477C] ita et per adolescentem inverecundum et temerarium religio sancta destruitur. Post indoctos malosque praelatos in sancta Ecclesia nulla pestis ad nocendum infirmis valentior invenitur. Denique talium hominum genus ista de quibus Apostolus praedixit tempora, proh dolor! sine numero ferunt, quando omnia ferme quae bona sunt pessumdari confundique videmus; et quoniam senes in melius mutari ab illa inolita vitiorum consuetudine difficillimum est, debemus adolescentibus manum porrigere; qui si dare operam volunt, omni depulso tepore, possunt utique per gratiam Christi vitam corrigere, mores componere, actusque suos in omnibus meliorare. Idcirco diu est quod desideravi propter juniorum [Col. 0477D] salutem, eorum praecipue cum quibus vivo, ex opusculis Patrum pauca quaedam deflorando colligere, [Col. 0478A] quae tenerae aetati eorum specialiter videantur consulere. Est enim mihi, fateor, tristitia magna et continuus dolor super caecitate cordis eorum: quia, cum didicerint in schola Christi qualiter debeant et vitia propulsare, et sanctis virtutibus insudare, heu! rebellionis spiritu armati, tam praecipiti impetu per abrupta vitiorum currunt ad mortem, ut eos auriga praesidens nullo freno disciplinae valeat cohibere. Deberent utique in domo Dei ad cultum divini honoris super omnem ornatum tanquam vasa aurea refulgere. Cur autem ab ipsis primis rudimentis infantiae educati sunt tanta cura tantoque labore, nisi ut fortes in bello facti contra carnem et ejus desideria, contra diabolum et ejus multiplicia tentamenta viriliter pugnent? Sed, quod admirandum [Col. 0478B] est et dolendum, plus eis quam caeteris gravis et austera videtur disciplinae regula. Quare hoc? nisi quia saecularem magis diligunt vitam. Certe vel nullus vel rarus inter eos invenitur, qui libenter sequatur Patris institutum, et majorum vitam diligat, aut quia laboriosus deterret actus, aut quia in lubrica aetate difficilior est abstinentia, aut quia alacri adolescentiae videtur vita obscurior, et ideo ad ea convertuntur studia quae plausibiliora arbitrantur. Praesentia quippe plures quam futura praeferunt; unde quo praestantior causa, eo debet esse cura attentior. Infelix qui legem vitae tenet, disciplinae abjicit, et majorum gubernari magisterio refugit. Iste vero non secundum Deum, sed secundum se vivit: qui si potuerit, est cum quibus vult, pergit [Col. 0478C] quo vult, dormit quando et quandiu vult, loquitur quae vult, et ubi vult, manducat et bibit quando et quod vult, et quantum vult, ridet et jocatur inter quos vult, et ubi et quando vult; postremo quidquid naribus suave est, quidquid tactui blandum, quidquid oculis delectabile, quidquid caeteris sensibus carnis suae jucundum exercet ac sequitur. Ille autem qui secundum Deum vivit, non quod eum carnaliter delectat, sed quod spiritualiter aedificat facit; et quidquid cupit aut agit, non vult ex sua, sed ex Dei voluntate majorumque suorum jussione procedere. Nemo tamen positus vel in adolescentiae vel intemperantiae lubrico, de sui conversione desperet. Oleaster enim olivae insertus, amissa amaritudine, efficitur fructuosus. Si ergo agricultura convertit [Col. 0478D] stirpium qualitatem, nonne studia doctrinae et disciplinae assiduitas mitigare posset quaslibet aegritudines [Col. 0479A] passionum. Sed ne puerilis vita variis lapsibus perdatur, oportet teneros annos praefatis diligenter [Col. 0480A] mancipari virtutibus, quatenus bona consuetudo cum aetate accrescat simul.




[Col. 0479]
CHRONICON FISCAMNENSE Ab anno Christi primo ad 1220, cum Appendice Brennacensi ad 1246, ex veteribus membranis quae penes me sunt.
(R. P. LABBE, Nova Bibliotheca mss., tom. I, pag. 325.)

[Col. 0479A] Anni ab Adam primo homine usque ad Ninum regem, quando natus Abraham, sunt anni 3084, qui ab omnibus historiographis nuncupantur. A Nino sive ab Abraham usque ad Caesarem Augustum, id est usque ad Nativitatem Christi quae fuit tempore ejus, pace facta cum Parthis, bellisque toto orbe cessantibus, fuerunt anni 2015, in quibus inter se scriptores artium otia negotiaque triverunt. Anno ab Urbe condita 752, D. N. Virgo beatissima peperit D. N. Jesum Christum, Octaviani Caesaris 42.

Caetera quae sequuntur vulgaria sunt, et amanuensis imperiti negligentia ad epochas chronicas vitiosissime illigata, ut saepe decem, viginti, aut plurium etiam annorum immanibus parachronismis vel metachronismis a recto veritatis tramite aberret. Pauca [Col. 0479B] duntaxat seligam, atque ea praesertim quae ad Fiscamnenses abbates ac Normanicam historiam spectant, quae fusius repetas ex Chronico Rotomagensi.

415. His diebus per sanctum Gamalielem Luciano presbytero revelatum est corpus S. Stephani, et per plures ecclesias Occidentis delatae sunt ejus reliquiae.

486 (lege 496) Baptizatur Clodoveus a B. Remigio Remensi archiepiscopo.

544. Obiit S. Benedictus Pater monachorum.

584. Clotarius filius Chilperici rex est Francorum.

636. (lege 646) S. Audoenus ordinatur episcopus.

679. Obiit Theodoricus, succedit Clodoveus.

876. Venit Rollo dux Daniae in Neustriam cum [Col. 0479C] suis, volens eam sibi acquirere.

898. Obsedit Rollo Carnotum, sed ep. Wasquelinus, Ricardum Burgundiae ducem et Ebaldum Pictavensem comitem in suum auxilium vocans, camisiam S. Mariae in manibus ferens fugavit Rollonem.

912. Facta est pax inter Karolum et Rollonem, deditque ei Karolus filiam suam, de qua nullum habuit filium.

918. Obiit Willelmus dux Aquitanorum qui Cluniacum construxit monasterium in honore Petri et Pauli.

943. Willelmus dux Normannorum dolo occiditur ab Arnulfo comite Flandrensi, succedit Ricardus filius ejus.

[Col. 0479D] 963. Girardus abbas obiit apud Cluniacum.

998. Obiit Ricardus dux Normannorum, succedit Ricardus filius ejus.

[Col. 0480A] 1001. Willermus primus abbas Fiscampi.

1014. (Scribe 1024) Obiit Henricus imp., succedit Conradus.

1026. Obiit Ricardus dux Normannorum, succedit frater ejus.

1028. Joannes abbas Fiscampi secundus.

1031. Obiit Robertus rex Francorum, succedit Henricus filius ejus.

1035. Obiit Robertus dux Normannorum, succedit Willelmus filius ejus spurius, qui eo quod esset cognatus regis Eduardi, Angliam acquisivit.

1039. Obiit Conradus imp., succedit Henricus filius ejus.

1056. Incepit locus de Karitate.

1058. Facta est donatio sancti Gabrielis.

[Col. 0480B] 1060. Obiit Henricus rex Francorum, succedit Philippus filius ejus.

1064. Cenomanis subjugata est a Normannis.

1067. Willermus dux Norm. rex fit Angliae occiso Haroldo.

1068. Maurilius arch. Roth. obiit, succedit Joannes.

1078. Obiit Joannes abbas Fiscampi, succedit Willelmus abbas tertius.

1083. Obiit Mathildis regina Anglorum, uxor Willermi regis, filia Balduini comitis Flandriae.

1087. Obiit Willermus rex qui Angliam acquisivit, succedit Willermus filius ejus.

1090. Venerunt monachi de Karitate . . . .

1093. Constructio Sanctae Fidei Longaevillae.

[Col. 0480C] 1099. Capta est Jerusalem. Obiit Willermus junior, succedit Henricus.

1104. Venit Robertus dux in Angliam, volens eam sibi acquirere.

1105. Dedicatio de Karitate a Paschali papa, VII Idus Martii.

1106. Henricus rex Anglorum cepit Robertum ducem fratrem suum.

1108. Obiit Philippus rex Franciae, succedit Ludovicus filius ejus.

1116. Willelmus comes Nivernensis captus est.

1120. Redeunte rege Henrico in Angliam, Willermus filius ejus cum electa nobilitate militum submersus est in mari.

[Col. 0480D] 1127. Gaufridus comes Andegavensis duxit imperatricem Mathildem.

[Col. 0481A] 1128. Obiit Willermus Normannus comes Flandriae, et Gaufredus Roth. arch., succedit Hugo.

1130. Henricus factus est Wintoniensis episcopus.

1131. Dedicatio ecclesiae Cluniacensis ab Innocentio papa II.

1133. Natus est Henricus primogenitus Gaufredi comitis et Mathildis imperatricis mense Martio.

1134. Obiit Robertus Cortehuse, frater regis Henrici apud Glocestriam.

1135. Obiit Henricus rex Anglorum, succedit Stephanus nepos ejus.

1137. Obiit Ludovicus rex Francorum, succedit Ludovicus filius ejus.

1139. Mathildis imp. venit in Galliam cum fratre [Col. 0481B] suo Roberto comite Glocestriae.

1141. Captus est rex Stephanus IV Kal. Febr., et Kal. Novembris liberatus est per Henricum fratrem suum Wintoniensem episcopum.

1144. Crucifixus est puer quidam a Judaeis apud Norvicum.

1147. Obiit Willermus comes Nivernensis.

1151. Obiit Gaufredus comes Andegavensis.

1153. Obiit comes Theobaldus.

1154. Obiit Stephanus rex Anglorum, succedit Henricus filius Matildis imp. filiae regis Henrici.

1157. Henricus rex duxit exercitum in Gravelinges.

1158. Rex Franciae dedit filliam suam Henrico filio regis Angliae.

[Col. 0481C] 1159. Henricus rex duxit exercitum ad Tolosam.

1160. Maria abbatissa, filia regis Stephani, nupsit Matthaeo, comiti Boloniae.

1162. Thomas Cancellarius consecratus est arch. Cantuariensis.

1163. Dominica prima post Pentecosten Turonis concilium celebratur ab Alexandro papa.

1164. S. Thomas subiit exsilium.

1165. Natus est Philippus, filius regis Ludovici.

1167. Matildis, filia regis, nupsit Henrico, duci Saxoniae.

1169. Fundata est abbatia Sanctae Mariae de Walemont [Col. 0481D] a Nicolao de Stotevilla.

1170. Heinricus primogenitus Heinrici regis coronatus est a Rogerio Eboracensi archiepiscopo.

1171. S. Thomas Cant. arch. migrat ad Christum.

1172. Obiit Heinricus Wintoniensis ep, et rex transfretavit in Hiberniam post festum sancti Michaelis, Nicolai.

1173. Reversus est rex de Hibernia et transfretavit in Normanniam. Dedicatio ecclesiae de Wallemont.

1174. Rex Scotiae captus est.

1175. Ludovicus rex et Heinricus Juvenis rex obsederunt Rothomagum cum nobilitate Francorum.

[Col. 0482A] 1176. Facta est pax inter regem et filios suos.

1179. Ludovicus rex venit ad S. Thomam, et coronatus est Philippus filius ejus. Fit nova moneta in Anglia.

1180. Obiit Ludovicus, rex Francorum, succedit Philippus filius ejus.

1183. Obiit Juvenis rex Henricus.

1185. Obiit Robertus de Stotevilla.

1188. Discordia inter reges Philippum et Henricum. Cruces pro pace sumpserunt.

1189. Obiit Henricus, succedit Ricardus filius

1190. Rex Philippus et rex Ricardus ierunt Jerusalem cum electa nobilitate militum.

1192. Rediit rex Philippus de Jerusalem et cepit castrum Gizortij, et alia oppida in Normannia.

[Col. 0482B] 1193. Captus fuit rex Ricardus in Alemania.

1195. Rediit rex Ricardus liberatus a carcere, et liberavit castra sua in Anglia de manu Joannis fratris sui qui ea tenebat, et fugavit regem Philippum qui intraverat Normanniam. Captus fuit episcopus Belvacensis.

1199. Rex Ricardus occiditur apud Limoziam. Succedit Joannes frater.

1200. Facta est discordia inter reges Philippum et Joannem. Combusta est ecclesia Rothomagensis cum civitate.

1201. Ludovicus filius Philippi regis duxit uxorem pro pace neptem Joannis regis, et fit pax.

1202. Comes Flandriae Balduinus fecit moram apud Venetias, volens ire Jerusalem. Hic iterum fit [Col. 0482C] guerra inter reges Philippum et Joannem. Capitur Arturus.

1204. Rex Joannes perrexit in Angliam, et rex Philippus intravit Normanniam et reddita est ei.

1207. Rediit rex Joannes in Aquitaniam, et cepit oppida multa.

1209. Ludovicus novus miles. Christiani ierunt contra Albigenses, et praefuit eis.

1214. Vicit Philippus rex Francorum Ferrandum comitem Flandriae et Othonem qui fuit imperator.

1215. Synodus universalis Romae sub Innocentio papa.

1220. Translatio sancti Thomae Cantuariensis archiepiscopi Nonis Julii.

[Col. 0482D] (Haec Fiscamni aut apud Wallemontense coenobium primum exarata delata sunt Brennacum, ubi quae sequuntur, dubio procul omni descripta sunt diversa prorsus manu a praecedentibus).

1204. Obiit Agnes comitissa Branae.

1218. Obiit Robertus comes Drocensis et Branae, filius Agnetis comitissae, et succedit Robertus filius ejus.

1223. Philippus, rex Franciae, obiit; succedit Ludovicus filius.

1226. Ludovicus obiit, succedit Ludovicus, filius ejusdem Ludovici.

1227. Heinricus, filius Roberti comitis Branae, electus est in arch. Remensem.

1229. Facta est discordia inter reginam et clericos [Col. 0483A] Parisienses, et multi submersi fuerunt in Sequana.

1230. Facta est discordia inter regem Franciae et Petrum, comitem Britanniae, et fuit rex cum tota nobilitate Francorum et Britannorum, et iterum facta est pax inter regem et comitem. Eodem anno facta est discordia inter comitem Campaniae et Philippum comitem Boloniae, et comitem Robertum, et alios nobiles Franciae, qui transierunt Matronam, et combusserunt totas villas de Sparnaco, de Virtutibus et de Sesanna, et fugarunt comitem Campaniae, et in reditu obsederunt castra de . . . . et de Fimes, et ceperunt ea, et succensa est turris de Fimes.

1233. Obiit Philippus, comes Boloniae, et in die quadragesimo post comes Robertus, dominus Branae, [Col. 0483B] obiit, et succedit Joannes filius ejus.

1238. Comes Campaniae, comes Britanniae, dux Burgundiae, et alii nobiles Franciae ierunt ultra mare contra paganos, et capti fuerunt comes Barri, et comes Montisfortis.

[Col. 0484A] 1239. Obiit Henricus de Brana, archiepiscopus Remensis.

1242. Facta est discordia inter regem Franciae et comitem de Marchia, et rex Franciae cum maxima nobilitate Francorum ivit in Marchiam, et cepit oppida multa, et iterum facta est pax inter regem et comitem. Eodem anno desponsavit Joannes, comes Branae, filiam Erchembaldi de Borbonio.

1245. Celebrata est sancta synodus Lugdunensis a Domino Innocentio papa IV, in ecclesia S. Joannis, et Fredericus cassatus, et rex Franciae cruce signatus.

1246. Translatum est corpus sancti Evodii in monasterio Castri Branae per venerabiles Patres Suessionensem et Laudunensem episcopos, procurante [Col. 0484B] domno Gerardo abbate dicti loci, in capsam quam fecit idem Girardus fieri, astante plebis multitudine copiosa.




[Col. 0483]
CATALOGUS ABBATUM FISCAMNENSIUM. Ab anno circiter aerae Christianae millesimo, ex veteribus schedis exscriptus et deductus ad nostram usque aetatem.
(LABBE. Biblioth. ms. I, 328.)

[Col. 0483C] I. Willermus abbas monasterium rexit per annos 29, in eodem sepultus, in capella S. Mariae Magdalenae.

II. Joannes Dalye, Italia progenitus, Hierosolymam profectus, ibique diu detentus in carcere, ad monasterium rediit, obiitque anno 51, sepultus in capella B. Joannis Baptistae.

III. Willermus la Pucelle, Bajocensis dioecesis, Bajocensis archidiaconus, postea Cadomi monachus, tum abbas Fiscamnensis electione Guillelmi regis, maximam ecclesiae partem complevit: praefuit annis 29, sepultus in capella B. Mariae Virginis.

IV. Rogerus, apud Argentias ortus in dioecesi Bajocensi, rexit annos 31 monasterium, de praedecessoris sui absentia desolatum, sepultus in capella [Col. 0483D] S. Martini.

V. Henricus de Suilly, ex sorore regis Angliae Henrici I progenitus, dominus et haeres fuit de Suleyo: moritur anno suae ordinationis 49, sepultus in capella S. Petri.

VI. Radulfus, ortus apud Argentias in dioecesi Bajocensi, medietatem navis ecclesiae, et duas turres acervorum construxit; rexit annis 30, sepultus prope altare S. Taurini, sub tumba aerea a solo elevata.

VII. Aigardus, Radulfi nepos et discipulus, in eadem villa progenitus, rexit annos tantum duos et dimidium, sepultus in capella S. Nicolai. Portionem vini tertia parte monachis auxit.

[Col. 0484C] VIII. Ricardus Morin, apud Palues natus in dioecesi Rotomagensi, vir valde simplex, post annos quinque coactus resignavit. Per Romanum nomine legatum post aliquas dissensiones electus est successor. Sepultus est in capella S. Martini.

IX. Guillelmus Vaspail, ex priore S. Audoeni Rotomagensis electus, natus prope Cadomum in villa Ros. Bajocensis dioecesis, vir apprime litteratus, rexit annis 31. Vocatus ad concilium contra Fridericum imperatorem, ab eo cum aliis incarceratus pecuniaque redemptus ad monasterium rediit. Misit Parisius scholasticos bonos et famosos quibus se bene monetalem [praebuit]. Sepultus in capella B. Mariae versus capellam Sancti Andreae.

X. Ricardus de Treigoz, apud villam ejus nominis [Col. 0484D] ortus in dioecesi Constantiensi, praefuit annis 26, sepultus in capella B. Mariae ad sinistram partem.

XI. Guillelmus de Putot, natus apud villam Putot Bajocensis dioecesis, praefuit annis 12; sepultus in capella S. Andreae versus capellam B. Mariae.

XII. Thomas, in episcopatu Constantiensi apud S. Benedictum in Umbris natus, primus fuit apud Romanam curiam personaliter confirmatus, licet monasterium Fiscamnense ad eam nullo modo pertineat: rexit annos decem et dimidium; sepultus in capella S. Joannis ad dextram.

XIII. Robertus de Putot, ortus apud Putot in [Col. 0485A] Bajocensi. Floret sub eo monasterium in disciplina religiosa. Praefuit annis 19; sepultus inter capellam S. Andreae et capellam S. Joannis Baptistae.

XIV. Petrus Rogerii, de dioecesi Lemovicensi, in sacra pagina solemnis doctor et praedicator valde nominatus, vir sapiens. Post multos annos ad Ecclesiam Attrebatensem translatus, ac paulo post Cenomanensis, tum Rotomagensis creatus episcopus, tandem cardinalis, denique Nonis Maii 1342 pontifex Avenione creatus est, Clemens VI appellatus. Moritur Avenione.

XV. Philippus, natione Burgundus, prior de Longavilla, apostolica auctoritate vocatus, sedit tres menses, benedictione non suscepta mortuus est.

XVI. Robertus de Brechio, Bajocensis dioecesis, [Col. 0485B] de suburbano Brechi, rexit annos duos, menses novem; sepultus ante altare S. Taurini ad laevam prope parietem.

XVII. Guillelmus Bourget, de villa Cadomi, Bajocensis dioecesis, rexit annos duos. Sepultus ante altare S. Taurini ad laevam, prope parietem.

XVIII. Guillelmus Chouquet, de civitate Bajocensi ortus, rexit annos novem. Sepultus ante altare, ubi quotidie celebratur missa matutinalis ad laevam prope parietem.

XIX. Nicolaus de Verneil alias de Hauteil, olim abbas S. Medardi Suessionensis, per Clementem VI translatus. Durus in subditos vassallos et monachos, a quibus in Romana curia citatus, resignavit post annos 14 regiminis. Moritur Avenione.

[Col. 0485C] XX. Joannes de Grangia, Lugdunensis dioecesis, de vico Grangia, abbatiam fortificari fecit. Gratiosus regi translatus in episcopatum Ambianensem post annos 15 regiminis; fit cardinalis.

XXI. Philippus du Fossé, rexit annis 9; sepultus [Col. 0486A] ubi quotidie missa matutinaiis celebratur, ad dextram partem.

XXII. Petrus Corvesye, natus in episcopatu Rotomagensi, villa Rivilla, millibus quinque distante ab hoc monasterio, rexit annos novem; sepultus est in capella S. Petri ad laevam prope parietem.

XXIII. Estodus de Estoutevilla, in jure canonico doctor egregius, missam clericorum fundavit et choristas, rexit annos 33; sepultus in navi ecclesiae, humili sepultura contentus.

XXIV. Aegidius de Duremort rexit annis 22.

XXV. Joannes de Hanella annis 25; sepultus in navi ecclesiae.

XXVI. Joannes Ballue annis 12.

XXVII. Antonius de la Haye, ex regali prosapia, [Col. 0486B] sacrae paginae professor, rexit annis 10. Cui successit Antonius Ruffi, abbas S. Georgii de Boquervilla, prope Rothomagum, theologiae professor eruditissimus, a tota communitate, uno excepto, creatus: sed rex Franciae praevaluit.

XXVIII. Antonius Bouyer abbas, qui, licet natus ex humili loco, abbas fuit S. Audoeni et hujus loci, et archiepiscopus Bituricensis et cardinalis; rexit annis 15.

XXIX. Hadrianus de Boisy rexit annis 5; presbyter cardinalis commendatarius post electos.

XXX. Joannes de Lorraine annis 26, mensibus 8.

XXXI. Carolus de Lorraine, cardinalis.

XXXII. Ludovicus de Lorraine, cardinalis a Guisia.

[Col. 0486C] XXXIII. Franciscus de Joyeuse, cardinalis.

XXXIV. Henricus de Lorraine, archiep. Remensis.

XXXV. Henricus Borbonius, princeps ep. Metensis.




CIRCA EUMDEM ANNUM.
BRUNO MAGDEBURGENSIS CLERICUS.




[Col. 0485]
IN BRUNONEM NOTITIA HISTORICA ET LITTERARIA.
(PERTZ, Donum. Germ. Script. tom. V, pag. 327.)

[Col. 0485D] Bruno, natione Saxo, Magdeburgensis Ecclesiae clero ascriptus [(1) 1Kb] , familiaris [(2) 1Kb] fuit Werinheri archiepiscopi, qui belli inter Heinricum IV regem et principes Saxoniae exorti una cum Ottone duce [Col. 0486D] praecipuus auctor. a. 1075 cum reliquis principibus sponte sua regi se tradidit, et postquam in patriam redux, a. 1077 Rodulfum Suevorum ducem in regnum elevaverat, a. 1078 ex pugna Melrichestadensi [Col. 0487A] profugus inter rusticorum manus occubuit. Cui anno 1079 Hardwigo archiepiscopo suffecto, Bruno ad Werinherum Merseburgensem episcopum, patroni sui defuncti amicum et in omnibus quae pro re publica egerat socium, se contulit, et in familiam episcopi receptus [(3) 1Kb] , domino suo dilectissimo gratum animum ostensurus, anno 1082 [(4) 1Kb] quod optimum poterat, librum de bello Saxonum cum Heinrico obtulit. Ejusmodi donum viro quem Thietmari libros manibus trivisse novimus [(5) 1Kb] gratum et acceptum fuisse, facile creditur. Bruno »breviter et veraciter sicut ab his qui rebus interfuerant cognoscere poterat« scribendum sibi proposuit [(6) 1Kb] . Ipse quidem duorum episcoporum, qui magna pars belli erant, consilio opereve [(7) 1Kb] adjutor, quae cum ipsis [(8) 1Kb] aliisque [Col. 0487B] non solum Saxonum sed et Heinricianarum partium principibus [(9) 1Kb] collocutus compererat, quaeve ipse praesens viderat [(10) 1Kb] vel in publicis indubitatae fidei scriptis [(11) 1Kb] legerat, memoriae tradidit. Nec fidei ejus in universum officit, quod patriae amore et odio servitutis ductus acrius in Heinricum invehitur [(12) 1Kb] , cum in tanta rerum commotione vir nulli parti addictus vix ac ne vix quidem reperiri potuerit, et noster scelera ab Heinrico juvene [(13) 1Kb] perpetrata vel a familiaribus ejus se accepisse profiteatur. Heinrici res cum Gregorio VII non nisi quantum ad bellum Saxonicum faciebant attigit, et summum pontificem patriae semper posthabuit. Bellum igitur civile, quale nondum compositum Saxonum principibus apparuit, Bruno scribendum [Col. 0487C] sibi proposuit. Eminet liber documentis authenticis insertis, scribendi ratione vivida, aliquoties faceta et jocosa [(14) 1Kb] , stylo simplici, sententiis rhythmo quodam praeditis et haud raro in eosdem sonos exeuntibus, et licet adversae partis scriptoribus Ekkehardo Uraugiensi [(15) 1Kb] et aliis minime placere potuerit, apud posteros tamen haud parva auctoritate gavisus esse videtur, cum maxima ejus pars saeculo XII exeunte ab annalista Saxone, et saeculo XVI ineunte ab auctore Chronici Magdeburgensis transcripta sit. Sed unus tantum libri codex exstat, in monasterio Veteris Cellae saeculo XV exeunte exaratus, unde editiones Freheriana, Struviana et nostra fluxerunt. Servatur hodie.

1.) In bibliotheca universitatis regiae Lipsiensis [Col. 0487D] numero 1323 insignis, chartaceus in 4o-foll. 2-55 Brunonem, foll. 55-66 quaedam ex Platina transcripta, [Col. 0488A] foll. 66-73 excerpta ex Ekkehardo Uraugiensi complexus, hac epigrapha: »Finit de bello Saxonico; et fine Henrici quarti 19 Julii anni 1500, per fratrem M. S. Tunc priorem. Gratia Deo.« Foll. 74-83 alius codex legendas de S. Antonio exhibet. Scriptor multis compendiis usus, textum in universum qualem repererat fideliter et accurate secutus, nonnulla tamen haud bene intellexisse et in formis nominum propriorum suum potius tempus expressisse videtur. Capitum initium littera rubra indicat;

Ib.) Chronicon Magdeburgense, cujus codex in membrana scriptus anno 1600 a Marquardo Frehero ad Meibomium transmissus [(16) 1Kb] et postea tomo II. SS. Germ. Meibomii typis evulgatus est, omnia quae [Col. 0488B] inde a pagina 288 usque ad p. 319 leguntur, praeter 21 lineas paginae 313 et tres lineas paginae 314, ex capitibus Brunonis 1-41, 44-47, 52-58, 60-65, 68, 74-102, 117, 121-131, documentis scilicet plurimis praetermissis, petivit. Textus in minimis etiam tam presse ad lectionem codicis 1 accedit, ut non ex eo quidem sed ex communi cum eo fonte fluxisse censendus sit. Sunt enim loci nonnulli, quibus utriusque scriptores idem vocabulum diverse intellexisse et expressisse patet, e. g. cap. 40, ubi Lipsiensis lectio ymmo ex Magdeburgensis nimio emendanda erat. Cum autem alia in utroque eodem modo peccentur, e. g. cap. 56, ubi uterque ex fonte jam corrupto Ekkiberti marchionis nomen Erribertum effert, gratulandum est, quod in textu restituendo [Col. 0488C] ope

2.) Annalistae Saxonis uti licet. Qui annis 1067-1082 plurima ex Brunonis capitibus 1, 5, 16, 2-15, 17-31, 32, 31, 33-47, 52, 47-51, 53-56, 64, 57, 58, 60-63, 65-68, 70-74, 82-88, 75, 74, 76-78, 80, 79, 81, 89-97, 99-101, 96, 101-103, 76, 77, 104-116, 98, 117-123, 122, 123-131 narrationi inserens, codicis saeculi XI aut XII, quo usus est, lectionem haud raro optimam, nec non et sententias aliquas quae in codicibus 1 et 1 b. communi fato exciderunt, servavit. Quarum tamen nonnisi eas quas aperte sensus requirebat, quasve minime ex aliis annalistae fontibus, Ekkehardo praecipue Uraugiensi, cujus pauca nonnunquam verba textui infert, derivatas constabat, in textu recepi. Usus sum codice annalistae [Col. 0488D] authentico, inter libros bibliothecae regiae Parisiensis ex coenobio S. Germani apportatos [Col. 0489A] numero 440 signato, cujus lectiones Waitzius noster enotavit.

3.) In textu epistolarum Gregorii VII papae et aliarum restituendo, ad Registrum Gregorii et Pauli Bernriedensis Vitam Gregorii VII recurri, et ex codice Trevirensi finem epistolae ad Rodulfum regem scriptae subjeci.

Quibus subsidiis ita usus sum, ut codicem 1, cujus copia mihi a viris doctissimis et de re nostra bene meritis DD. Ernesto G. Gersdorf bibliothecae universitatis Lipsiensis praefecto, et Gustavo Haenel ejusdem custode, libentissime facta est, fundamenti loco ponerem, et cum in scribendis nominibus propriis [(17) 1Kb] tum aliis in locis ubi necesse erat, reliquorum, praecipue annalistae Saxonis ope, corrigerem; [Col. 0490A] capitum divisione auctoritate codicis Lipsiensis instituta.

Prodierat Bruno primum anno 1600 edente Marquardo Frehero, inter SS. Germ. t. I, 99-153; textus est codicis Lipsiensis, sed saepe haud bene enodatus, et saepius ex Chronico Magdeburgensi [(18) 1Kb] aut ex conjectura probabili correctus. Qua editione a. 1717 repetita, Burcardus Gotthelfius. Struvius loca nonnulla adhibito iterum codice Lipsiensi emendavit, alia tamen vitiavit [(19) 1Kb] . Quarum cum editione nostra collatio, nobis quoque non pauca emendanda relicta fuisse ostendet.

Bruno initium anni a Nativitate Domini computat [(20) 1Kb] .




[Col. 0489]
BRUNONIS LIBER DE BELLO SAXONICO.



PROLOGUS SAXONICI BELLI.

[Col. 0489B] Domino suo dilectissimo, nunquam sine pia veneratione nominando, Werinhero [1 1Kb] sanctae Merseburgensis Ecclesiae praesuli venerando, Bruno, licet perexigua suae tamen familiae portio, quidquid valet hominis utriusque devotio.

Inter eum qui munus aliquod donat, et eum cui donatur, haec est observanda ratio ut, cum iste in thesauris nihil pretiosius quod donet invenire valeat, tunc ille munere tali nihil jucundius accipiat. Quod ego considerans, cum paternitati vestrae, cui pro viribus meis imo ultra vires meas semper servire desidero, munus aliquod offerre voluissem, quo fervorem mentis etiam foris alicujus operis attestatione monstrarem, omnibus scriniis mearum facultatum perquisitis, solum litterarum genus inveni, [Col. 0489C] quod et vestrae convenire dignitati et meae non impar esse putarem devotioni. Hoc enim munus caeteris omnibus, quae sibi invicem possit benignitas humana largiri, pretiosius aestimo, quia ejus et origo nobilior, et usus excellentior, et aetas probatur esse diuturnior. Aurum namque vel caetera quae homines praecipua ducunt, de terrae visceribus nata [2 1Kb] nullum tribuunt animae profectum, sed fragilitati corporeae breve subsidium vel etiam luxuriae praebent turpe servitium, et dum corpora sustentant hominum, effugere proprium non possunt interitum. Quamvis etiam si quieta jaceant, non sint tuta, [Col. 0490B] dum tinearum morsibus vel scabra rubigine corrosa, diu manere non valeant. Studium vero litterarum a lateris animae stercoribus [3 1Kb] ligone rationis effossum, nullum debet corporis imbecillitati servitium, sed eum, cujus industria processit, format et instruit animum, adeo senectutis vel interitus ignarum, ut etiam ea quae torrente violentia temporis rapiuntur ad interitum, ab ipso temporis impetu litterarum virtus conetur eripere, et semper nova quasi stationaria legentibus ostendere. Igitur bellum quod Heinricus [4 1Kb] rex cum Saxonibus egit, volo breviter et veraciter scribere, sicut ab his qui rebus intererant potui cognoscere. Quod cum sui magnitudine, tum [5 1Kb] misericordia Dei, quam in ipso bello experti sumus, est memorabile, sicut in sequentibus, si [Col. 0490C] quis legere dignabitur, poterit agnoscere. Sic enim in flagello vino severitatis oleum pietatis admiscuit, ut et prophetam vera locutum esse gaudentes agnosceremus: »Cum iratus fueris, misericordiae recordaberis (Habac. III, 2),« et Apostolum: »Fidelis Deus, qui non permittet vos tentari super id quod potestis (I Cor. X, 13).« Sed priusquam incipiam ipsius belli seriem explicare, oportet me pauca de pueritia vel adolescentia ejusdem Heinrici praemittere, ut dum, qualem vitam puer vel adolescens agebat, lector agnoverit, minus miretur quod intestinum bellum vir factus incoeperit. Verum [Col. 0491A] ne hoc opus quilibet in manus accipiens statim velit conspuere, placuit mihi illud vestri nominis praenotatione munire, quatenus dum vestrum nomen [Col. 0492A] pagina prima demonstrat, sequens opus a sputis defendat. Ergo vestra dignitas dignetur illud tanta alacritate suscipere, quanta a me offertur devotione.



SAXONICUM BELLUM INCIPIT.
[Col. 0491]

[Col. 0491A] 1. Postquam Heinricus imperator ab hoc seculo felici morte migravit (an. 1056), filius ejus Heinricus quartus, infeliciter in hoc seculo relictus vitae, regnum patris electione communi suscepit. Quod quia adhuc decenter, utpote puerulus quinquennis, gubernare non potuit, ipsum cum regni cura [6 1Kb] curandum cunctorum jussu principum mater ipsius Agnes venerabilis imperatrix accepit. Sed cum, procedente temporis cursu, puer aetate quidem sed non sapientia [Col. 0491B] vel apud Deum vel apud homines proficeret, matrisque monita regio fastu tumidus [7 1Kb] jam minus audiret, Anno, Coloniensis praesul venerandus, eum violenter matri eripuit (an. 1062 Mai), eumque cum omni diligentia, sicut decebat imperatoriam prolem, non tam regi quam regno prospiciens, nutrire curavit. Non enim ignorabat quod rex insipiens perdet populum suum, et civitates [8 1Kb] habitabuntur per sensus [9 1Kb] prudentium, nec nesciebat etiam quod, sicut aliquos humili stirpe procreatos virtutes declarant, sic a magnis natos parentibus, si doctrina bonique defecere mores, culpae dedecorant. Verum postquam ille, puerili simplicitate transcursa, adolescentiam, quae communis est omnium campus flagitiorum, ingressus, ad bivium Samiae litterae pervenit (HORAT.), [Col. 0491C] derelicta sublimi semitae dexterioris angustia, declivem plateae sinistrae latitudinem, qua incederet, elegit, calleque virtutum penitus abdicato, totis viribus post concupiscentias suas ire disposuit. Quod ut liberius facere potuisset---non enim sub illo magistro sibi licebat quicquid libuit,---prius magisterii illius auctoritatem a se penitus excussit, et qui ad regnum gubernandum fuisset electus, jam se ab aliquo gubernari est dedignatus. Igitur rex ab episcopo manumissus (an. 1065, Mart. 29), cum sui juris esse coepisset, tunc patefecit quin [10 1Kb] viam vitae sectari decrevisset. Vepres enim libidinum [11 1Kb] , quae in hac aetate etiam eos fatigant qui eas in se frequentibus jejuniis arefaciunt et assiduis orationibus eradicant, eo fructuosius in eo germinabant, quo eas nec ipse, utpote [Col. 0491D] igne primae juventutis ardescens et regni luxus deliciis affluens, ab agro sui cordis evellebat, nec eas aliquis ab eo, rege videlicet monitores aspernante, exstirpare [12 1Kb] ferro correptionis audebat.

2. Erat eodem tempore Bremensis praesul Adalbertus [13 1Kb] , sic typho [14 1Kb] superbiae turgidus, ut nec in seculari nobilitate nec in sancta conversatione quemquam putaret sibi aequalem. Ipse cum in aliqua summa festivitate publicam missam rege praesente [Col. 0492A] celebraret, et populo verbum Dei dicturus ex more locum altiorem ascenderet, inter cetera quasi bonos et nobiles in hac terra conquerens defecisse, se solum et regem, se scilicet anteponens regi, dixit de nobilitate remansisse,---cum duo fratres ipsius iisdem parentibus nati [15 1Kb] starent praesentes,---et quamvis apostolorum principis, fratris sui, Petri nomen non haberet, se tamen eandem quam Petrus habere potestatem, vel etiam majorem, quia Dominum [Col. 0492B] suum non, ut Petrus, umquam negasset.

3. Ipse cuidam in suo episcopatu abbatissae [16 1Kb] , quae nescio quid [17 1Kb] in eum peccaverat, praecepit per obedientiam ut intra dies quindecim hanc praesentem relinqueret vitam. Et quia ipsa tunc aegrotabat, ille vanus suum in ea praeceptum impleri posse sperabat, et si casu moreretur, mortuam suo jussu volebat ut crederetur. Die vero 15 illa, jam sanitate recuperata, misit episcopo legatum, nescio pro qua causa. Quem [18 1Kb] ut ille de longe adventantem vidit, sibi assidentibus laetabundus dixit: Numquid mea potestas minor in ista, quam fratris mei Petri fuit in Saphira? Ecce ista misera est mortua, auctoritate jubente mea! Sed postquam, nuntio propius accedente, vivere eam et ab infirmitate [Col. 0492C] convaluisse cognovit, a superbia sua valde confusus obticuit.

4. Aliquando cum, sicut solebat, in curia regis esset, et mensam regis cottidie delicatioribus quam ipse rex epulis oneraret, quadam die cunctis ad cibum pertinentibus prae nimio luxu consumptis, dapifer ejus nichil habebat quod tum [19 1Kb] ex consuetudine sua venustum ipsique regi comedendum, mensae regis imponeret [20 1Kb] ; sed nec erat pretium quo cibum emeret pretiosum, quia in similem usum totum consumpserat argentum. Quod cum episcopus non ignoraret, die illa latitabat, ne eum dapifer invenire potuisset, volens ut ille per suam industriam quolibet modo perquireret quod ad mensam sibi decenter apponeret. [Col. 0492D] Sed ille postquam dominum suum diu quaesitum tandem in capella quadam, quo confugerat, esse cognovit, ad hostium capellae confidentius pulsans, se intromitti postulavit. Cujus vocem ut episcopus agnovit, subito se in terram quasi in orationem prostravit. Ille ingressus, ut eum jacentem conspexit, et eum nec tussi nec screatu erigere potuit, tandem sese juxta episcopum velut simul oraturus extendit, et ei in auriculam loquens: »Orate, [Col. 0493A] dixit, ut vobis hodie sit quod manducetis; quia nondum quicquam, quod honeste super mensam vestram ponatur, habetis.« Episcopus velut ab extasi repente expergefactus: »Quid, ait, stultissime, fecisti, qui me a colloquio Dei temerarius abstulisti? Si, quod frater Transmandus [21 1Kb] videre meruit, tu vidisses, numquam michi posito in orationibus appropinquasses.« Ille autem in praesens aderat, et quia talia videbat episcopo placere, angelos cum eo loquentes in oratione se jam dudum dixerat vidisse. Erat autem ipse pictor ab Italia.

5. Hic igitur episcopus ubi regem velut infrenem equum per abrupta flagitiorum ruere vidit, ejus se lateri familiariter adjungere quaesivit: non ut vitiorum spinas, quae fuerant ortae, manu severae auctoritatis [Col. 0493B] radicitus erueret, et virtutum semina episcopali praedicatione plantaret, sed ut germina vitiorum adulationis aqua rigaret, et si quae virtutum fruges emergerent, amaritudine perversi dogmatis enecaret. Neque enim ut ante, dum perpetratis facinoribus caveret, cum Tobia dicebat: »Attende tibi ab omni fornicatione, et omni tempore benedic Deum, et pete ab eo ut vias tuas dirigat;« nec ut perpetrata lacrimis poenitentiae lavaret, cum Nathan sub velamento parabolae ferrum increpationis portavit, quo ulcere mentis repente percusso conscientiae virus efflueret; sed velut apostolicum dabat ei praeceptum: »Fac omnia quae placent animae tuae; hoc solum observans, ut in die tuae mortis in recta fide inveniaris;« [Col. 0493C] cum Scriptura dicat: »Post concupiscentias tuas non eas,« et rursum: »Non semines mala in sulcis injustitiae, et non metes ea in septuplum.« Ille vero ita docebat, quasi sit in hominis potestate, in una hora mutare vitam suam, cum proverbium sit: »Adolescens juxta viam suam etiam quum senuerit, non recedet ab ea,« et: »Odorem quem semel imbiberit recens testa, diu servabit (HORAT.).« Hac igitur episcopi non episcopali doctrina rex in nequitia confortatus, ivit per libidinum [22 1Kb] praecipitia, sicut equus et mulus quibus non est intellectus; et qui multorum rex erat populorum, thronum posuit in se libidini, cunctorum reginae vitiorum.

6. Binas vel ternas simul concubinas habebat; nec his contentus, cujuscumque filiam vel uxorem [Col. 0493D] juvenem et formosam audierat, si seduci non poterat, sibi violenter adduci praecipiebat. Aliquando etiam ipse uno sive duobus comitatus, ubi tales esse cognoverat, in nocte pergebat; et aliquando voti sui mali compos efficitur, aliquando vero vix effugiebat, ne a parentibus amatae sive marito occideretur. Uxorem suam, quam nobilem et pulcram suasionibus principum invitus duxerat, sic exosam habebat, [Col. 0494A] ut post nuptias celebratas eam sponte sua numquam videret [(21) 1Kb] , quia [23 1Kb] et ipsas nuptias non sponte sua celebraverat. Ergo multis modis eam a se separare quaerebat, ut tunc quasi licenter illicita faceret, cum hoc, quod licebat, conjugium non haberet.

7. Denique cuidam de suis familiaribus, ut peteret reginae concubitum, praecepit, magnumque ei praemium, si potiretur eo, promisit, quod inde illam non negaturam sperabat, quia juvencula, virum experta, jam quasi deserta vivebat. Regina vero sub femineo corpore cor habens virile, statim de quo fonte consilium hoc emanaret intellexit. Et primo quidem velut indignata negavit; sed sicut ille pertinaciter, sicut praedoctus erat, instaret, quod rogabatur, ore tantum promisit. Ille gratulabundus rem [Col. 0494B] regi nuntiat, et horam qua perficienda esset indicat. Rex vero laetus ad cubiculum reginae simul cum adultero pergit, ut dum eos pariter commisceri ipse videret, eam a suo conjugio legaliter abjiceret, vel etiam, quod magis volebat, occideret. Sed cum adulter ad hostium reginae pulsaret, et hoc illa velociter [24 1Kb] aperiret, rex timens, ne, illo prius intro misso, ipse excluderetur, ostium concitus irrupit Quem regina agnoscens, adultero foris relicto, januam citissime clausit, et suis virginibus convocatis, eum scamnis et baculis, quae arma ad hoc collegerat [25 1Kb] , in tantum verberavit, ut eum semianimem relinqueret: »Fili meretricis, inquit [26 1Kb] , unde tibi haec audacia, ut [27 1Kb] reginae, quae fortissimum habet maritum, sperares adulteria?« Ille clamat se esse [Col. 0494C] Heinricum, se esse ipsius maritum, se voluisse legitimum ejus concubitum. Illa reclamat, hunc non esse maritum, qui furtivum quaesisset adulterium; si maritus esset, cur non aperte ad suum thorum accederet? Itaque pene usque ad mortem percussum de cubiculo ejecit, ostioque clauso lectum suum petivit. Ille quid sibi accidisset, nulli ausus est confiteri; sed aegritudinem aliam simulans, integrum fere mensem jacuit in suo cubili. Illa enim non capiti, non ventri pepercerat, sed totum corpus integra cute contuderat. Qui postquam convaluit, quamvis acriter correptus, antiqua flagitia sua non deseruit.

8. Si qua coram eo querelam de qualibet injuria fecisset, et ab ejus regia potestate sibi justitiam fieri [Col. 0494D] postulasset, si illius insaniae aetas ejus et [28 1Kb] forma placebat, pro justitia, quam petebat, injustitiam multiplicem reportabat. Nam postquam ipse in ea quamdiu placuit libidinem suam implevit, alicui de famulis suis eam velut uxorem dedit. Ita nobiles in hac terra mulieres, ipse prius eis turpiter abusus, servili conjugio turpius dehonestavit. Haec omnia vidit ille falsus et fallens episcopus [29 1Kb] ; vidit, neque prohibuit; [Col. 0495A] immo sua doctrina eum, quo sine timore vel pudore talia faceret, velud adhortando confortavit. Stultum namque dixit esse, si non in omnibus satisfaceret suae desideriis adolescentiae.

9. Multa et magna in hoc genere ejus flagitia sponte praetereo, quia ad alia alterius generis ipsius scelera festino; hoc tantum hic ultimum locum teneat, quod in eo justus judex inultum non relinquat [30 1Kb] , ignominia videlicet quam sorori suae fecit [(22) 1Kb] , quod eam manibus suis depressam tenuit, donec alius ex ipsius jussu coactus fratre praesente cum ea concubuit; cui non profuit quod imperatoris filia, quod ipsius ex [31 1Kb] utroque parente soror unica, quod sacro capitis velamine Christo fuerat desponsata.

10. Sed quia nefanda stupra nefandiora generare [Col. 0495B] solent homicidia, sicut ille non unam Bathsebam [32 1Kb] libidinosus stupravit, ita non unum Uriam crudelis interfecit. Tot enim in homicidiis inmania perpetravit facinora, ut dubium sit quae major sit ejus infamia, libidinis incestae an crudelitatis inmensae. Omnibus erat horribiliter crudelis, sed nullis ita ut familiarissimis suis. Qui omnium particeps erat secretorum ejus, et conscius vel adjutor flagitiorum sive facinorum, dum securus sui de aliorum morte tractanti favebat, coactus est mortem pati, quam non timebat. Et hoc pro qua culpa? Quia unum contra ejus voluntatem dixit verbum, vel tacens, aliquod ejus consilium sibi non placere, gestu quolibet ostendit. Multos namque consiliarios habebat, sed nullus ei dare consilium audebat, nisi quod ipsi [Col. 0495C] placeret. Si quis vel inscius aliquid quod nollet ei consulebat, delictum quod ignoranter egerat, sui sanguinis effusione luebat. Nec alicui suam demonstrabat iram, donec incauto faceret auferri vitam.

11. Quidam de secretariis suis nomine Conradus,---juvenis nobilitate et moribus insignis, si hoc solum ei Deus dedisset, ut consiliarius regis numquam fuisset---hic erat quadam die Goslariae, certus se tam bene gratiam regis habere, sicut tunc cum eam habebat optime. Rex autem erat in Hertesburg [33 1Kb] castello, quo, praeter [34 1Kb] eos qui facinorum ipsius erant conscii et fautores, nullus nisi nomine vocatus ascendebat. Mittit igitur rex Goslariam, jubens ut Conradus ad se citissime veniat, et nullum praeter armigerum suum, qui se comitetur assumat. [Col. 0495D] Ille se putans ad aliquod consilium, cui nulli praeter se liceret adesse, vocari, ut fidem suam majorem ostenderet, etiam plus quam jussus fuisset fecit, et ipse suus armiger factus, cunctis incomitatus equitavit. Ergo veniens in silvam, vidit insidias, nec credidit eas sibi paratas; tamen quia, utpote solus, tantam multitudinem timuit, ecclesiam quae prope [Col. 0496A] erat celeriter petivit. Burchardus Misnensis praefectus, hujus latrocinii [35 1Kb] ductor nequissimus, ad ecclesiam sequitur, eique, si velit egredi, quod nichil mali patiatur in sua fide pollicetur. Ille quamvis ei nullam fidem haberet, tamen sciens quod, si sponte non exiret, ecclesiae non parcerent, exivit ejusque se fidei commendavit. Quem ducentes in solitudinem, sicut erant jussi, crudeliter interfecerunt; et nec in ipsa morte ei, quare moreretur, indicaverunt. Nec umquam vere cognovit aliquis quare fuisset occisus, nisi quidam mussitabant [36 1Kb] quod illi rex imponeret, quia cum quadam concubina sua jacuisset. Sed rex, ut suspicionem mortis ejus a se tolleret, auctores ejusdem mortis, quos latitare ad horam jusserat, persequi ab omnibus amicis suis [Col. 0496B] imperat; et illum sepeliri in loco fecit honorabili, ipseque ejus sepulturae tristis interfuit, et ut ad omnia simulanda doctus erat, non parum lacrimarum fudit. Sed nulli, quin esset, sicut erat, praecepto regis occisus, credibile fuit.

12. Fama fuit quod quendam de familiaribus adolescentem nobilissimum sua manu, dum quasi jocaretur, interfecerit; et, eo furtim sepulto, in crastino quasi poenitens ad suum magistrum Adalbertum episcopum venerit, et ab eo sine ulla satisfactione indulgentiam perceperit [37 1Kb] . Sed quia hujus rei veritatem michi non contigit agnoscere, placuit michi eam inter ambigua relinquere, quamvis pene omnibus versaretur in ore.

13. Novi autem quemdam de familiaribus regis, [Col. 0496C] qui aliquando de curia venit ad fratrem suum,---frater autem ille episcopus erat [38 1Kb] ---et quasi jactando fratri suo narrabat quod nullus esset in curia qui magis quam ipse esset in regis gratia. Quod cum frater ejus episcopus libenter audiret, eumque diligenter ammoneret ut gratiam regis omnibus modis servare quaereret, quia et ipsi honestum et omnibus suis utile esset: »Facerem, dixit ille, si simul cum gratia terreni regis possem tenere gratiam coelestis. Sed veraciter, inquit, agnovi quod, si quis hujus regis familiariter habet gratiam, habere non poterit aeternam vitam.« Igitur paulatim se sicut prudens a curia subtrahebat, et jam minus et minus ad secreta regis accedebat, et nec omnino aberat, nec sicut erat solitus frequens [Col. 0496D] aderat. Quem ubi rex minus assiduum vidit in suo servitio, causam quare faceret non inquirit, nec ei quicquam malae voluntatis ostendit; sed suo jam volens parcere ferro, quaerebat eum perdere ense alieno. Itaque, pro qua causa ficta vel vera nescio, misit eum ad regem Rusciae [39 1Kb] . Quam legationem ille libenter accepit, primum quia per hoc quasi probavit [Col. 0497A] se a gratia regis non abesse, cui secreta non dubitaret ut antea credere; deinde quia speravit se legationis hujus labore meriturum ut, legatione prospere peracta reversus, non parvum a rege deberet accipere beneficium; nec haec etiam minima fuit causa, quia libenter aberat a curia. Igitur perrexit, nec adhuc quid de se dispositum fuisset intellexit. Post aliquot vero dies, cum vespere declinasset in diversorium jubet sibi bonum parari convivium. Cumque jam comites ejus aliquantum bibissent, exilivit Sclavus quidam, vilis persona, et: »Nescio, dixit, quid est quod ego porto, quod episcopus [40 1Kb] Eppo michi dedit, et ut regi, ad quem missus vadis, darem praecepit.« Quod cum sibi ille monstrari rogaret, protulit Sclavus epistolam regis [Col. 0497B] imagine sigillatam. Ille nil moratus sigillum fregit, clericum suum, quid illae litterae vellent, exponere sibi praecepit. Clericus legit, et exposuit; hic autem sensus erat in litteris: »Scias in hoc te maxime, qualis amicus michi sis, posse monstrare, si hoc effeceris ut iste meus nuntius numquam in meum regnum possit remeare; quod utrum [41 1Kb] aeterno carcere vel potius efficias morte, nichil puta differre.« Litteris itaque consumptis igni ipse laetus iter suum peregit, legationem prudenter implevit, non parvo munere donatus rediit, domino suo regi regalia dona portavit.

14. De quodam intimo ipsius consiliario, cujus vocabulum sicut aliorum multorum sponte praetereo, rem comperi, quam idcirco hic placuit inseri, quia [Col. 0497C] duo non minima continet in se regis vitia, quae sunt videlicet crudelitas et luxuria. Hic cum non esset ortus a Saxonia, duxit uxorem natam de Saxonia, virginem tam formosam corpore quam et nobilem genere. Rex ipse eam illi a parentibus ejus impetravit, rex ipse nuptiis interfuit, sed dubium utrum magis pro sponsi honore vel [42 1Kb] pro amore sponsae. Nondum illa desponsatae [43 1Kb] virginalis pudicitiae [44 1Kb] pudorem deposuit, cum rex omni pudore deposito, ut eam sibi ad lectum suum mitteret, ipsum sponsum petivit. »Cum nec ullam rem, dixit ille, nec ipsam vitam vobis unquam velim negare, haec sola res est quam nec vos decet a me petere, nec ego vobis possum concedere.« Rex, magnus dissimulator, dolorem quem [45 1Kb] in corde magnum habuit, nec vultu [Col. 0497D] nec verbis ostendit. Post non multos autem dies, cum ille jam securus nichil sibi timeret, rex fere media nocte misit ad eum, praecipiens ut solus ad se veniret. Ille quamvis, more regis cognito, certus esset quod in ipsa nocte mori debuisset, tamen, quo jubebatur, ivit; sed prius loricam triplicem subtus tunicam induit. Cumque ad vestibulum cubilis regii venisset, ecce duo gladii ad duo latera ejus affixi, in mediis ejus visceribus sibi obviarent [Col. 0498A] nisi eos thoracis fortitudo repulisset. Ille tamen ad regem pervenit, et ei qualiter ante cubile ejus susceptus esset indicavit. Cui rex praecepit ut, si deinceps vivere vellet, hoc ab eo nullus umquam sciret.

15. Omnibus his malis hoc malum superaddidit, quod ceteris omnibus malis, et antiquis firmamentum quo vigerent, et novis quo surgerent initium, dedit. Episcopos enim non pro qualitate meritorum secundum canonum decreta constituit, sed si quis majorem pecuniam dedit, vel ipse major ejus flagitiorum adulator exstitit, hic dignior quolibet episcopatu fuit. Cumque alicui sic episcopatum dedisset, si ei alius plus daret, vel ejus magis facinora laudaret, illum priorem quasi Symoniacum fecit deponi, [Col. 0498B] et istum secundum quasi sanctum in eodem loco consecrari. Unde contigit ut multae civitates in illis temporibus duos episcopos simul haberent, quorum neuter episcopi vocabulo dignus esset. Bavenbergensem [46 1Kb] episcopatum, tam rebus exterius divitem quam sapientibus personis intus venerabilem, cuidam mangoni dedit, immo pro inaestimabili pecunia vendidit, qui melius sciebat nummos monetae cujuslibet aestimare, quam textum cujuslibet libri, ne dicam intelligere vel exponere, saltem regulariter pronuntiare. Qui tum in sacro officio vigiliae pascalis primam ex more lectionem coram sapientibus clericis pronuntiavit: »Terra autem erat inanis et vacca!« Ipse nimirum, licet bipes, vacca bruta et omni probitate vacua! Ipse tamen, quamvis nec [Col. 0498C] suo nec ecclesiae, quam ipse quasi regendam acceperat, auro parceret ut gratiam regis obtineret, ipso rege consiliante deponitur, et episcopatus alii datur, non qui vita et sapientia sit episcopatu dignior, sed qui regis flagitiorum major in omnibus fuisset assentator.

16. Inter haec omnia jam abeunte adolescentia, mox ut Adalbertum Bremensem episcopum nactus est consiliarium, ipsius suasionibus coepit in desertis [47 1Kb] locis altos et natura munitos montes quaerere, et in his hujusmodi castella fabricare, quae si in locis competentibus starent, ingens regno firmamentum simul et ornamentum [48 1Kb] forent. Quorum primum et maximum Hartesburg appellavit; quod [Col. 0498D] ita forti muro et turribus et portis exterius munivit, ita regalibus aedificiis intus adornavit, tale monasterium in ipso construxit, tales ornatus in ipso monasterio collocavit, tales et tot clericos illuc undique congregavit, uti [49 1Kb] aliquot episcopales locos [50 1Kb] omni suo apparatu aequipararet [51 1Kb] , aliquot etiam transcenderet. Quicquid ornatus ecclesiastici quemlibet episcopum magis decorum videbat habere, sive praecepto sive precibus acceptum, suo monasterio studebat conferre. Cetera vero castella non tam [Col. 0499A] pulcra quam fortia esse laborabat. Beatus et valde beatus esset, si munitiones easdem contra paganos erexisset. Nam ipsi jam dudum aut omnes fuissent christiani, aut christianis principibus in perpetuum tributarii. Sed haec castellorum diversis in locis constructio [52 1Kb] primo nostratibus puerilis [53 1Kb] ludus videbatur, quia nondum ejus intentio mala cognoscebatur. Et non solum ea fieri, nichil adhuc periculi timentes, cum jam possent, non prohibebant, verum etiam ex hoc eum fore contra nationes exteras bellicosum quasi divinantes, ad ipsas aedificationes eum vel opibus vel operibus adjuvabant. Postquam vero praesidia in ipsis castellis collocata coeperunt in circuitu suo [54 1Kb] praedationes agere, non suos labores in suos usus comportare, liberos [Col. 0499B] homines ad opus servile compellere, filias vel uxores alienas ludibrio habere: tunc primum, quid illa castella portenderent, intellexerunt, nec tamen adhuc resistere vel se defendere praesumpserunt. Tantum illi qui laedebantur, querelas occulte faciebant apud illos qui, longius a castellis remoti [55 1Kb] , nichil adhuc mali patiebantur. Illaesi vero dum laesis auxilium ferre negligebant, tyrannidi vires in se ipsos tribuebant. Nam ab agricolis ad militares, a terrae fructibus ad libertatem adimendam ascendit; et Fridericum de Monte, qui inter liberos homines vel [56 1Kb] nobiles eximius habebatur, famulum suum esse rex asseruit; Wilhelmum [57 1Kb] quoque, qui propter nimium cultum sui rex de Lotheslovo [58 1Kb] [(23) 1Kb] appellabatur, tanta crudelitate persequitur, quia [Col. 0499C] multa ei erant praedia, sed non multa sapientia, ut propter hos duos ab omni Saxonia praecipue facta sit adversus regem conjuratio, quamvis ab ipsis duobus pessima reddita sit retributio. Nam postquam Saxones omnes manifestum jam contra regem bellum coeperunt, illi duo fidei juratae obliti, primi relicta patria transfugae viles ad hostes defecerunt. Hoc vero postea patebit.

17. Gens vero Suevorum, audita Saxonum calamitate, clam legatos suos ad illos misit, et foedus cum eis fecit, ut neuter populus ad alterius oppressionem regi ferret auxilium. Volebat enim rex etiam Suevos violenter opprimere, et ut sibi de praediis suis redderent tributa compellere. Quod foedus Saxones si fideliter servassent, et ab infamia [59 1Kb] perfidiae [Col. 0499D] et a magna parte calamitatis liberi fuissent.

18. Sigifridus [60 1Kb] Magontinae sedis archipraesul, Werinhero [61 1Kb] Magedaburgensi et Burchardo Halberstadensi [62 1Kb] episcopis litteras querimonia plenas misit, quod rex in episcopatu suo loca praedationibus faciendis apta elegisset, positisque inibi castellis et praesidiis, multa mala rebus suae ecclesiae faceret. [Col. 0500A] Rogavit etiam in eisdem litteris quatenus se cum Annone Coloniensi archiepiscopo fidelissimo foedere conjungerent; non quod qualibet inimicitia dissilirent, sed quia non talis amicitia eos fideliter adunaret, ut uterque alteri secreta sua credere, sicut vellet, auderet. Hoc autem omni regno fore necessarium; quia si illi duo, qui majores erant in regno, fideliter in unum convenirent, in multa securitate totum regnum constituere potuissent. Hoc autem illos duos episcopos eo facile efficere posse, quo alter eorum, scilicet Magedaburgensis esset frater, alter vero consobrinus superius nominati Coloniensis archiepiscopi. Eandem querimoniam fecerunt ad invicem omnes pene regni Theutonici principes; sed tamen palam nullus audebat fateri, tanto rex erat omnibus [Col. 0500B] terrori. Sic quamvis soli Saxones hoc aperte viderentur incipere bellum, tamen non ipsorum solummodo consilio fuit inceptum. Qui cum tot et tantas calamitates et contumelias singuli paterentur, dum quisque suum tantummodo vulnus dolebat, et intactus adhuc vulnerato non condolebat, communi malo non resistebant communi consilio. Rex universale dampnum disponebat, et ad hoc quaelibet impedimenta repellebat, et auxilia, quibus sua mala voluntas impleretur, undecumque quaerebat; illi vero putantes speciale malum, contra communem perniciem nulla defensionis instrumenta parabant. Ille, quo facilius cunctos ut volebat opprimeret, prius illos in quibus eorum virtus maxime stabat, singulos labefactare temptabat.

[Col. 0500C] 19. (An. 1070.) Ottonem denique, virum prudentem et fortem, qui natus [63 1Kb] e Saxonia dux erat in Bawaria, omni calliditate [64 1Kb] deponere quaerebat, quia illum cum omnibus Bawariis [65 1Kb] Saxones adjuturum non dubitabat. Ergo quendam nomine Einnonem [66 1Kb] , praeter audaciam nichil virtutis habentem, pretio conduxit et promissionibus sollicitavit, ut ducem de regis morte secum tractasse diceret, et hoc [67 1Kb] se, si negaret, singulari bello probaturum promitteret. Ita [68 1Kb] certaminis illius constituto die, Otto ab amicis suis episcopis et aliis principibus praemonetur quod, si Goslariam veniret, ubi duellum fieri debebat, etiamsi adversarium suum vinceret, tamen inde cum vita non rediret. Elegit ergo honore suo potius [Col. 0500D] injuste privari, quam tale judicium subire, ubi sciebat ipsi justitiae violentiam fieri. Igitur ad sua recessit, et associato sibi Magno, duce Saxoniae, per duos fere annos cum rege bellum crudele gessit (an. 1071). Deinde consiliis amicorum coacti, cum se regiae traderent potestati, rex Magnum ducem in carcere suo per integrum biennium tenuit, ita ut nullus in hoc tempore sciret utrum viveret vel ubi esset.

[Col. 0501A] 20. Postea legatos ad regem Danorum misit ultra mare (An. 1073), eumque sibi ad Bardanwich rogavit occurrere, quo et ipse cum paucis perrexit, cum nulla fama testetur quod ante eum ullus rex in illas partes pervenerit [(24) 1Kb] . Regem illum ibi obvium habuit, cum eo secretum colloquium fecit, cui colloquio praeter episcopum Adalbertum et unum de regiis consiliatoribus nullus interfuit. Ipsum tamen colloquium non diu latuit, quia ille qui cum episcopo solus aderat, cum consilium quod ibi fecerunt prohibere non posset, illud quod poterat effecit, quod principes Saxoniae, quorum intererat, ipsum consilium non lateret. Rex enim Danorum regi Heinrico juravit ut ei contra omnes hostes suos, et nominatim contra Saxones, quantum posset terra marique [Col. 0501B] auxilium ferret; et rex Heinricus illi promisit ut ei cunctas regiones suo regno contiguas in proprium daret.

21. Igitur illo colloquio finito et Danorum rege reverso, rex Heinricus [69 1Kb] castellum Liuniburg, quod ibi prope erat, consideravit; cujus munitione perspecta, in ejus cupiditatem suo more vehementer exarsit, quasi, si illud in sua potestate teneret, nullus in illis partibus sibi resistere potuisset. Illud autem castellum Magni ducis parentum semper fuerat, et ad ipsum suumque patruum Herimannum tunc hereditario jure pervenerat. Ex paucis ergo quos habebat secum, fidelissimos septuaginta [70 1Kb] fere dimisit in illo castello, qui etiam ipsum totamque regionem circa compellerent regio parere serviliter imperio. [Col. 0501C] Sed his temere ingressis, Herimannus, dum rex e finibus suis fuisset egressus, expectat [71 1Kb] , et mox ipsum castellum cum multa virtute circumdat. Illi quid facerent? Castellum quidem forte et cunctis nisi soli fami insuperabile, sed praeter paucos panes, quos discedentes monachi reliquerant nichil quod manducari posset habebat, et fames eos castellum relinquere jubebat, sed obvia ferri virtus eos exire non sinebat. Paucis autem non erat tutum cum exercitu venire in proelium. Deditionem ergo comiti Herimanno offerebant; sed ille, nisi Magnus dux, filius fratris sui, rediret, nullum istorum abiturum dicebat. Quo comperto, rex multas angustias habuit, nec, quid sibi fuisset utile, facile excogitare potuit. Illos obsessos per vim liberare non potuit, quia de Saxonibus, [Col. 0501D] quos offensos habebat, exercitum congregare non credidit; de gentibus vero aliis suae ditioni subjectis eam multitudinem, cui illuc ire tutum esset, non habuit. Ducem reddere noluit, quia dum illum in vinculis tenebat, securus a bello Saxoniae fuit. Solus enim timor ne ille occideretur fecit ut, tot injuriis acceptis, bellum non inciperetur. Tot autem [Col. 0502A] fidelissimos suos, inter quos etiam erant qui nobiles cognatos habebant et fortes, si perire dimitteret, nullum ultra fidelem sibi inveniret, et tutum tempus ab eorum propinquis nullum haberet. Reddidit ergo Magnum ducem, et suorum fidelium recepit multitudinem. Inde natum proverbium per totam Saxoniam divulgatur: quod unus Saxo septuaginta Suevis ematur, vel septuaginta Suevi uno Saxone redimantur.

22. De reditu ducis Magni quanta fuissent omni Saxoniae gaudia, Tulliana non posset explicare facundia: non magis de illo gauderent, si eum a morte redivivum accepissent. Quanto [72 1Kb] eum se umquam vivum visuros desperaverant, tanto eum videntes vivum majore laetitia tripudiabant; nec solum sui vel [Col. 0502B] cognati [73 1Kb] vel clientes ejus de salute plaudebant, sed omnis omnino populus omnipotenti Deo, qui eum mirabiliter liberavit, laudes unanimiter reddebat. Quem enim patruus suus inaestimabili praediorum sive pecuniarum pretio redimere non valuit, hunc divina pietas eo modo, quem humana prudentia numquam posset excogitare, liberavit. Itaque nichil fere jam sonabat ex ore totius Saxoniae, nisi: Deo gratias de Magni ducis ammirabili liberatione! Illi qui numquam eum viderant, pro [74 1Kb] ejus ereptione non minores [75 1Kb] , quam si de ejus genere vel familia fuissent Deo gratias agebant.

23. Deinde cum principum festivitas apostolorum, Petri videlicet et Pauli, propinquaret, praecepit rex ut universa principum Saxoniae multitudo Goslariam [Col. 0502C] conveniret, ut si quid de communibus regni negotiis agi dignum emergeret, hoc ipse communi principum consilio tractaret. Omnes illuc alacres festinabant, quia calamitatum quas Saxonia jam diu tolerabat [76 1Kb] , aliquem terminum fore sperabant. Igitur festivitate celebriter celebrata, cum dies ad causas agendas statuta venisset, episcopi, duces, comites ceterique ad palatium diluculo [77 1Kb] primo congregantur; ibique sedentes, donec ad se rex egrediatur vel ad se jubeat eos intrare, nequicquam operiuntur. Nam ille cubilis sui foribus clausis, intus cum suis parasitis aleis vel ceteris rebus nugatoriis operam dabat, et tot magnos homines ad suam januam excubare, quasi mancipia vilissima, nichili pendebat [78 1Kb] . Tota [Col. 0502D] dies illa transiit; nec ipse nec aliquis vera portans nuntius ad eos exivit. Cum jam nox facta fuisset, quidam de parasitis ejus egressus, principibus irrisorie dixit, quamdiu ibi vellent expectare, cum rex per aliam januam egressus, ad urbem suam veloci cursu properaret? Ibi sunt omnes [79 1Kb] adeo turbati, qui tanto fuerant habiti a regis superbia contemptui, ut, nisi Dedi marchio eorum furorem sua prudentia [Col. 0503A] compesceret, eadem hora regi pariter omnes, omni projecto timore, manifeste renuntiarent. Illa dies et haec causa bellum primitus incepit; illa dies principium omnium quae sequuntur malorum [80 1Kb] fuit. Eadem namque nocte principes omnes parum pransi, cum singulis quibus optime credebant, in unam ecclesiam, cum omnes ceteri jam dormirent, ex condicto convenerunt; ibique non paucis prius lacrimis effusis, melius sibi fore mortem quamlibet pati, quam talem vitam in tantis calamitatibus et contumeliis vivere dixerunt. Constituto itaque die et loco quo omnes cum omnibus Saxonibus convenirent, et de libertate communi, quam sibi videbant ereptum iri, communiter agerent, ita sunt singuli ad sua reversi, quasi numquam amplius ad regis servitium venturi.

[Col. 0503B] 24. Igitur non longo [81 1Kb] tempore transacto, magni parvique, sicut constitutum fuerat, ad villam quae Normeslovo [82 1Kb] [(25) 1Kb] vocatur [83 1Kb] omnes convenerunt; cur autem tam magnus conventus in parvo loco factus fuisset, non omnes agnoverunt. Tunc Otto, qui dux olim fuerat, sed adhuc ducis nomen habebat, omni congregata multitudine, collem, a quo loquens ab omnibus audiri posset, ascendens, fieri silentium postulavit; quo facto, cum omnes arrectis starent auribus, hujusmodi sermonem incepit:

25. »Quare vos, o milites optimi, principes vestri tam frequentes in hunc locum convenire rogassent, licet omnes fere singuli cognovistis, tamen ut nullus vestrum [84 1Kb] sit qui se nescium possit asserere, visum est nobis, ut universi causam [Col. 0503C] pariter agnoscatis. Calamitates et contumeliae quas singillatim vobis omnibus rex noster jam per multa tempora fecit, magnae sunt et intelorabiles [85 1Kb] ; sed quas adhuc, si Deus omnipotens [86 1Kb] permittet, facere disponit, multo majores sunt et graviores. Castella fortia, sicut vos scitis, in locis natura munitis plurima construxit, ibique suorum fidelium multitudinem non modicam universis armorum generibus instructam collocavit. Quae castella, cum non contra paganos, qui nostram terram quae sibi confinis est totam vastaverunt, sint fabricata, sed in medio terrae nostrae, ubi nemo ei umquam bella cogitabat [87 1Kb] inferre, tanto molimine sint munita, quid portendant, et ex parte [88 1Kb] plurimi estis experti, [Col. 0503D] et, nisi misericordia Dei vestraque virtus prohibuerit, cito omnes experiemini. Bona vestra, qui juxta manetis, vobis invitis in ipsa castella deportantur; filiabus vestris et uxoribus pro sua libidine, quando [89 1Kb] volunt, abutuntur; vestros servos et jumenta, quicquid volunt, sibi servire praecipiunt; immo et vos ipsos in liberis humeris vestris quaelibet onera, licet foeda, portare compellunt. Sed [Col. 0504A] quando ea quae futura sunt mente concipio, ista quae nunc toleratis, tolerabilia puto. Postquam enim sua castella per totam terram nostram pro sua voluntate construxerit, et ea militibus armatis et rebus ceteris ad hoc negotium pertinentibus impleverit, tunc non amplius jam bona vestra particulatim diripiet; sed universa quae possidetis, vobis simul eripiet, et, hominibus advenis vestra bona largiens, vos ipsos, liberos et ingenuos, ignotorum hominum servos praecipiet esse. Quae omnia numquid in vos [90 1Kb] fieri patiemini, fortissimi viri? Nonne emori per virtutem praestat, quam vitam miseram et inhonestam, ubi illorum superbiae ludibrio fueritis, per dedecus amittere (SALLUST. Jug. 31)? Servi aere parati injusta imperia dominorum [Col. 0504B] non perferunt, et vos in libertate nati, aequo animo servitutem tolerabitis? Fortasse quia Christiani estis, sacramenta regi facta violare timetis. Optime, sed regi. Dum mihi rex erat, et ea quae sunt regis faciebat, fidelitatem quam ei juravi, integram et impollutam servavi; postquam vero rex esse desivit, cui fidem servare deberem, non fuit. Itaque non contra regem, sed contra injustum meae libertatis ereptorem; non contra patriam, sed pro patria et pro libertate mea, quam nemo bonus nisi cum anima simul amittit, arma capio, et ut vos ea mecum capiatis expostulo. Igitur expergiscimini, et hereditatem vobis a parentibus vestris relictam, liberis vestris relinquite; nec vestra socordia vel desidia vos et liberos vestros exulum hominum servos [Col. 0504C] fieri permittite. Sed ne cuiquam vestrum causa non satis vehemens videatur, qua adversus regem arma capiamus, praecipue nos, qui ab infantia eum in terra nostra maxime nutrivimus et ei prae ceteris gentibus suae ditioni subjectis fideles magis extitimus, unusquisque suas, quas ab eo passus est injurias, coram omnibus vobis exponat; et tunc, utrum satis magna necessitas nos ad injurias repellendas cogat, judicium commune decernat.«

26. Ergo Werinherus Magedaburgensis archiepiscopus, civitatem suam bis a rege caedibus et praedationibus invasam dicebat; et praeterea communes injurias se non minus dolere quam suas asserebat, et eis, quasi solus omnes fuisset [Col. 0504D] passus, obviaturum se promittebat. Burchardus praesul Halberstadensis querebatur quia praedia [91 1Kb] cujusdam nobilis viri cui nomen Bodo, quae jure suae deberent esse ecclesiae, rex sibi abstulisset injuste. Otto dux querimoniam fecit quia ducatum Bawariae, quem diu juste possederat, rex sibi in nullo crimine convicto, fraude quadam excogitata, injuste rapuerit. Dedi marchio de praediis ad se [Col. 0505A] jure pertinentibus, sibi per injuriam ablatis, fecit querelam. Herimannus comes, quod nuper erat factum narravit, quia [92 1Kb] urbem suam Liuniburg [93 1Kb] , hereditate relictam, callide rex occupavit; et, si eam retinere potuisset, totam illam regionem, quam sibi parentes jure dimiserant, non regia potestate sed injusta possidere voluit. Fridericus comes palatii conquestus est quia beneficium quod de abbatia [94 1Kb] Herolfesfelde [95 1Kb] magnum habuerit, injusta sibi jussione regis ablatum, centum mansis agrorum a rege redimere volebat, nec valebat. Fridericus de Monte, et Willehelmus, rex agnomine, quorum priori libertatem, alteri rex eripere voluit hereditatem, uterque pro se querelam faciebat, quae cunctos plus aliis querimoniis ad misericordiam commovebat, [Col. 0505B] quia in illis duobus quid universis facere cogitabat, aestimabant; quia scilicet omnibus, si posset, libertatem simul et possessiones auferre disponebat. Deinde ceteri suas quisque proferebant, quas erat passus, injurias; ad quas commemorandas nec pagina sufficit nec memoria. Omnes ergo qui ibi convenerant---convenerat autem maximus exercitus---singillatim juraverunt, episcopi quidem, ut, quantum salvo ordine suo possent, totis viribus ecclesiarum suarum necnon et totius Saxoniae libertatem contra omnes homines defenderent; laici vero ut, quamdiu viverent, libertatem suam non amitterent, terramque suam nullum deinceps violenter praedari permitterent.

27. Nec multo post (an. 1073, Aug.) recta via ad [Col. 0505C] Hartesburg [96 1Kb] , ubi rex erat, cum magno exercitu perrexerunt, et contra urbem, ita ut inde possent videri, castra posuerunt. Quos cum rex vidisset, subito quidem stupore perculsus expavit; sed ut erat dissimulator, quasi nichil timens, nuntios misit qui dicerent se non parum mirari quid vellet tanta [97 1Kb] congregatio populi; se non putare quod quicquam contra eos tantum meruisset quare merito civile bellum incipere debuissent. Discedere eos ab armis. Si quid quaerendum habeant, se paratum animo pacato cognoscere, et si quid sit corrigendum, consilio principum et amicorum suorum corrigere. Nuntii autem erant Fridericus episcopus, Bertholdus dux, Sigefridus regis capellanus. Nam mortuus jam nuper erat Adalbertus Bremensis [Col. 0505D] episcopus. Quibus omnium Saxonum dedit dux Otto responsum: se non hostili animo, nec ut civile bellum vellent incipere, ibi esse congregatos; se regi, si rex esse vellet, omni fidelitate servituros; se petere ut castella, quae non ad munitionem regni sed ad destructionem fabricaverat, vellet destruere; si vero nollet, tunc se intelligere quare constructa fuissent; sed libertatem suam sive bona sua contra omnium hominum violentiam cum divinae pietatis auxilio velle defendere. Cumque nuntii reversi regi [Col. 0506A] talia retulissent, ipsique, quamvis multum temptarent, ei, quo rogata faceret, persuadere non potuissent; ipse jam nec amicis familiaribus, quia non ut volebat sibi consilium dederant, fidem habuit, sed omnibus semotis solus secum quid ageret deliberans, cum nec honestum putaret ut, quasi vi coactus, subito castella sua per multos annos constructa destrueret, nec tutum crederet ut cum paucis, quibus etiam jam minus credere coeperat, cum tanto exercitu ad omnia parato placitum aliquod adiret: paucis quibus ipsum castellum commendabat scientibus, noctu Saxoniam deseruit, et per confraga silvarum, quae saepe dum locos castellis quaereret peragraverat, fugiens, ad Franciam orientalem paucis comitantibus venit. Cujus fugam ut [Col. 0506B] principes qui cum eo fuerant agnoverunt, male se desertos dicentes, ad sua quisque simili fuga festinaverunt. Haec autem fuga facta est anno ab incarnatione Domini 1073.

28. Postquam vero regis fugam, quae diu celari non poterat, Saxones agnoverunt, nil morantes, eos qui hoc castellum, quod facile destrui non poterat, obsiderent, ibi reliquerunt; ceteri vero ad cetera destruenda, quae non adeo erant fortia, perrexerunt. Quidam autem ex ipsis ad Thuringos transierunt, et eis totam rei seriem innotescentes, ipsos in suam societatem sacramentis datis et acceptis adjunxerunt. Quicumque etiam prius, dum rex erat in provincia, secum jurare non ausi fuerant, [Col. 0506C] eos jam rege fugato aut e terra sua fugiendo regem sequi, aut secum pro terra sua contra regem jurare [98 1Kb] compellebant.

29. His omnibus rite peractis, brevi tempore cum Hartespurg castellum capere fuisset difficillimum [99 1Kb] ---nam si in loco competenti staret, regali palatio locus idoneus esset---et illud dimittere fuisset omni Saxoniae periculosum, quia si illic escae tantum comportate essent, quamlibet ingenti exercitui insuperabile maneret, aliud castellum aeque firmum construxerunt [100 1Kb] , in quo positis per vices praesidiis hostibus auxilia vel alimenta venire prohibuerunt. Sed illi nonnunquam, dum Saxonibus ad novum castellum deferrentur alimenta, subito eruperunt, et intra [101 1Kb] suos muros ea deportari fecerunt. Verum haec [Col. 0506D] faciendo, damnum quidem aliquod sive contumeliam suis hostibus intulerunt, sed exinde magis cautos eos et industrios esse docuerunt. Ergo ex utraque parte pene singulis diebus fortiter pugnatur; sed Saxones inde fortiores erant, quia et castellum suum in altiori monte positum erat, ita ut in illo inferius constituto nullus nisi sub tectis tutus esset a jactibus lapidum, et fatigatis novi milites succedebant, et eis alimenta copiose veniebant; quae omnia hostibus erant econtra. Nam neque facile lapides in altiora [Col. 0507A] mittebant, neque fessos ipsos alii sublevabant, et fames, acerrimus hostis, eos non parum affligebat; quae eos dudum devictos ad deditionem coegisset, nisi eis cibos quidam ex Saxonibus furtim ministrarent, qui prius eis familiares fuerant.

30. Interea rex singulos Theutonici regni principes supplex adivit, se de regno Saxoniae, quod cum paterna hereditate, tum eorum omnium electione suscepisset, injuste depulsum, flebiliter indicavit, in qua re non tam sibi dedecus factum, quam illis omnibus qui in se fuissent despecti, narravit; ob omnibus auxilium, quo et suam illorum vindicaret injuriam, suppliciter postulavit. Sed non multos ipsorum sermones ejus movebant, quia quantas calamitates Saxonibus intulisset, pene omnes noverant: [Col. 0507B] praesertim quia eadem mala etiam Suevis et orientalibus Francis inferre voluerat. Tamen suo magis quam illius honori prospiciunt, eique se venturos in auxilium hac ratione promittunt, ut, Saxonibus ad placitum convocatis, utriusque partis causas diligenter agnoscerent; et, si quidem eum sine culpa violenter ejecissent, totis eum viribus in regnum suum restituere laborarent; si vero culpa sua terram omnibus opulentiis plenam stultorum consiliis credulus amisisset, ei, si se vellet audire, suaderent quatenus, furore deposito, subjectis sibi nationibus justus et pius, quod esset proprium regis, existeret, nec eos quorum male consilio deceptus erat amplius audiret. Se contra homines christianos, innocentes, sibique cognatione propinquos, gratis omnino pugnare denegant. [Col. 0507C] Quos sermones rex ideo quasi gratos accepit, quia quod intendebat fieri non posse cognovit, scilicet ut sine placito Saxoniam cum exercitu violentus [102 1Kb] intraret, et eos invitos [103 1Kb] suae ditioni subjectos ex liberis omnes servos faceret. Misit itaque nuntios ad principes Saxoniae, omnia bona promittens, si se permitterent in regnum suum cum pace redire; Ottoni duci, de quo sciebat omnium consilia pendere, honorem injuste ablatum pollicetur cum magno augmento restituere, si se [104 1Kb] vellet in honorem pristinum reducere.

31. Igitur exercitu quidem magno, sed non ad praeliandum parato nisi magna necessitas cogeret, congregato, Kal. Februar. cum dominicae incarnationis [Col. 0507D] annus 1074 [105 1Kb] nuper inceptus ageretur, Saxoniam ingredi disposuit. At Saxones adventu praecognito, terram suam defensuri cum maximo exercitu ad oppidum quod Nachan [106 1Kb] [(26) 1Kb] appellatur, occurrunt, et a rege non longius, quam tu uterque exercitus alterum videre potuisset, castra constituunt. Tamen invicem missi speculatores, exercitus utriusque virtutem diligenter explorant, et utrique [Col. 0508A] suis quod viderant certissime renuntiant. Erat autem Saxonum tam magnus exercitus, ut duplo crederetur esse major quam regis exercitus. Ergo qui erant ex parte regis, audita Saxonum multitudine simul et armorum instructione---nam rex suis dixerat illos nec equos habere nec usum militiae, sed rusticanos homines bellicarum rerum imperitos---cum prius ad preliandum fuissent incerti quia dignam non videbant causam pugnandi, nunc ad non pugnandum facti sunt certi quia cum causa deerant eis copiae, quibus tantae multitudini tuto possent obviare. Missis itaque rex, ut principes sui jubebant, ad Saxones legationibus, promisit se facturum omnia quae vellent ipsi praescribere, dummodo paternam [107 1Kb] dignitatem, quam pueritiae suae [Col. 0508B] malorumque consiliariorum culpa se fatebatur amisisse, nollent sibi denegare. Tunc Otto dux et ceteri quibus magna fuerant promissa, persuadent aliis quatenus hac eum conditione reciperent [108 1Kb] : Castella sua destrueret, nec ulterius ea restauraret; depraedationes amplius in sua terra nullas exerceret; in Saxonia Saxonum consilio cuncta disponenda disponeret, nullumque extraneae gentis hominem suis [109 1Kb] rebus agendis consiliatorem admitteret; et hanc sui expulsionem numquam in aliquo eorum vindicaret. Cumque rex omnia haec et his majora se facturum fidelissime promitteret, exercitu suo dimisso, cum paucis ad Saxones transivit, et cum laudibus et gaudio triumphali deductus, Goslariam usque pervenit. Hujus foederis inconsulta compositio Saxonibus [Col. 0508C] maximorum malorum fuit origo. Nam Suevorum, qui foederis jam pridem cum Saxonibus facti non inmemores, cum rege contra Saxones venire noluerant [110 1Kb] , ipsi Saxones, dum foedus cum rege facerent, fuerunt obliti; et ob hoc illis Suevi facti sunt ex amicis fidelibus hostes atrocissimi. Quod si aut illud non fecissent, au in illo faciendo Suevos sibi associassent, et perfidiae nota carerent, et non tam multos hostes saevissimos haberent.

32. Eodem tamen tempore maximam circa nos clementiam Dei cognovimus, quam numquam tradere oblivioni debemus. Nam cum tanta esset hiemis asperitas ut omnes fluvii vel paludes transire volentibus iter terrestre praeberent, et cum, viris [Col. 0508D] omnibus contra regem congregatis, solae mulieres cum parvulis domi relictae fuissent, pagani semper nobis infesti, totam Saxoniam, mulieribus et parvulis abductis, poterant in cinerem convertere, nisi Deus eos mirabili sua pietate, velut genuinae [111 1Kb] crudelitatis oblitos, intra proprios fines quasi clausos juberet quiescere.

33. Igitur cum rex exercitu Saxonum comitante [Col. 0509A] Goslariam venisset, sui non oblitus, coepit occasiones quaerere, ne, sicut promiserat, deberet in praesenti castella sua destruere. Quem cum moras nectere quidam principes nostri viderent, volentes ei placere, suaserunt ut illud castellum majus [112 1Kb] [(27) 1Kb] , quod manere volebat, alicui de principibus Saxoniae quasi in deditionem traderet, donec populi furor, qui tunc vehementer ardebat, aliquantum tepesceret, et tunc castellum, sicut volebat, integrum permaneret. Nam populus, ut dirueretur, vehementer instabat; quod nisi fieret, se statim ab integro rebellem fore clamabat. Rex vero in multis angustiis positus, quid faceret nesciebat; quia nec castellum illud destruere volebat, nec alicui principum, qui illud, si sibi quasi traderetur, staturum promittebant, fidem habebat; [Col. 0509B] et populum, ne recidiva bella resumeret, valde metuebat. Qua enim virtute pene solus in medio exercitu deprehensus se defenderet, vel qua fuga se, septus undique saevis hostibus, absconderet? Igitur ad ingenium suum reversus, excogitavit dolum; qui tamen non eum quem sperabat tenuit effectum. Nam quibusdam de suis antiquis familiaribus occulte praecepit ut ejus tantum propugnaculum summatim deponerent, et cum populus hoc viso totum sperans casurum discederet, illi a diruendo cessarent, et sic [113 1Kb] , paucis ruinis restauratis, integrum sicut volebat permaneret. Sed illi, suo labori parcentes, vicinos adduxere rusticos, quos, sicut erant jussi, jusserunt summos tantum muros demoliri. Rustici vero cum ejus loci potestatem nunc accepissent, [Col. 0509C] quo multa jam pridem mala passi fuissent, non quid juberentur sed quid jam diu desiderassent intendebant, a diruendo non quiescentes, donec lapidem super lapidem non remanere videbant. Ergo regalia aedificia, regali sumptu per multos annos constructa, brevi tempore destruunt, et in tantis moenibus nec fundamenta non eruta relinquunt. Legati regis non audent verbum facere, quia et ipsos, si quid contradicerent, minantur interficere. Itaque monasterium laborioso opere perfectum dejiciunt usque ad fundamentum, totum thesaurum ibi congestum, sive regis esset sive ecclesiae, diripiunt, campanas dulcisonas confringunt, filium regis et fratrem, quos ibi posuerat, effodiunt, ossaque eorum velut quaslibet immunditias [Col. 0509D] dispergunt, et nichil penitus ejus loci permanere permittunt.

34. Sed rex cum castellum suum sic agnovisset adnichilatum, magno quidem dolore cordis intrinsecus conturbatus, sed eum nullo forinsecus signo protestatur, quia superfluum putabat, his quos habebat odio dolorem suum monstrare, cum non posset in eorum suppliciis ad praesens odium suum pro velle suo saturare. Primates autem Saxoniae, cum regis animum scirent non inmerito, quamvis ipse celaret [Col. 0510A] [114 1Kb] , valde turbatum, omnibus modis eum mitigare quaerebant, se ipsos a consilii sive voluntatis crimine quocumque modo juberet ipse, purgando; et eos, qui crimine erant involuti, quacumque vellet poena cruciando; sed nil proficiebant. Nam rex non tantum illis qui scelus confessi [115 1Kb] fecerant, quantum istis qui se a se perpetrato scelere purgabant, irascitur; et dedignans irasci in rusticos, in maximos hujus regionis homines furorem suum, si quando tempus haberet, accendere meditatur. Interea tamen non quantum volebat, sed quantum in praesenti valebat, suum castellum vindicat, et omnia castella vel quaslibet hujus terrae munitiones, praeter antiquas urbes ad honorem regni constructas, dirui imperat. Quod imperium non ex tranquillo rigore justitiae, sed [Col. 0510B] ex iracundi pectoris commotione turbida processisse, hinc praecipue cognosci potuit, quia ca tella quaedam de nullo malo infamata destrui, plurima vero de praedis et latrociniis convicta, si pecunia data fuisset, intacta manere praecepit. His ita patratis, non quasi ullo dolore commotus vel quicquam mali Saxoniae cogitans, martio mense nondum peracto (an. 1074) Saxoniam reliquit, et ad habitatores Rheni ceterarumque Franciae partium male laeta mente [116 1Kb] transivit. Fertur vero, a finibus nostris discedens, cum juramento dixisse, quod numquam vellet amplius in Saxoniam redire nisi prius eam virtutem contraxisset, qua posset in Saxonia facere quicquid sibi libuisset.

35. Congregatis itaque illarum partium principibus, [Col. 0510C] nunc singulis nunc universis humiliter [117 1Kb] se prosternens, querimoniam fecit dicens, quod priores suae expulsionis injuriae sibi nunc leves essent, istas sibi magnas et insanabiles videri; in prioribus se cum suis principibus fuisse despectum, in istis vere suo suorumque despectui conjunctum esse coelestis militiae, et quod esset his majus, majestatis divinae contemptum. Nam narravit eis lacrimans, quia dum ipsorum consiliis contra suam voluntatem cedens, Saxonibus suum castellum regali sumptu constructum traderet demoliendum, illi non solum, quod eis permissum erat, illud inhumano more destruerent, sed insuper monasterium Deo sanctisque consecratum, paganis omnibus crudeliores, funditus [Col. 0510D] diruerent [118 1Kb] , campanas, calices et cetera ad honorem Dei collecta velut profana confringerent, vel hostili praedatione diriperent, fratrem filiumque suum, utrumque prolem regiam, miserabiliter a sepulcris ejectos in ventum membratim dispergerent, et quod his omnibus magis esset nefandum, sanctorum reliquias ab altaribus sacris execrandis manibus erutas, velut immunditias quasdam per profana loca dissiparent. His omnibus non sine largo fletu peroratis, singulorum pedes osculans oravit, ut si [Col. 0511A] non suam curarent vindicare injuriam, saltem contumeliam Deo Deique sanctis illatam remanere non paterentur inultam. Ait Saxones non dicendos esse christianos, qui, cum supradicta scelera in domo Christi facerent, se Christum nec [119 1Kb] amare nec timere monstrarent. Illos vero debere per hoc esse se Christi fideles ostendere, si, zelo Christi ferventes, ejus injurias non dubitarent ipso adjuvante vindicare. Has querimonias et supplicationes dum, quotiens fieret principum conventus, repeteret, annus integer evolvitur, antequam sua voluntas, ut in Saxoniam ducere posset exercitum, compleretur. Namque omnes qui miserias miserabiles, quas intulerat Saxoniae, sciebant, cum omne bellum res sit aspera nec hujus belli satis pateret idonea causa, ad differendum [Col. 0511B] hoc bellum quaslibet occasiones quaerebant. Quod nisi Rodolfum ducem Suevorum, quando cum rege foedus inibant, ut supra dictum est, Saxones offendissent, adhuc forsitan rex copias contra Saxoniam non haberet. Ille enim a Saxonibus, quorum confidebat auxilio, deceptus, regi quomodo poterat reconciliatur, et ei primus se cum suis omnibus Saxones hostiliter invasurum pollicetur. Sed hoc, ut dixi, post annum fiet integrum.

36. Interea missis vero in omnes circumquaque gentes legatis, donando, majora promittendo, cunctos si posset homines Saxonibus voluit hostes efficere, quia non tam eos suae potestati, quod leviter fieret sine bello, subicere, quam funditus ab hominum [Col. 0511C] numero quaerebat adimere. Duci Boemorum Wrotizlao [120 1Kb] Misnam civitatem cum omnibus [121 1Kb] ad eam pertinentibus promisit, et sic eum, ut suis partibus adjutor esset, ascivit. Liuticensibus paganis crudelitatis quam semper in Saxones habuerant frena laxavit, et quantum Saxoniae suis finibus possent adjungere concessit. Illi vero dixerunt se Saxones multis bellorum tempestatibus expertos agnovisse, et se raro vel nunquam de bellis eorum gavisos fuisse; sibi suam terram sufficere, seque, si suos terminos defendere valeant, contentos esse. Regem Danorum promissionis juramento confirmatae commemorat, seque illi daturum cuncta quae sit pollicitus affirmat. Philippum, Latinae Franciae rectorem, multis pollicitationibus sollicitat, ut antiquae [Col. 0511D] memor amicitiae, sibi quandocumque vocatus fuerit in auxilium veniat. Sed ille similiter a suis accusatus, et pene paterno solio depositus, vix suum honorem, cui adhuc haerebat, se dixit retinere; nedum isti suum, a quo penitus ceciderat, temptaret reponere. Willehalmum gentis Anglicae regem hac conditione suum vocavit in auxilium, ut ei vicem redderet aequam, si se umquam haberet necessarium. Ille vero respondit se terram illam bellorum [Col. 0512A] violentia pervasisse, et ideo, si reliquerit eam, ne posthac recipiatur in ea, formidare. Willehalmum ducem Pictavorum, matris suae germanum, sororis suae filio rogavit misereri, sibique ferre auxilium, quo posset in regnum patris sui, quo careret injuste, restitui. At ille tantas Francigenarum, Nortmannorum [122 1Kb] , vel Aquitanorum virtutes inter se et illum esse respondit, ut nullo ingenio per tantam fortitudinem cum exercitu transire potuisset.

37. His omnibus praeter Boemios fraudatus, cum de gentibus exteris vires satis magnas contra Saxones non haberet, pessimum, quod optime sciebat, consilium invenit, ut Saxoniam divideret, et Saxonibus contra Saxones pugnaret, ut quaelibet pars victa jaceret, ipse victor exultans triumpharet. Principes igitur [Col. 0512B] Saxoniae singillatim jubet ad se venire, causam fingens aliquam grandem, quam dicebat eorum consilio se velle terminare. Illi, nil dubitantes, quo sunt vocati venerunt, quo nec venire cessarent, si nullius causae interpositione simplici praecepto regem adire jussi fuissent. Sed venientes singulos primo blandus accipiebat, cumque jam secum aliquamdiu starent, animum suum eis aperuit, et eos, ut se ad opprimendam Saxoniam pro viribus suis adjuvarent, et hoc ipsum nulli proderent, jurare cogebat; quod nisi statim facerent, ab eo recedere non valebant. Inde factum est, ut in nostra parte pater, in [123 1Kb] adversa filius esset; hinc frater unus, illinc staret alius. Multi etiam de majoribus qui bona in utrisque regionibus habebant, ut utraque servarent, sponte [Col. 0512C] sua hic relicto filio sive fratre ad regem transibant, vel ipsi hic remanentes, fratres vel filios ad regem transmittebant. Plerosque militaris ordinis ad se eodem modo vocabat, et prout cujusque animum cognoscebat, minis sive promissionibus ad bellum civile sollicitabat. Etiam famulos ad se vocatos non dedignatur orare, ut vel interficiendo vel deserendo dominos, mererentur libertate donari vel etiam domini dominorum suorum fieri. Sed haec omnia occulta erant adhuc; quia si quis ei suum jurabat adjutorium jurare cogebatur ejusdem fidele silentium.

38. Quid dicam quod episcopis, quos in suas partes trahere non poterat, hujusmodi dona mittebat, quibus illis episcopatum pariter et vitam adimeret, [Col. 0512D] quatenus his personis daret episcopatum, qui suae voluntati praeberent ad omnia consensum. Per quendam fallacem [124 1Kb] monachum Werinhero [125 1Kb] Magedaburgensi archiepiscopo pulverem pigmentarium munus egregium misit, quem contra multas aegritudines salubrem sibi ab Italia a matre sua transmissum esse mandavit. Cujus partem crustae panis insertam catulo dari praecepit; eumque [126 1Kb] sine mora mori vidimus, et quia episcopus talem medicinam non gustaverat laetati sumus.

[Col. 0513A] 39. Sed postquam haec omnia famae loquacitas per Saxoniam coepit praedicare, et mala futura eodem quo postea veniebant ordine praedicere, plebs quidem, quae causas nescit pensare, laetatur, et omnes qui suas terras invaserint, impetu primo prosternere minatur; at nobilitas magnis angustiis afficitur, dum robur regis praevalidum suumque perexiguum subtili rationis examine metitur. Illinc namque venturos ad pugnam Francos utrumque littus Rheni tenentes, Suevos, Bawarios, Lotharingos, et Boemios aspiciunt; hinc vero non nisi Saxoniae vix tertiam partem inveniunt, quia omnes Westfali et omnes circa Misnam habitantes, regis auro corrupti, a nobis defecerunt [127 1Kb] . Ipsa quoque pars tertia vix secum fida manebat, quia [128 1Kb] singulos [Col. 0513B] in ea regia [129 1Kb] promissa assidue sollicitabant. Omnes etiam episcopi praeter quatuor, Magedaburgensem, Halberstadensem, Merseburgensem, Patharbrunensem [130 1Kb] , aut aperte ad regem transierunt, aut animo nutanti nobiscum steterunt, ut in quamcumque partem res prospere cederent, illic securi declinare potuissent.

40. Eodem tempore multa per Saxoniam signa fieri vidimus, ex quibus mala quae post venerunt praescire potuimus. Quod enim in Magedaburgensi prato vidimus corvos [131 1Kb] tam acriter inter se pugnantes, ut alii alios jacere dimitterent exanimes, narrare supersedeo, quia sacratiora, non minus futurorum praesaga, narranda habeo. Episcoporum nostrorum virgae pastorales, aere sereno, immo [132 1Kb] aestivo [Col. 0513C] calore perusto, stantes in capellis ita madescebant ut aqua sua manum suam implerent, si quis eas accipiebat [133 1Kb] . In Stidaraburg erat lignea Christi in cruce pendentis imago, quae eodem tempore tanto sudoris in aestivis diebus manabat fluvio, ut nec mappulis [134 1Kb] tersa sudare quiesceret, et [135 1Kb] vascula nonnulla suscepto sudore impleret. Werinherus Merseburgensis episcopus, dum sacra missarum solemnia celebraret, et more solito sanguini dominico partem corporis Christi imponeret, fundum calicis pars illa petebat, ac si caro Christi in plumbum versa fuisset. Quidam presbyter in episcopatu Magedaburgensi in villa Weddinge [136 1Kb] [(28) 1Kb] , in neutra parte conversationis egregius, qui nec vitiorum labe nec virtutum laude clareret eximius, dum in sacramentorum [Col. 0513D] confectione venisset ad communionem, calice levato vidit vinum non solum spiritualiter, sed et [137 1Kb] visibiliter, in sanguinem conversum; cujus rubore [138 1Kb] pariter et densitate perterritus nihil inde sumere praesumpsit, sed in Magedaburg civitatem, ubi adhuc [139 1Kb] venerabiliter servatur, cum magno [Col. 0514A] timore portavit. Quae omnia quid significasse putemus, nisi laborem quem post experti [140 1Kb] sumus?

41. Ergo cum regis ira longitudine temporis in nos nimis accensa, diutius latere non posset, certisque signis, quae mala nobis cogitabat facere, pateret; tunc principes nostri singuli et universi pariter legationes assiduas nunc cum litteris nunc sine litteris ipsi regi fecerunt, quibus hoc solum ab eo multa supplicatione petierunt, ut, coetu principum suorum collecto, se coram eis aut culpabiles ostenderet, et convictos eorum judicio puniret, aut ipsi suam innocentiam judicio quolibet ostenderent, et in ejus gratia, sicut hactenus erant, permanerent. Verum cum ab eo nullum pietatis responsum accepissent, et eum de sua tantum perditione modis omnibus tractare [Col. 0514B] cognovissent, ad eos qui cum eo principes erant legationes dirigunt, et eos, ut animum regis sibi placare velint, humiliter petunt. Ex quibus unam, quam Magedaburgensis archiepiscopus Magontino misit archiepiscopo, placuit epistolam supponere, ut ex hac omnes alias, quia omnes unius modi erant, quilibet possit agnoscere.

42. »Domno Sigefrido [141 1Kb] Christi sanctissimo sacerdoti, Werinherus [142 1Kb] licet indignus sanctae Magedaburgensis ecclesiae archiepiscopus, et cum eo omnes Saxoniae praesules, duces, comites, et universi simul clerici et laici, magni vel parvi, orationem devotam pariter et servitutem subjectam. Multiplices et magnae tribulationes, quae nos nostris peccatis exigentibus inremediabiliter nisi pietas divina [Col. 0514C] subvenerit affligunt, omnium qui vel Deum timent, vel se homines esse cognoscunt, misericordiam suppliciter quaerere nos compellunt. Unde quia vestram excellentiam Deum timere pariter et amare cognoscimus, specialiter ad almitatis vestrae misericordiam confugimus, humiliter orantes ut pro ipso Dei timore causam nostram juste pensetis, et, si justa fuerit inventa, misericordiae vestrae nobis auxilium ipsius amore justitiae, quae Christus est, tribuatis. Dominus noster rex, postquam factus adolescens, abjecto principum suorum consilio, sui juris esse coepit, et eorum qui nec aequum nec bonum considerant, magisterio se subdidit, semper nos insolito more quaerebat opprimere, bona nostra nobis eripere, suisque familiaribus ea contradere, [Col. 0514D] non ob aliam culpam, nisi quia illi domi parum vel nichil habebant et terram nostram fructuosam videbant. Itaque munitiora nostrae regionis loca fortissimis castellis occupavit [143 1Kb] , in quibus armatos non paucos constituit, qui nos aut serviliter sibi servire compellerent aut libertatem defendere volentes [Col. 0515A] occiderent. Ibi quanta pericula, quantas contumelias, quanta dampna in nostris corporibus, in nostris uxoribus, in nostris possessionibus passi sumus [144 1Kb] , et qualiter inde nos ad tempus misericordia Dei liberavit [145 1Kb] , quia vobis notum esse credimus, praeterimus. Postquam vero, tempestate tanta misericordia Dei sedata, pacem et gratiam suam nobis reddidit, nichil nos scimus contra eum fecisse [146 1Kb] , unde merito debeat in nos recidiva bella movere. Praedia quae querebatur ablata, legatis ipsius reddidimus, donec ipsi legati dixerunt, nichil esse reliquum quod reddere deberemus. Castella vel ceteras munitiones quas in nostris partibus destrui praecepit, omnes confregimus [147 1Kb] , nisi quas ipse nobis nolentibus [148 1Kb] stare permisit. De monasterio suo [Col. 0515B] destructo vel de sepulcris filii vel fratris sui violatis et ossibus eorum disjectis cum qualiter factum sit audieritis, quia nos sumus innocentes agnoscetis. Ipsius castelli ubi haec acta sunt destructionem nulli nostrum credere voluit, sed hanc operam suis famulis [149 1Kb] et familiaribus injunxit; qui negligentes et pigri, quo citius quod erant jussi peragerent, omnes rusticos qui in illa vicinia erant convenire fecerunt, et eis demoliendi castelli potestatem dederunt. Rustici vero, sicut rustici imperiti et ab eodem castello multa mala perpessi, cum nullus adesset qui castigaret, nihil in ipso voluere relinqui, quo [150 1Kb] iterum deberet renovari. Postea saepius domino nostro regi legationem sicut humiles servi cum multa [Col. 0515C] supplicatione misimus, ut, si quid in illa vel qualibet causa contra eum fecisse videremur, principum suorum judicio vel negando vel emendando satisfaceremus. Quam legationem quia adhuc ut accipere vellet nullius auxilio obtinere potuimus, vestrae sanctitati simul omnes, pedibus vestris advoluti, supplicamus, ut nobis iram domini nostri regis mitigare velitis, eique suadere ut, quod uni faceret homini, facere dignetur universae genti, scilicet ne prius nos furore bellico devastare quaerat, quam nos coram principibus suis criminosos et crimen emendare nolentes ostendat. Securitatem quam vos et alii principes ejus jusseritis, a nobis accipiat, ut ad nos sine bello veniat, et vestro nos judicio vel puniat, si meruimus, vel in pace cum [Col. 0515D] gratia sua dimittat, si innocentes inventi fuerimus. Sin hoc noluerit [151 1Kb] , in qualibet regni sui parte principes suos convenire jubeat, et quoscumque ex nobis adesse voluerit, eis eundi, redeundi [152 1Kb] , securitatem tribuat, et quidquid vos judicaveritis de nobis faciendum, faciat. Hoc [153 1Kb] igitur domino nostro suggerite, et ei pro Dei timore suadete ut nos homines esse cogitet, ne ad periculum animae suae nos innocentes perdere desideret. Si vestra sublimitas [Col. 0516A] pigra vel minus pia in his agendis fuerit, districtum Dei judicium nostras animas a vobis exigere habebit. Quod si vestrum pium consilium rex forsitam audire noluerit, rogamus vos et obsecramus, ut saltem vos et vestros instrumentum sui furoris habere non possit; ne, dum furori ejus ministratis, vitae vestrae [154 1Kb] et animae periculum incurratis. Valete.«

43. Eundem sensum continentes vel litteris vel verbis legationes cunctis ex illa parte principibus singuli principes nostri miserunt, et tandem a rege vix, magis importunitate devicto quam pietate mollito, responsum hoc acceperunt, quod hoc solo modo suam gratiam habere possent, si se suamque libertatem et omnia quae possidebant, potestatis [Col. 0516B] regiae sine omni conditione tradere voluissent. Quod facere rennuebant, quia nullius eum pietatis esse saepe experti fuerant.

44. Anno igitur et amplius, postquam de Saxonia rex abiit, evoluto, quum rex esset Maguntiae, in dominicae resurrectionis festo (an. 1075, Apr. 5), Saxonum nuntius illuc cum litteris venit, quas Udoni Treverensi archiepiscopo, qui missas eo die celebrabat, cum stans in pulpito faceret populo sermonem, porrexit, et ut eas omni populo recitaret et exponeret, ex omnium persona Saxonum pro Dei amore rogavit. Quod cum rex fieri prohiberet nuntius ipse litterarum sensum cuncto populo brevi sermone fidenter exposuit, et omnes qui Deum [Col. 0516C] timerent, ne Saxoniam, prius quam de aliquo crimine convicta fuisset, armis invadere vellent, verbis omnium Saxonum postulavit. Sed dux Suevorum Rodulfus foederis a Saxonibus cum rege subito compositi non oblitus, regem, quatenus injuriam cum Deo tum sibi suisque principibus universis contumeliose factam non sine vindicta dimitteret, instigavit, et ei se cum tota virtute quam posset habere promisit. Idem ceteri principes universi fecerunt, aliqui quidem multis promissionibus allecti, plures autem vicinae mortis necessitate, quam vitare non poterant adducti.

45. Quod ubi Saxonibus est auditum, tunc frequentes regi cunctisque primatibus legationes miserunt, obsecrantes, ut se cum ferro nollent innocentes [Col. 0516D] invadere; quia si in aliquo rei majestatis regiae ostenderentur, ad ipsorum arbitrium parati essent poenas dare. Tunc rex archiepiscopo Magedaburgensi cum quibusdam aliis suam gratiam mandavit; sibique a suis amicis esse consultum, ne totam gentem sine culpa deleret, innotuit; quorum consilium se velle, dixit, audire, si isti vellent a suis inimicis discedere, sibique [155 1Kb] Burchardum Halberstadensem episcopum, Ottonem ducem, Fridericum [Col. 0517A] praefectum palatii [(29) 1Kb] , cum ceteris quos adhuc quaereret, traderent [156 1Kb] . Cui legationi cum consensu ipsorum qui poscebantur est responsum, ut ipsi ei hac conditione praesentarentur, quatenus sub utrorumque principum judicio starent, ut eos illorum sententia vel convictos dampnaret, vel innoxios regis gratiae cum tota Saxonum gente reconciliaret. Sed Willehalmus Rex agnomine, et Fridericus [157 1Kb] de Monte, cum viderent aperte jam bellum coepisse, sacramenti quod cum ceteris Saxonibus fecerant obliti, multarumque calamitatum quas ipsi fuerant passi, necnon quod ipsi causa principalis erant incipiendi belli, patriam infideles deseruerunt, et infideliores ad hostem patriae regem noctu transfugerunt. Nam postea nec cives nec hostes [Col. 0517B] eis fidem habebant, et apud utrosque viles et infideles, despecti et miseri erant.

46. Ergo rex cum toto quem poterat habere exercitu juxta Beringa [158 1Kb] [(30) 1Kb] venit, ibique positis castris consedit. At ex alia parte Saxones circa [159 1Kb] Nechilstedi [160 1Kb] [(31) 1Kb] sua castra locant, et dum rex eos ad concilium vocet, expectant. Cumque verba quibus suos accusatos volebant expurgare disponerent, aderat nuntius regis, qui regem cum Saxonibus non verbis sed ferro [161 1Kb] disputare velle dicebat, et huic disceptationi diem crastinum determinabat. Nondum bene nuntius ille verba finierat, cum veniens alter, regem cum toto exercitu adventare dicebat (an. 1075, Jun. 13). Quod primo non credentes, ubi nimis verum esse cognoscunt, quia nec consilii [Col. 0517C] locus erat ineundi nec exercitus ad proelium ordinandi, quod ex improviso deprensi solent facere, pauci quibus vel animus [162 1Kb] vel arma fuerunt in promptu, fortiter ibant ad pugnam, plures vero, quibus longe vel animus vel arma erant [163 1Kb] , vertuntur in fugam. Verum ipsi pauci qui ad proelium perstiterunt, bene quantum poterant vel suam vel illorum qui fugerant vicem peregerunt. Nam, nisi Deus ibi superbiam nostram humiliare decrevisset, paucissimi nostri totum exercitum illum in fugam vertissent. Postremi enim illorum, nescientes quod nostrorum pars major fugae se dedisset, coeperunt et [164 1Kb] ipsi fugae praesidia quaerere, et, nisi illi nostrorum fugam prius agnovissent, fugiendo nobis victoriam [Col. 0517D] reliquissent. Quem cui belli casus daret occidere, nec ipsis qui occidebant dabatur agnoscere, quia tanta fuit pulveris facta commotio, ut cuiquam vix inter civem et hostem posset esse discretio. Hoc tamen comperimus, quod Udo noster marchio [165 1Kb] consobrinum suum Rodulfum ducem gladio fortiter percussit in faciem, et nisi nasus galeae dependens [Col. 0518A] fideliter defenderet, partem capitis ei superiorem penitus abscidisset. Fratres in illo proelio fuere diversi, patres contra filios, necnon et alii affectus [166 1Kb] erant contra se divisi. Sed si quis scelus in suo propinquo faceret, a nemine poterat sciri. Saevissimum quidem fuit illud proelium, sed brevissimo tempore peractum. Nam nostri numero quam pauci sed virtute multi---ipsi enim hostes numquam tantos ictus gladiorum se fatebantur audisse---postquam se a suis desertos esse viderunt, et ipsi multos occidendo fatigati fuerunt, ex paucis pauciores, paulatim se a periculo subtraxerunt, regique victoriae quidem gloriam, sed cum multa suorum ruina reliquerunt. Nam cum nostris ex partibus, ex summis principibus Gevehardus comes, ex mediis [Col. 0518B] vero Folcmarus [167 1Kb] et Suidgerus cecidissent, ex illa parte jacuerunt octo primates, non minus ipso rege nobiles. Hoc proelium primum factum est anno Domini 1075, Idus Junii, feria tertia.

47. Ergo rex, adepta cum multo suorum cruore victoria, aliquot dies intra sua castra manebat, donec eos quos de suis metus disperserat [168 1Kb] recollegit, et mortuos suos vel sepeliri vel in patriam sepeliendos fecit deportari. Deinde Saxoniam nimis laetus intravit, quam sic prostratam, ut ulterius non resurgeret, aestimavit. Obvia quaeque praedando diripuit aut incendio consumpsit. Si pagani nos ita vicissent, non majorem in victos crudelitatem exercerent. Feminis nil profuit in ecclesias fugisse vel illuc suas res comportasse. Nam viri per silvas [Col. 0518C] diffugerant, vel ubicumque spem salutis invenire latendo potuerant. Feminas in ipsis ecclesiis, etiam si fugissent ad altare, corrumpebant, suaque libidine barbaro more completa, feminas cum ecclesiis comburebant. Principes vero nostri diversas munitiones intraverunt, et inde legationes regis principibus [169 1Kb] obviam miserunt, obsecrantes, ut vel nunc Deo de sua gloria [170 1Kb] gratias agerent, et fratribus suis in Christo pro Christi nomine vel victis parcerent. Quarum legationum quasdam supponere complacuit, ut ex his lector ceteras, quia omnes eundem sensum habebant, agnoscere possit.

48. »Sigefrido Magontino et Adalberoni [171 1Kb] Wirtzeburgensi [172 1Kb] , praesulibus [173 1Kb] sanctissimis, Werinherus [174 1Kb] solo nomine Magedaburgensis episcopus, [Col. 0518D] quicquid humilius potest et devotius. Quia vos duos duorum praeceptorum Dei flamma plus aliis fervere non dubito, specialiter ad vos duos supplex confugio, rogans et obsecrans, ut in hoc perfectam Dei caritatem, sicut confido vos habere, probetis, ut in miseros fratres misericordiae viscera misericorditer [Col. 0519A] habeatis. Cogitate quia, sicut vos melius quam ego novistis, quicquid alicui gratia divina largitur, hoc ei vice talenti, de quo rationem venturo judici reddat, imputatur. Itaque quia vobis familiaritatem coram domino nostro rege, regis coelestis misericordia voluit concedere, sic ipsam familiaritatem facite cunctis qui vestro indigent auxilio prodesse, ut et omnis qui vestro sublevatus fuerit auxilio, de vestra felicitate gaudeat, et ipse Deus aeternam mercedem vobis pro lucro talenti tribuat. In primis igitur meam causam cum domino nostro dignetur misericordia vestra misericorditer tractare, scilicet quia semper volui et volo pro viribus meis, et ultra vires, ejus honori servire. Quod si me forte majestas ejus accusat [175 1Kb] , quia [176 1Kb] nuper quasi pugnaturus cum eo [Col. 0519B] venerim; hoc, quod ipsa Veritas, quae Christus est, novit verum esse, respondete: me nulla pugnandi causa venisse, sed ob hoc solum, sicut coram legatis ejus fuerat constitutum, ut eos quos in nostris partibus suos vocaverat inimicos, volentes sive nolentes ei praesentarem, quatenus vestro aliorumque principum judicio, vel in crimine deprehensi justo supplicio subjacerent, vel innocentes inventi, vobis intercedentibus gratiam ejus reciperent. Quorum causam quia non est dignatus accipere, quid me nisi, sicut feci, decebat abscedere? Si alias michi quaslibet culpas imponet, ne longum faciam, vestram aliorumque ejusdem ordinis virorum patiar sententiam. Deinde domino [177 1Kb] nostro regi dignetur almitas vestra suggerere ut recordetur se coelestis regis [Col. 0519C] vicem simul et nomen habere, qui dicit se misericordiam magis velle quam sacrificium, et qui venit non ut judicet mundum sed ut salvetur mundus per ipsum; quatenus dum haec recogitans eum, cujus est [178 1Kb] membrum et cujus nomen habet, actibus studet imitari, mereatur in regno coelesti beatitudinis aeternae gloria coronari. Per totum fere annum litteris aliisque legationibus nostris omnes fere principes regni suppliciter adivimus, et ut nobis copiam coram veniendi acquirerent oravimus, quatenus eorum judicio vel noxii dampnaremur [179 1Kb] vel innoxii solveremur. Quod quia numquam impetrare potuimus, iterum vos et omnes Dei fideles suppliciter oramus, ut saltem nunc, postquam iram suam nostro [Col. 0519D] cruore satiavit, postquam Deus illi, sicut oportebat, honorem donavit, furorem deponat, Deo gloriam reddat, et quod ante sanguinem effusum fecisse poterat, nunc tanto sanguine fuso faciat. Det nobis locum ubi vobiscum, et cum Rodolfo, Berchtaldo [180 1Kb] , Godefrido ducibus convenire possimus [181 1Kb] ; et in quacumque re vobis culpabiles esse videbimur, omni voluntate nostra deposita, vestrae prudentiae judicium volentes patiemur. Nulla fuit umquam in quolibet pagano tanta crudelitas, ut quos sine omni periculo [Col. 0520A] vel labore suae dampnationis subdere potuisset, non sine suo suorumque periculo sibi subjicere vellet. Quod si nostrum sanguinem, dum nichil ejus supersit, laborat effundere, cogitet hoc non facile fieri posse sine suorum aliqua commixtione [182 1Kb] . Itaque si nobis nullam misericordiam facere disponit, saltem suorum manibus et gladiis parcere velit. Haec igitur et si qua potueritis aptiora, domino nostro suggerite, eique ut Deum timeat, populumque, cui rector est datus, non perdat sed custodiat, suadete: ut et ille si vos audierit, et vos si bene suaseritis, aeternam mercedem recipiatis.

49. »Dominis et N. sacerdotibus sanctis, ceterisque viris ejusdem virtutis et ordinis, Werinherus [183 1Kb] plenus omni miseria, aeterna participari misericordia. [Col. 0520B] Quamvis omnes supplicationes, quas vestrae paternitati verbis vel litteris feci, nichil michi adhuc videam profuisse, tamen iterum vestrae pietati non cesso supplicare, ut, si vos nec mea innocentis calamitas, nec, quae vel nocentibus solet misereri, flectit ulla pietas, saltem vos taedio suo mea vincat importunitas. Per omnipotentis igitur Dei clementiam vos rogo pariter et moneo, praesules sanctissimi, ut in me vos ipsos considerare dignemini, et me non solum in nullo crimine convictum, sed nec de ullo [184 1Kb] crimine compellatum, condempnari ne patiamini. Culpa michi prius imponatur, defensionis michi locus donetur, ubi vel nocens vestro judicio dignum cogar subire supplicium, vel innocens vestrum sub gratia domini nostri [185 1Kb] merear habere [Col. 0520C] consortium. Quis enim fuit umquam juste prius dampnatus, quam de aliquo crimine fuisset accusatus? Nondum michi cognovi culpam quamlibet imponi, et jam, quasi criminum plurimorum convictus, poenas saevissimas dedi. Quod si me quisquam domino meo fuisse vel esse perfidum criminatur, non minus quam qui dixit Domino: »Demonium habes« mentitur. Haec igitur cum domino nostro clementer tractate, et ut se regem esse recogitet [186 1Kb] suadete, et unde rex sit appellatus edocete. Vestra quoque sapientia dignetur secum pensare, cujus vel quanti criminis sit, ecclesiarum bona vastare, ipsas ecclesias polluere vel incendere; et si ullum vel magnum crimen esse videatur, in hoc [187 1Kb] vos domino nostro [Col. 0520D] fideles esse probate, ut, dum eum ab injusto revocatis, ejus animam ab incendio gehennae liberetis; ne, dum ille externa sanctorum bona injuste devastat, internis bonis, sanctorum gratia privatus, juste careat. Recorderetur etiam prudentia vestra quia mortem minatur apostolus non solum morte digna facientibus, sed etiam consentientibus.«

50. Fridericus vero, Monasterii praesul venerandus, quia de nostris partibus erat oriundus et Magedaburgensis ecclesiae fuerat olim canonicus, archiepiscopo [Col. 0521A] Magedaburgensi litteras misit, quibus eum [188 1Kb] commonuit, ut quocumque modo potuisset, pacem facere cum rege satageret. Quibus litteris has litteras Magedaburgensis archipraesul remisit:

51. »Sacerdoti Dei Friderico [189 1Kb] sanctissimo, Werinherus [190 1Kb] , eo quod vocatur indignus, devotos fraternae servitutis affectus. Quamvis eo moerore, quem nova tribulatio genuit, ita sim plenus, ut in penetrabilibus cordis mei nullus ulli gaudio possit inveniri locus, consolationis tamen vestrae litteras ut accepi, non parum lacrimas moeroris repressi, quia nonnullum lenimen doloris [191 1Kb] habeo, cum vel unum fratrem fraterno dolore dolere video. Tunc autem solido gaudio gauderem, si vos sicut tribulationem [Col. 0521B] quam sumus experti, sic innocentiam nostram [192 1Kb] considerare viderem, vel si consilium, quod michi de facienda pace datis, ut ipsa re fieret, adjuvare possetis. Ut enim a rege nostro cunctisque regni principibus, maximeque ab episcopis nostris confratribus, igni ferroque terra nostra vastaretur, quod crimen nostrum tale praecessit? Vel si ullum fuit, in quo concilio sacerdotum, in quo palatio principum declaratum patuit? Quando vocati [193 1Kb] ad satisfactionem venire contempsimus? A quibus accusati et [194 1Kb] convicti sumus? Immo postquam domini nostri regis iram, licet sine causa, in nos exarsisse cognovimus, singulos principes, sacerdotes et laicos, scriptis et dictis suppliciter oravimus, ut coram veniendi copiam nobis impetrarent, quatenus aut [Col. 0521C] criminosi ipsorum judicio dampnaremur [195 1Kb] , aut sine crimine cum pace et gratia domini nostri dimitteremur. Quod cum nobis nichil prodesse videremus, ipsi domino nostro legationem sicut humiles servi saepe fecimus, supplicantes ut nos vel in crimine deprehensos judicio principum palam dampnaret [196 1Kb] , vel sine crimine repertos gratiae [197 1Kb] suae serenitate donaret. Hac igitur de culpa terram nostram saevus vastator invasit, igni ferroque pene desertam reddidit. Quod si soli laici in illo exercitu fuissent, forsitan ecclesiis et ecclesiasticis rebus pepercissent. Nunc vero quia [198 1Kb] plurimi sacerdotes aderant, nulli rei sacrae parcebant, sed ecclesias, quas vel ipsi vel fratres [199 1Kb] eorum consecraverant, igne nefario succendi videbant, nec contradicebant. Quid igitur tunc laici facerent, cum episcopos ut talia fierent consentire vel etiam instigare viderent. Sed ut haec gesta sint [200 1Kb] , quamvis ante simus ultra modum puniti quam aliquo modo in culpa qualibet inventi, quamvis ab illis simus caede et incendio [Col. 0522A] sine culpa vastati, a quibus nos oporteret vel in aperto crimine defendi, tamen de facienda pace consilio vestrae pietatis acquiescimus, si eam fieri posse sine majore [201 1Kb] dampno nostro viderimus. Illarum partium principes in aliquem locum, quo nos tuti possimus occurrere, veniant, nosque sua sapientia quid nunc acturi simus edoceant; quia quicquid eis placuerit, dummodo nobis vel posteris nostris non noceat, noster consensus concorditer implebit. Quod si paternitas vestra suscipiens hanc [202 1Kb] operam opere complebit, cum coelesti praemio nos omnes fideles semper amicos habebit.«

52. Ipso tempore Deus omnipotens urbi Magedaburgensi per sanctorum merita, qui ibi plures habentur, magnam misericordiam ostendit, et ipsam [Col. 0522B] urbem totumque illud episcopium a crudeli regis invasione ita mirabiliter defendit, ut nulli qui hoc cognovit [203 1Kb] liceat dubitare, ipsorum meritis sanctorum tunc illam civitatem incolumem permansisse. Nam cuidam ancillae Dei ante proelium per visionem fuerat revelatum, si caput sancti Sebastiani, quod in eadem civitate cum multa veneratione habetur, circa terminos episcopii fuisset portatum, eosdem terminos nullus posset intrare hostium. Quod cum ipsa Meginfrido [204 1Kb] , ejusdem urbis praefecto, et praefectus antequam exirent ab bellum, nobis audientibus archipraesuli nostro retulisset [(32) 1Kb] , peracto jam proelio, caput ipsum omnes terminos nostros, antequam rex veniret, circuire fecimus [(33) 1Kb] , et ita esse sicut ancilla Dei praedixerat, [Col. 0522C] ex ipso rerum eventu comperimus. Nam ubicumque rex ad ipsos terminos venit, divino nutu perterritus rediens, nusquam illud episcopium intravit.

53. Sed cum rex exercitu comitante venisset Goslariam, ibique a quibusdam nostris episcopis triumphali susceptus esset gloria, ab amicis suis, quid sibi foret agendum, quaesivit, et vix, quod sibi utile esset, invenire potuit. Nam consilium quod ei dederunt pene omnes, ut Deo de victoria sua gratiam [205 1Kb] ageret et Saxones in pacem et gratiam suam sicut rex christianus reciperet, non accepit; quod vero ipse solus volebat, ut statim cunctos suae servituti subjiceret, ad praesens implere non potuit. Nam nec principes omnes capere valebat, quia per diversa dispersi fuerant, nec diu cum exercitu in hac terra manere potuit, quia fames in illo anno nobis tunc utilis fuerat, et Julius mensis fruges adhuc maturas non exhibebat; nec vero tutum putabat sine exercitu tunc in Saxonia remanere. Abiit ergo [Col. 0523A] cum toto exercitu, et Saxoniam, sicut prius, habuit in incerto. Nam postquam recessit, Saxones iterum congregantur, Deumque quod eos misericorditer castigans, non penitus opprimi permiserit, humili devotione collaudant, et se invicem, quatenus unanimiter pro sua libertate tota virtute pugnent, adhortantur; Deique misericordiam non ex toto sibi sublatam inde [206 1Kb] conjectant, quia [207 1Kb] quasi paterna pietate flagellati, ad recipiendam virtutem discessu regis oportunum tempus acceperant.

54. Interea rex totum exercitum iterum congregabat, ut Octobri mense Saxoniam ingressus, fruges, quas Julio mense multas in agris viderat, aut utendo aut comburendo consumeret, populumque totum vel rebellem gladio devorandum daret, vel [Col. 0523B] humilem perpetuae [208 1Kb] servituti subjiceret. Econtra Saxones magno jam periculo facti prudentes, cum non minore venerunt exercitu, jam non sicut antea fugaces terga daturi, sed fortiter pro sua libertate pugnaturi, ita ut eam vel Dei auxilio firmiter retinerent, vel cum vita simul amitterent. Ergo ambo exercitus in loco qui dicitur Everha [(33) 1Kb] convenerunt, et a se non loco sed animo longe fuerunt. Tamen exercitus regis ad proelium non ut antea promptus erat, quia non, sicut audierat, inbelles esse Saxones expertus fuerat, et magna sibi pars de priori multitudine deerat. Nam Berchtoldus et Rodulfus duces postquam a priori sunt proelio reversi, divina pietate compuncti, quadragesimas publice [209 1Kb] jejunaverunt, et amplius se pro rege contra Saxonum [Col. 0523C] innocentiam non esse pugnaturos, fideliter Deo voverunt. Tunc illi [210 1Kb] ad Saxones miserunt; et accepta dataque fide, ad secretum consilium principes ex utraque parte convenerunt. Ibi illi nostris in sua fide promiserunt, quod si se sponte tradendo regi vellent honorem facere et tota Saxonia quieta staret in pace, et ipsi nec in dura nec in longa forent captivitate. Fama quoque testante comperimus, quod rex suis jurasset principibus, ut si hoc ad honorem suum perficerent, in principio Novembris proximi omnes ad sua cum pace et gratia sua dimitteret. Igitur omnes episcopi nostri, duces, comites, ceterique majores [211 1Kb] , manu fidei ab illis accepta, regiae potestati se sponte tradiderunt (Oct. 25), totumque populum suum valde tristem in patriam [Col. 0523D] redire jusserunt.

55. Distributis ergo per custodias principibus nostris, rex omisso exercitu Saxoniam cum magna gloria ingreditur, et ab his qui domi erant cum majore gloria suscipitur. Nam sperabant eum, sicut promiserat, cum pace et pietate venire, omnesque [Col. 0524A] suas injurias oblivioni perpetuae tradere. At ille, suae promissionis oblitus, nec Deo pro victoria quam sic leviter acceperat dignas laudes humiliter reddidit, nec illam quam tunc habebat gloriam umquam se disperditurum [212 1Kb] credidit. Quod si regi regum se tunc humiliter substerneret et in victos misericordiam Dei ostenderet, non solum quos vicerat Saxones, sed omnes quibus imperabat gentes, timere se pariter et amare faceret, et ad illas etiam nationes quae sibi non subjacebant, gloriae suae famam cunctis laudandam transmitteret. Quia vero crudelitatis antiquae non immemor, timeri tantum nec amari curabat, nec Saxones sibi fideles nec alias sui regni nationes devotas habebat, et ingentem apud exteras gentes laudem, quam posset habere, [Col. 0524B] perdebat. Amicis enim non minus quam hostibus crudelis fuit, nisi quod in amicos crudelitatem prius exercebat, ut hostes ex hoc cognoscerent, quid sibi futurum sperarent.

56. Ekkiberti [213 1Kb] denique marchionis, qui Saxonibus nullum fecerat auxilium, sed regi, utpote valde propinquo genere, toto animo favebat, possessiones prius invadit, easque Othelrico [214 1Kb] , cuidam de suis consiliariis, donavit. Hic Othelricus de Godesheim oriundus fuit, et quia Dei timorem penitus abjecerat, Godeshaz [215 1Kb] [(34) 1Kb] agnomen habebat, quia vere ex odio Dei venerat, quod ille regi familiariter adhaerebat regisque mentem pro suo velle disponebat. Deinde nostrorum bona captivorum, quae ipsis manere debebant integra si fides fuisset ei integra, [Col. 0524C] suis parasitis largitur; et quae suis principibus in nos bona promisit, cuncta mentitur. Tunc urbes et castella vel quascunque munitiones adhuc habebat Saxonia, suis sequacibus commendavit; et ut per totam regionem tyrannidem exercerent imperavit.

57. Natalis dominici festivitatem, ubi 1076 annus ab incarnatione Domini inchoatur, convocatis [216 1Kb] ad se suarum partium episcopis [217 1Kb] , animo non festivo Goslariae celebravit, quia festum salutis humanae principium Ottonis occisione nefanda contaminare disposuit; quem [218 1Kb] Christus ad honorem suae nativitatis eadem gratia mirabiliter eripuit, qua ad liberandum genus humanum ipso tempore Deus homo fieri voluit. Nam ipsum ducem Roperto [219 1Kb] Bavenbergensi episcopo [Col. 0524D] servandum commiserat, et episcopus eum in castello quodam, dum ipse pergeret ad curtem regiam, militibus suis custodiendum tradiderat. At rex illuc episcopo nesciente misit, ducemque ad se duci praecepit, ita ut, temporum vicibus mutatis, per noctes irent et per dies noctium vice quiescerent. Cumque in media nocte a quatuor armatis inermis ipse ductus [Col. 0525A] Goslariam venisset, et illi per curtem ad silvam tendere voluissent, tunc primum intellexit, quod in silva se [220 1Kb] occidere jussi fuissent. Igitur eos rogat, ut sibi ad monasterium orare liceat. Quod ei cum fuisset negatum, subito unius ipsorum gladium comprehendit [221 1Kb] per capulum, et cum ense nudo, invitis illis, ad episcopi sui custodis cubiculum [222 1Kb] pervenit, et cum magno strepitu episcopo expergefacto, rem quae secum agebatur innotuit, eumque ut se a furtivae casu mortis eriperet oravit. Quod cum per oppidum divulgatum fuisset, rex eum sicut voluerat, non praesumpsit perdere, sed eum libere per curiam quo vellet ire permisit. Sed ille, sicut erat vir in omnibus prudens, ad consilia regis frequenter accessit, et sapientia sua brevi tempore promeruit, ut [Col. 0525B] quicquid ad honorem regis pertineret, ejus consilio maxime rex ipse disponeret. Denique quem nuper habebat hostem saevissimum, eum nunc coepit habere consiliatorem fidelissimum (an. 1076).

58. Nos autem ubi principes illos, qui nostros habebant in custodia, Goslariae esse comperimus, litteras eis supplicationum pro principum nostrorum liberatione transmisimus, quaeque civitas sive provincia pro sui episcopi sive primatis ereptione. Ex quibus unam tantum placuit epistolam subnectere:

59. »Domno Udoni, ovium Christi sanctarum sanctissimo pastori, clerus et populus Magedaburgensis [223 1Kb] ecclesiae devotionem fidelissimam utriusque hominis. Quod tanti viri notitiam familiariter et gratiam nulla nobis adhuc nostrae servitutis exhibitione [Col. 0525C] quaesivimus, nosmetipsos inter nos vehementer accusamus, et nulla nos servitute nostra vobis [224 1Kb] vel notos esse factos eo magis erubescimus, quo non promeriti tanta pietatis vestrae solatia in multis nostris tribulationibus accepimus. Ex omnibus enim tribulationibus, quas vel longus jam nos usus ferre sapienter edocuit, vel quas ipsa novitas quo insolitas [225 1Kb] , eo nobis graviores reddit, nulla nobis umquam gravior incubuit, quam quod nostro domino archiepiscopo [226 1Kb] , immo patre piissimo, per tam longae captivitatis aerumpnam carere contigit, his praecipue tempestuosis temporibus, in quibus nobis esset maxime necessarius. Sed quia, sicut ex ipsius legatione cognovimus, multa vestrae pietatis humanitate fruitur, ita ut se non dolore captivitatis [Col. 0525D] affici, sed a labore, quo plurimo fatigatus erat multa dulcedine vestra refici fateatur, omnium quas [227 1Kb] nos patimur afflictionum libenter obliti, dum caput nostrum gaudere cognoscimus, dolorem membrorum, vel si magnus sit, nullum putamus. Paternitatis igitur vestrae pedibus omnes unanimiter devoto corde prostrati, plurimas plurime referimus gratias vestrae [Col. 0526A] pietati, quia dum hanc quae maxime nos affligebat curam misericordia vestra mitigastis [228 1Kb] , omnes alias sollicitudines nos ventis in Creticum [229 1Kb] mare portandas tradere fecistis. Quod si divina favente clementia solidum nobis hoc gaudium vestra paternitas effecerit et ad sua citius redire dominum nostrum suis suorumque supplicationibus adjuverit, numquam vos priora nobis beneficia praestitisse poenitebit, dum et ipsum dominum nostrum vobis amicum semper ad omnia paratissimum, nosque omnes non minus devotos habebitis et subjectos, quam clerum sive populum proprium. Ad quod perficiendum si vestra sublimitas eo quo speramus studio voluerit eniti, sine multo labore credimus id posse fieri, quia hoc certum tenemus, quod ipse tenetur innocens captivus [Col. 0526B] et sola suae salus ecclesiae fuit ei causa traditionis suae. Omnipotens igitur Deus diu vos in hac vita conservet, Ecclesiae suae solatium, et post hanc vitam tribuat vobis sempiternum beatae vitae praemium. Valete [230 1Kb] .«

60. Cum ergo rex urbes et omnes in Saxonia munitiones suorum fidelium praesidiis occupasset, et nichil sibi, quominus in Saxonia faceret cuncta quae vellet, putaret obstare, transivit a nobis in medio quadragesimae (1076), obsides multos secum ducens, et apud nos, qui tributa de regionibus nostris exigerent relinquens. Cumque suos fines intrasset, et duces ejus ceterique qui fortiter in proelio pugnaverant dona triumphalia expectarent, ille munus quod fere cunctis suis fidelibus largiri solitus erat [(35) 1Kb] , [Col. 0526C] etiam nunc in praemio virtutis dare parabat; dolensque quod ex principibus in proelio non ad votum suum cecidissent, vitam, quam per ignaviam eos servasse credebat, eis per saevitiam auferri [231 1Kb] cupiebat. Nam ut solus omnium dominus esset, nullum in regno suo dominum vivere vellet. Itaque cum tribus fortissimis viris armatis quandam domum desertam medio noctis intravit, et illuc unum ex militibus Rodulfi ducis secreto introduxit. Qui visis gladiis sibi timuit, quia quo effugeret non habuit. sed cum rex multis eum promissionibus oneraret, si Rodulfum ducem, ubi primum sibi daretur opportunitas, occideret, non amore promissorum sed timore gladiorum praesentium, hoc se facturum [Col. 0526D] quasi laetus promisit, suamque promissionem juramento confirmavit. Mane autem facto, cum dux de virtute et fide multum laudatus a rege, cum multa suavitate dimissus abiret, ille correptis armis velociter insequitur, et lancea protensa per mediam turbam festinans, alto clamore se ducem occidere minitatur. A militibus vero circumdatus et causam terroris interrogatus, totam seriem negotii quod in [Col. 0527A] nocte gestum fuerat exponit, armisque projectis ipsi duci, quid et qua vi coactus jurasset, innotescit.

61. Alio tempore, cum idem dux reginam in manu sua a monasterio duceret, rex sagittario [232 1Kb] cuidam praecepit, ut eum juxta reginam sagitta transfigeret. Sed ab eodem sagittario praemonitus dux, reginam non perduxit, sed inventa qualibet causa festinus ab ea recessit.

62. Tertia vice cum causae quaedam [233 1Kb] intra cubiculum regis agerentur, et actionibus illis dux cum paucis suis interesset, nunciatum est ei quod duo regis famuli januam cum nudis gladiis obsiderent, qui ducem egredientem ex utroque latere perfoderent. Itaque suos cum gladiis occultis occulte fecit advenire, [Col. 0527B] et aliquos ex ipsis cubiculum fecit intrare, plurimos vero prae foribus stare. Cumque omnia sicut jusserat essent disposita, cum suis accedens ad januam: Tales, inquit, janitores, domne rex, in vestro cubiculo nollem modo vidisse, nec umquam posthac amplius volo videre. Haec locutus et abiit cum magno furore, et dixit, quod et implevit, quod numquam [234 1Kb] vellet ulterius ad regis curiam venire.

63. Eodem vel [235 1Kb] simili dolo etiam Bertholdum ducem [236 1Kb] quaerebat perdere, quia hi duo magis videbantur ejus malitiae obsistere. Et quare de duobus tantum ejus saevitiam commemoro, qui nullum de principibus possum asserere securum tali periculo? Quadam namque die dum ipse cum suis scurris moraretur [Col. 0527C] in cubiculo, et episcopi ceterique primates excubarent in vestibulo, fertur illis dixisse qui conscii et fautores erant suae nequitiae: »Ecce isti sunt, qui regni mei divitias habent, et me meosque omnes in paupertate reliquerunt. Quod si illi de medio fuissent ablati, ego cunctique mei familiares cito possemus divites fieri. Quapropter, si viri estis et divitias habere cupitis, istos nunc inermes armati fortiter invadite, et omnia quae illi possident accipite.« Habebat autem in cubili suo semper multas secures lato ferro splendentes, quibus nec clipeus nec galea resistere poterat virtute aliqua. Quod nisi Anno Coloniensis praesul ab uno qui cum ceteris facinus erat acturus paulo ante fuisset submonitus, ea die fuisset perpetratum miserabile facinus.

[Col. 0527D] 64. Verum ut ad priora paulisper revertar, ubi primates nostri deditionem fecerunt, omnes semitas quae per montes ducunt in Italiam, rex claudi praecepit, nec ulli homini viam patere permisit, ne rei veritas ad apostolicum prius veniret, quam ipse per legatos in suum favorem ipsum apostolicum traduceret. Deinde misit Romano pontifici legatos, qui ei intimarent, quod episcopi Saxoniae sui ordinis obliti, contra se in proelio congressi [237 1Kb] fuissent, eumque rogarent, ut eos, sicut infideles perjuros et belli civilis auctores, gradu sacerdotali deponeret, quatenus [Col. 0528A] tales per quos [238 1Kb] ecclesia pacata regeretur, ipse in eorum locum poneret. Sed regis legatos ad apostolicum fama praecesserat, eique seriem rerum gestarum totam veraciter indicaverat. Misit ergo regi litteras, quibus eum de multis aliis criminibus arguebat, et ut episcopos a captivitate dimissos, ecclesiis bonisque suis integre restitutis, remitteret, orabat, et post haec [239 1Kb] concilium in eo loco quo venire posset apostolicus congregaret, ubi episcopi vel, si digni essent, episcopalem perderent dignitatem, vel injuriam quas erant passi canonicam reciperent satisfactionem. Quod si in his sacris canonibus noluisset rex obediens existere [240 1Kb] et excommunicatos a societate sua repellere, se eum velut putre membrum anathematis gladio ab unitate sanctae [Col. 0528B] matris Ecclesiae minabatur abscindere. Qua legatione suscepta, et venientibus suis quos miserat apostolico confirmata, tristis valde fuit, quia in apostolica dignitate malitiae suae, sicut sperabat [241 1Kb] , auxilium non invenit.

65. Rex igitur cum suis deceptoribus una Wormatiam venit, et cum singulis vel [242 1Kb] binis consilium inivit, qualiter dignam vicem rependeret [243 1Kb] illi contumeliae, quam omnes audierant Romanum pontificem sibi fecisse, quod eum se minatus sit excommunicaturum [244 1Kb] , cum tale quid cunctis temporibus fuisset inauditum. Cumque multa multis modis diu volutarent, tandem quibusdam eorum placuit, ut episcoporum concilio facto, papam quasi Simoniacum communi consensu dampnaret, eoque deposito, rex [Col. 0528C] in loco ejus unum de suis amicis constitueret, qui omnia quae regi fuissent placita, tota voluntate perficeret. Hoc igitur inito confirmatoque consilio, fecit omnes suos episcopos convenire, et coegit eos Hildebrando, qui Romanus pontifex vocaretur et non esset, subjectionem et obedientiam interdicere; et hoc ut post nullus eorum posset negare, fecit unumquemque eorum nomine suo praenotato manu propria abnegationem Hildebrando chartis [245 1Kb] singulis inscribere hoc modo: »Ego N [246 1Kb] . civitatis N. episcopus, Hildebrando subjectionem et obedientiam ex hac hora et deinceps interdico, et eum posthac apostolicum [247 1Kb] nec habebo nec vocabo.« Quod quidem pauci fecerunt ex animo, qui et auctores ipsi fuere [Col. 0528D] consilio; plures vero litteras quidem abrenunciationis mortis timore scripserunt, sed invitos se fecisse per hoc ostenderunt, quia cum primum datur eis oportunitas, apostolico supplices confessionis litteras dirigunt, et se reos ei agnoscunt, sed expurgationem necessitatis obtendunt. Deinde per totam Italiam misit epistolas, magnis donis et majoribus promissis illius terrae principes in favorem suae partis inclinans. Itaque nostrates [248 1Kb] episcopi solummodo scripto, illi renuntiabant etiam [249 1Kb] juramento. Romanos etiam quam plurimos pecunia [Col. 0529A] corrupit, et ut Hildebrandum ab apostolicae sedis honore dejicerent, talibus litteris oravit. Ipsi quoque apostolico plenas contumeliis litteras direxit, in quibus, ut apostolicum nomen et sedem cito relinqueret, minaciter praecepit. Hoc autem exemplum est literarum:

66. »Heinricus [(36) 1Kb] Dei gratia rex, universae sanctae Romanae ecclesiae clero et populo, gratiam salutem et omne bonum. Haec fides firma et inconcussa [250 1Kb] creditur, quae semper et eadem et praesenti servatur et absenti, nec diuturna ejus cui debetur absentia, nec longi temporis taedio immutatur. Quam talem vos nobis servare scimus et gratias agimus, et ut eadem perseveret petimus, videlicet ut, sicut facitis, amicis nostris amici, inimicis nostris inimici [Col. 0529B] jugiter existatis. Inter quos scilicet Hildebrandum monachum notantes, vos in ejus inimicitiam excitamus, quia hunc et ecclesiae invasorem et oppressorem, et Romanae rei publicae vel regni nostri insidiatorem deprehendimus [251 1Kb] , ut in subsequenti epistola sibi a nobis directa pernoscere in promtu est [252 1Kb] :

»Heinricus Dei gratia rex Hildebrando. Cum hactenus ex te ea quae patris sunt expectarem, tibique in omnibus magna fidelium nostrorum indignatione obedirem, percepi a te [253 1Kb] vicissitudinem, qualem oportebat ab eo, qui vitae regnique nostri pernitiosissimus hostis esset. Nam cum in primis omnem hereditariam dignitatem, quae michi ab illa sede debebatur superbo ausu rapuisses, longius inde [Col. 0529C] progrediens, regnum Italiae pessimis artibus alienare temptasti. Nec hoc contentus, in reverentissimos episcopos, qui nobis velut dulcissima membra uniti sunt, manum mittere non timuisti, eosque superbissimis injuriis acerbissimisque contumeliis contra divina et humana jura, ut ipsi aiunt, exagitasti [254 1Kb] . Quae omnia cum ego quadam patientia dissimularem, tu hoc non patientiam sed ignaviam aestimans [255 1Kb] , in ipsum caput insurgere ausus es, mandans quae nosti, scilicet, ut tuis verbis utar, quod aut tu morereris aut michi animam regnumque tolleres. Hanc inauditam contumaciam ego non verbis sed re confutandam dijudicans, generalem conventum omnium regni primatum ipsis supplicantibus habui. Ubi cum [Col. 0529D] ea quae hactenus metu et reverentia tacebantur in medium deducta fuissent, veris assertionibus illorum, quas ex ipsorum litteris audies, palam factum est, te nullatenus in apostolica sede posse persistere. Quorum sententiae, quia justa et probabilis coram Deo hominibusque videbatur, ego quoque assentiens, omne tibi papatus jus, quod habere visus es, abrenuntio, atque ut a sede Urbis, cujus michi patriciatus, [Col. 0530A] Deo tribuente et jurato Romanorum assensu, debetur, ut descendas, edico.«

»Haec series nostrae epistolae ad Hildebrandum monachum. Quam idcirco et vobis scripsimus, ut et vobis nostra voluntas, et nobis, immo Deo et nobis, vestra satisfaciat caritas. Exsurgite [256 1Kb] igitur in eum, fidelissimi, et sit primus in fide primus in ejus dampnatione. Non autem ut sanguinem ejus fundatis dicimus, quippe cum major sibi sit post depositionem poena vita quam mors, sed ut eum, si nolit descendere, cogatis, et alium communi omnium episcoporum et vestro consilio a nobis electum in apostolicam sedem recipiatis, qui quod iste in ecclesia vulneravit, curare et velit et possit.«

»67. Heinricus [(37) 1Kb] , non usurpative sed pia Dei [Col. 0530B] ordinatione rex, Hildebrando, jam non apostolico sed falso monacho. Hanc talem pro confusione [257 1Kb] tua salutationem promeruisti, qui nullum in ecclesia ordinem praeteristi, quem confusionis non honoris, maledictionis non benedictionis, participem non feceris. Ut enim de multis pauca et egregia loquamur, rectores sanctae ecclesiae, videlicet archiepiscopos, episcopos, presbyteros, non modo non tangere sicut christos Domini timuisti, quin sicut servos, nescientes quid faciat dominus eorum, sub pedibus tuis calcasti; in quorum conculcatione tibi favorem ab ore vulgi comparasti; quos omnes nichil scire, te autem solum omnia nosse judicasti. Qua utique scientia non ad aedificationem, sed ad destructionem [Col. 0530C] uti studuisti, ut jure [258 1Kb] beatum Gregorium, cujus nomen tibi vendicasti, de te prophetasse credamus sic dicentem: »Ex affluentia subjectorum plerumque animus praelati extollitur, et aestimat se plus omnibus nosse, cum se videt plus omnibus posse.« Et nos quidem haec omnia sustinuimus, dum apostolicae sedis honorem servare studuimus. Sed tu humilitatem nostram timorem fore intellexisti, ideoque et in ipsam regiam potestatem nobis a Deo concessam exsurgere non timuisti, quam te nobis auferre [259 1Kb] ausus es minari, quasi nos a te regnum acceperimus, quasi in tua et non in Dei manu sit regnum vel imperium; qui Dominus noster Jesus Christus nos ad regnum, te autem non vocavit ad sacerdotium. Tu enim his gradibus [Col. 0530D] ascendisti: scilicet astutia, quod monachica professio abhominatur, pecuniam, pecunia favorem, favore ferrum, ferro sedem pacis adisti, et de sede pacis pacem turbasti, dum subditos in praelatos armasti, dum episcopos nostros a Deo vocatos, tu, non vocatus, spernendos docuisti, dum laicis ministerium eorum super sacerdotes usurpasti, ut ipsi deponant [260 1Kb] vel contempnent [261 1Kb] , qui ipsos a manu [Col. 0531A] Domini per impositionem manuum episcoporum docendos [262 1Kb] acceperant. Me quoque, qui [263 1Kb] licet indignus inter christos ad regnum sum unctus, tetigisti, quem sanctorum Patrum traditio soli Deo judicandum docuit, nec pro aliquo crimine, nisi a fide, quod absit, exorbitaverimus, deponendum asseruit, cum etiam Julianum apostatam prudentia sanctorum episcoporum non sibi sed soli Deo judicandum deponendumque commiserit. Ipse [264 1Kb] verus papa beatus Petrus clamat: »Deum timete, regem honorificate.« Tu autem quia Deum non times, me, constitutum ejus, inhonoras. Unde beatus Paulus, ubi angelo de coelo, si praedicaverit alia, non pepercit, te quoque in terris alia docentem non excepit. Ait enim: »Si quis, vel ego, vel etiam angelus [Col. 0531B] e coelo, praeter id quod evangelizavimus, vobis evangelizaverit, anathema sit.« Tu ergo hoc anathemate et omnium episcoporum nostrorum judicio et nostro dampnatus descende, vindicatam sedem apostolicam relinque! Alius in solium [265 1Kb] beati Petri ascendat, qui nulla violentiam [266 1Kb] religione palliet, sed beati Petri sanam doctrinam doceat. Ego enim [267 1Kb] Heinricus [268 1Kb] rex Dei gratia, cum omnibus episcopis nostris tibi dicimus: Descende, descende [269 1Kb] .«

68. Quae litterae cum domno papae, in basilica Lateranensi sanctae synodo praesidenti, fuissent allatae, et coram synodo palam recitatae, tanta fit in ecclesia commotio, ut idem legatus, nisi inter apostolici pedes defensionem invenisset, membratim [Col. 0531C] laniatus interisset miserabiliter. Sequenti vero die domnus papa coram ipsa [270 1Kb] synodo declaravit, quotiens et quanta mansuetudine regem de magnis criminibus corripuisset, ut [271 1Kb] episcopos a captivitate solveret quanta suavitate rogasset, apostolica auctoritate jussisset; et pro paterna dulcedine quantam superbiae amaritudinem recepisset. Deinde cunctis acclamantibus ne talis contumelia remaneret inulta, omnium consilio et consensu Heinricum synodali judicio dampnavit, regisque nomine et honore privatum anathematis gladio percussit, litterasque in regnum Theutonicorum misit, quarum hic exemplar supponere placuit:

69. »Gregorius [272 1Kb] episcopus (GREG. VII, Regist. III, 6), servus servorum Dei, omnibus qui se cupiunt [Col. 0531D] annumerari inter oves quas Christus beato Petro commisit, salutem et apostolicam benedictionem. Audistis, fratres, novam et inauditam praesumptionem, audistis scismaticorum sceleratam et nomen Domini in beato Petro blasphemantium garrulitatem et audaciam; audistis superbiam ad injuriam et contumeliam [Col. 0532A] sanctae et apostolicae sedis elatam, qualem vestri patres nec viderunt nec audierunt umquam [273 1Kb] , nec scripturarum series aliquando a paganis vel haereticis docet emersam. Cujus mali etsi quod [274 1Kb] umquam post fundatam ecclesiam [275 1Kb] et propagatam fidem Christi processisset exemplum, omnibus tamen fidelibus pro tanto contemptu et conculcatione apostolicae, immo divinae auctoritatis, dolendum foret et gemendum. Quapropter si beato Petro claves regni coelorum a domino [276 1Kb] nostro Jesu Christo traditas [277 1Kb] creditis, et vobis per manus ipsius ad aeternae vitae gaudia introitum parare [278 1Kb] cupitis, cogitandum vobis est, quantum nunc de irrogata sibi contumelia [279 1Kb] dolere debeatis. Nisi enim hic, ubi per discrimina temptationum vestra fides et corda [Col. 0532B] probantur, socii passionum efficiamini, procul dubio non estis digni, ut participes futurae consolationis, et filii regni, coelestem coronam et gloriam sortiamini. Rogamus igitur caritatem vestram, ut instanter divinam misericordiam implorare studeatis, quatenus aut corda impiorum ad poenitentiam vertat, aut reprimendo eorum nefanda consilia, quam insipientes et stulti sint qui petram fundatam [280 1Kb] in Christo evertere et divina privilegia [281 1Kb] violare conantur, ostendat [282 1Kb] .

70. »Beate Petre apostolorum princeps, inclina quaeso [283 1Kb] pias aures tuas nobis, et audi me servum tuum, quem ab infantia nutristi, et usque ad hanc diem de manu iniquorum liberasti, qui me pro tua [Col. 0532C] fidelitate oderunt et odiunt. Tu michi testis es, et domina mea mater Dei [284 1Kb] , et beatus Paulus, frater tuus, inter omnes sanctos, quod tua sancta Romana ecclesia me invitum ad sua gubernacula traxit, et ego non rapinam arbitratus sum ad sedem tuam ascendere, potiusque volui vitam meam finire in peregrinatione quam locum tuum pro gloria mundi, pro seculari ingenio arripere. Et ideo [285 1Kb] ex [286 1Kb] tua gratia, non ex meis operibus credo, quod placuit tibi et placet, ut populus christianus tibi specialiter commissus, michi obediat specialiter pro vice tua michi commissa, et michi tua gratia est potestas a Deo data ligandi et solvendi in coelo et in terra. Hac itaque fiducia fretus, pro ecclesiae tuae honore et defensione, ex parte omnipotentis Dei Patris et [Col. 0532D] Filii et Spiritus sancti, per tuam potestatem et auctoritatem Heinrico regi filio Heinrici imperatoris, qui contra tuam ecclesiam inaudita superbia insurrexit, totius regni Theutonicorum et Italiae gubernacula contradico, et omnes Christianos a vinculo juramenti, quod sibi fecerunt vel facient, absolvo, [Col. 0533A] et ut nullus ei sicut regi serviat interdico. Dignum est enim, ut qui studet [287 1Kb] honorem ecclesiae tuae minuere [288 1Kb] , ipse honorem amittat quem videtur habere. Et quia sicut christianus contempsit obedire, nec ad Deum rediit quem dimisit, participando excommunicatis, et multas iniquitates faciendo, meaque monita, quae pro sua salute sibi misi, te teste spernendo, seque ab ecclesia tua, temptans eam scindere, separando, vinculo eum anathematis vice tua alligo, et sic eum ex fiducia tua alligo, ut sciant gentes et comprobent, quia tu es Petrus, et super tuam [289 1Kb] petram filius Dei vivi aedificavit ecclesiam suam, et portae inferi non praevalebunt adversus eam.«

71. Deinde non longo tempore transacto, domnus [Col. 0533B] apostolicus, ne regem magis injuriae suae dolore quam zelo justitiae excommunicasse putaretur, has litteras ad regiones Theutonicas misit, quibus se juste eum excommunicasse testatur [(38) 1Kb] .

72. »Gregorius episcopus servus, servorum Dei, omnibus episcopis, ducibus et [290 1Kb] comitibus, ceterisque fidelibus in regno Theutonicorum [291 1Kb] christianam fidem defendentibus, salutem et apostolicam [292 1Kb] benedictionem. Audivimus, quosdam inter vos de excommunicatione, quam in regem fecimus, dubitare, ac quaerere utrum juste excommunicatus sit, et si nostra sententia ex auctoritate legalis censurae ea qua debuit deliberatione progressa est. Quapropter, qualiter ad excommunicandum illum adducti simus [293 1Kb] , prout verius potuimus, teste conscientia [Col. 0533C] nostra, oculis et intellectibus omnium patefacere curavimus, non tam ut singulas causas, quae heu nimium notae sunt, quasi [294 1Kb] nostro clamore in publicum projiciamus, quam ut eorum opinioni satisfaciamus, qui putant, nos spiritualem gladium temere et magis motu animi nostri quam divino metu et justitiae zelo arripuisse. Cum adhuc in diaconatus officio positi essemus, perlata ad nos de actionibus regis sinistra [295 1Kb] et multum inhonesta fama, propter imperialem dignitatem et reverentiam patris ac matris ejus, necnon propter [296 1Kb] spem ac desiderium correctionis suae saepe eum per litteras et nuntios admonuimus, ut a pravitate sua [297 1Kb] desisteret, et [298 1Kb] memor clarissimi generis ac dignitatis suae, vitam [299 1Kb] moribus, quibus regem et futurum Deo donante [Col. 0533D] deceret [300 1Kb] imperatorem, institueret. Postquam vero [301 1Kb] ad pontificatus apicem licet indigni venimus, cum illius aetas pariter cresceret et iniquitas, intelligentes Deum omnipotentem tanto [302 1Kb] districtius [Col. 0534A] de manu nostra animam illius requisiturum, quanto [303 1Kb] nobis ad increpandum illum prae ceteris libertas data fuisset et auctoritas, multo sollicitius eum modis omnibus, arguendo, obsecrando, increpando, ad emendationem vitae suae hortati sumus. Qui [304 1Kb] cum saepe nobis devotas salutationes et litteras mitteret excusans se, cum [305 1Kb] ex aetate quod fluxa esset et fragilis, tum quod ab [306 1Kb] his, in quorum manibus curia erat, multotiens sibi male suasum atque consultum sit, monita nostra de die in diem se promptissime suscepturum verbis quidem promisit, ceterum re et [307 1Kb] exaggeratione culparum penitus conculcavit. Inter haec quosdam familiares suos, quorum consiliis et machinationibus episcopatus et multa monasteria, inductus [308 1Kb] per pretium, lupis [Col. 0534B] pro pastoribus simoniaca heresi foedaverat, ad poenitentiam vocavimus: quatenus et bona ecclesiarum, quae per interventum tam scelerati commercii sacrilega manu susceperant, venerabilibus locis ad quae pertinerent, dum adhuc locus esset emendandi, redderent, et ipsi pro perpetrata iniquitate per lamenta poenitudinis Deo satisfacerent. Quos dum ad haec exequenda datas inducias spernere et in consueta nequitia pertinaciter stare cognovimus, sicut dignum erat, sacrilegos et ministros ac membra diaboli a communione et corpore totius ecclesiae separavimus, et regem, ut eos a domo sua, a consiliis et omni communione sua sicut excommunicatos expelleret, ammonuimus. Interim vero aggravescente contra regem Saxonum causa, [Col. 0534C] cum vires et praesidia regni ex maxima parte a se deficere velle videret, iterum nobis direxit epistolam supplicem et omni humilitate plenam, in qua omnipotenti Deo et beato Petro ac nobis valde se culpabilem reddens [309 1Kb] preces etiam obtulit, ut quod [310 1Kb] ex sua culpa in ecclesiasticis causis contra canonicam institutionem [311 1Kb] et decreta sanctorum Patrum factum esset, nostra apostolica providentia et auctoritate corrigere studeremus; atque in ea suam nobis per omnia oboedientiam, consensum et fidele [312 1Kb] promisit adjutorium. Hoc idem etiam postea a confratribus [313 1Kb] et legatis nostris, Humberto Praenestino episcopo, et Geraldo Ostiensi episcopo, quos ad illum misimus, ad poenitentiam susceptus, in illorum manus per sacratas stolas quas in collo [Col. 0534D] tenebant, repromittendo confirmavit. Deinde post aliquod tempus [314 1Kb] commisso cum Saxonibus proelio, rex pro victoria quam adeptus est tales Deo grates et victimas obtulit, ut vota quae de emendatione sua [Col. 0535A] fecerat continuo frangeret, et nichil eorum quae promiserat attendens, excommunicatos in suam familiaritatem et communionem reciperet, et ecclesias in eam quam consueverat confusionem traheret. Qua de re gravi dolore percussi, quamquam [315 1Kb] post contempta coelestis regis beneficia pene omnis spes correctionis ejus nobis ablata sit, adhuc tamen animum ejus temptandum fore decrevimus, magis cupientes, eum apostolicam mansuetudinem audire quam experiri severitatem. Itaque misimus ei epistolas commonitorias, ut meminerit quid et cui promiserit, ne credat se posse fallere Deum, cujus quanto prolixior est patientia, tanto severior est, cum judicare coeperit, ira; neu inhonoret Deum honorantem se, nec [316 1Kb] potentiam suam ad Dei contemptum [Col. 0535B] et apostolicam temptet extendere contumeliam, sciens quod superbis Deus resistit, humilibus autem dat gratiam. Praeterea misimus ad eum tres religiosos viros, suos utique fideles, per quos eum secreto monuimus, ut poenitentiam ageret de sceleribus suis, quae quidem horrenda dicta sunt, pluribus autem nota et in multis partibus divulgata; propter quae eum non excommunicari solum usque ad condignam satisfactionem, sed ab omni honore regni absque spe recuperationis debere destitui divinarum et humanarum legum testatur auctoritas. Postremo nisi excommunicatos a sua participatione divideret, nos nichil aliud de eo judicare aut discernere [317 1Kb] posse, nisi ut separatus ab ecclesia in [Col. 0535C] excommunicatorum consortio foret, cum quibus [318 1Kb] potius quam cum Christo partem habere elegit. Sane si nostra monita suscipere et vitam suam corrigere vellet. Deum testem invocavimus et invocamus, quantum nos de ejus salute et honore gauderemus, et cum quanta caritate eum in gremium sanctae ecclesiae amplecteremur, utpote eum qui princeps populi constitutus et amplissimi regni gubernacula tenens, catholicae pacis et justitiae defensor esse deberet. Verum quanti ipse aut scripta aut per legatos missa nostra verba fecerit, ejus facta declarant. Qui indigne ferens se a quoquam reprehendi aut corripi, non solum a perpetratis ad emendationem revocari non potuit, sed ampliori conscientiae suae furore arreptus, non prius cessavit, [Col. 0535D] donec episcopos pene omnes in Italia, in Theutonicis vero partibus quotquot potuit, circa fidem Christi naufragare fecit, dum eos debitam beato Petro et apostolicae sedi oboedientiam et honorem a [319 1Kb] Domino nostro Jesu Christo concessum abnegare subegit. Cum igitur iniquitatem ejus ad summum prodisse vidimus, pro his causis, videlicet primum, quod ab eorum communione qui pro sacrilegio et reatu simoniacae haeresis excommunicati [Col. 0536A] sunt, se abstinere noluit; deinde quod pro criminosis actibus suae vitae poenitentiam non dico suscipere sed nec promittere quidem voluit, mentita ea fide quam in manus legatorum nostrorum promiserat; necnon quod corpus Christi, id est unitatem sanctae ecclesiae, scindere non expavit: pro his, inquam, culpis synodali judicio eum excommunicavimus, ut quem mites non potuimus, vel severi ad viam salutis, Deo adjuvante, revocare valeamus, aut si, quod absit, nec districtionis quidem censuram pertimuerit, nostra saltem anima [320 1Kb] negligentiae aut timoris discrimini non succumbat. Si quis igitur hanc sententiam injuste vel irrationabiliter prolatam esse putaverit, si talis est ut sacris regulis intelligentiae sensum praebere non velit, nobiscum [Col. 0536B] inde agat, et non quid nos sed quid [321 1Kb] divina auctoritas doceat, quid decernat [322 1Kb] , quid consona vox sanctorum patrum judicet, patienter audiens acquiescat. Nos tamen non aestimamus quemquam fidelium, qui ecclesiastica statuta noverit, hoc errore teneri, ut non hoc, et si publice affirmare non audeat, vel in corde suo recte factum esse perhibeat; quamquam et si nos, quod Deus [323 1Kb] avertat, non satis gravi de causa aut minus ordinate eum hujusmodi vinculo ligaverimus, sicut sancti patres asserunt, non idcirco spernenda esset sententia, sed absolutio cum omni humilitate quaerenda. Vos autem, dilectissimi, qui justitiam Dei non pro regia indignatione, non pro aliquo periculo deserere voluistis, [Col. 0536C] fatuitatem eorum qui de execratione et mendacio in consummatione [324 1Kb] parvipendentes, viriliter state et confortamini in Domino, scientes, quod illius partem defenditis, qui insuperabilis rex et [325 1Kb] magnificus triumphator judicaturus est vivos et mortuos, reddens unicuique secundum opus suum. De cujus multimoda retributione et vos certi esse poteritis, si usque in finem fideles et inconcussi in ejus veritate perstiteritis. Propter quod et nos incessanter pro vobis rogamus Dominum [326 1Kb] , ut det vobis virtutem corroborari per Spiritum sanctum in nomine ejus, et convertat cor regis ad poenitentiam; ut et ipse aliquando agnoscat, nos et vos multo verius amare eum, quam qui nunc suis iniquitatibus obsequuntur et favent. Qui si Deo inspirante voluerit [Col. 0536D] resipiscere, quicquid contra nos moliatur, semper tamen nos ad recipiendum eum in sanctam communionem, prout vestra caritas nobis consuluerit, paratos inveniet.«

73. Postea vero, ut excommunicationem quam fecerat amplius confirmaret, has litteras misit in Theutonicas regiones:

»Gregorius episcopus (GREG. VII, Reg. VIII, 21, Cod. Udalr. 156), servus servorum Dei, dilecto in [Col. 0537A] Christo fratri N. [327 1Kb] episcopo salutem et apostolicam benedictionem. Quod ad perferendos labores ac pericula pro defensione veritatis te paratum intelligimus, divini muneris esse non dubitamus, cujus [328 1Kb] haec est ineffabilis gratia et mira clementia, quod numquam electos suos penitus aberrare permittit, numquam funditus labefactari aut dejici sinit, dum eos persecutionis tempore quadam utili probatione discussos, etiam post trepidationem aliquam semet ipsis fortiores faciat. Quoniam autem, sicut inter ignavos alium, quo turpius alio fugiat, timor exanimat [329 1Kb] , ita etiam inter strenuos alium, quo fortius alio agat, quo ardentius prorumpat [330 1Kb] , virile pectus inflammat: hoc caritati tuae exhortationis voce curavimus commendare, ut eo magis in [Col. 0537B] acie christianae religionis stare te delectet inter primos, quo eos non dubitas victori Deo proximos atque dignissimos. Quod autem postulasti, te quasi nostris scriptis juvari ac praemuniri contra illorum insaniam, qui nefando ore garriunt, auctoritatem sanctae apostolicae sedis non potuisse regem Heinricum [331 1Kb] , hominem christianae legis contemptorem, ecclesiarum videlicet et imperii destructorem atque haereticorum auctorem et consentaneum, excommunicare, nec quemquam a sacramento fidelitatis ejus absolvere, non adeo [332 1Kb] necessarium nobis videtur cum hujus rei tam multa ac certissima documenta in sacrarum scripturarum paginis reperiantur. Neque enim credimus eos, qui ad cumulum suae dampnationis veritati impudenter [333 1Kb] detrahunt [Col. 0537C] et contradicunt, hoc ad suae defensionis audaciam tam ignorantia quam miserae desperationis vecordia coaptasse. Nec mirum; mos est enim reproborum ob suae nequitiae protectionem [334 1Kb] consimiles sibi defendere, quia pro nichilo habent mendacii perditionem incurrere. Nam ut de multis pauca dicamus, quis ignorat vocem Domini ac salvatoris nostri Jesu Christi dicentis in evangelio: »Tu es Petrus, et super hanc petram aedificabo ecclesiam meam, et portae inferi non praevalebunt adversus eam. Et tibi dabo claves regni coelorum, et quodcumque ligaveris super terram, erit ligatum et in coelis, et quodcumque solveris super terram, erit solutum et in coelis?« (Matth. XVI.) Numquid hic sunt reges excepti, aut non sunt, de ovibus quas [Col. 0537D] filius Dei beato Petro commisit? Quis, rogo, in hac universali [335 1Kb] concessione ligandi atque solvendi, a potestate Petri se exclusum esse existimat, nisi forte infelix ille, qui jugum Domini [336 1Kb] portare nolens, diaboli se subjicit oneri, et in numero ovium Christi esse recusat? Cui tamen hoc ad miseram libertatem minime proficit, quia potestatem Petri divinitus sibi concessam a superba cervice excutit; quoniam quanto eam quisque per elationem ferre abnegat, tanto durius ad dampnationem suam in [Col. 0538A] judicio portat. Hanc itaque divinae voluntatis institutionem, hoc firmamentum dispensationis ecclesiae, hoc privilegium beato [337 1Kb] Petro apostolorum principi coelesti decreto principaliter traditum atque firmatum sancti patres cum magna veneratione suscipientes atque servantes, sanctam Romanam ecclesiam tam in generalibus conciliis, quam etiam in ceteris scriptis et gestis suis universalem matrem appellaverunt; et sicut ejus documenta in confirmatione fidei et eruditione sacrae religionis, ita etiam judicia susceperunt; in hoc consentientes et quasi uno spiritu et una voce concordantes, omnes majores res et praecipua negotia, necnon omnium ecclesiarum judicia, ad eam quasi ad matrem et caput debere referri; ab ea nusquam appellari, judicia ejus a nemine [Col. 0538B] retractari aut refelli debere aut posse. Unde beatus Gelasius papa Anastasio imperatori scribens (epist. 10), divina fultus auctoritate, quid et qualiter de principatu sanctae et apostolicae sedis sentire deberet, hoc modo eum instruxit: »Etsi, inquit, cunctis generaliter sacerdotibus recte divina tractantibus, fidelium [338 1Kb] convenit colla submitti, quanto potius sedis illius praesuli consensus est adhibendus quem cunctis sacerdotibus et divinitas summa voluit praeminere, et subsequens ecclesiae generalis jugiter pietas celebravit?« Ubi prudentia tua evidenter advertit, numquam quolibet penitus humano consilio aequare se quemquam posse illius privilegio vel confessioni, quem [339 1Kb] Christi vox praetulit universis, quem ecclesia veneranda semper confessa est et habet [Col. 0538C] devota primatem. Item Julius papa orientalibus episcopis scribens, de potestate ejusdem sanctae et apostolicae sedis ait (epist. 2) »Decuerat vos, fratres, adversus sanctam Romanam et apostolicam ecclesiam limate [340 1Kb] , et non ironice loqui, quoniam et ipse Dominus noster Jesus Christus eam decenter allocutus ait:« »Tu es Petrus, et super hanc petram aedificabo ecclesiam meam et portae inferi non praevalebunt adversus eam, et tibi dabo claves regni coelorum.« »Habet enim potestatem singulari privilegio sibi concessam, aperire et clauderet januam regni coelestis quibus voluerit.« Cui ergo aperiendi et claudendi coeli data est potestas, de terra judicare non licet? Absit. Num retinetis, quod ait beatus Paulus apostolus: »Nescitis quia angelos judicabimus, [Col. 0538D] quanto magis secularia.« Beatus quoque Gregorius papa (Epist. lib. II) reges [341 1Kb] a sua dignitate cadere statuit, qui apostolicae sedis decreta violare praesumpserint scribens ad quendam senatorem [342 1Kb] his verbis: »Si quis regum, sacerdotum, judicum [343 1Kb] atque secularium personarum hanc constitutionis nostrae paginam agnoscens, contra eam venire temptaverit, potestatis honorisque sui dignitate [344 1Kb] careat, reumque se divino judicio existere de perpetrata iniquitate cognoscat, et nisi ea quae ab illo sunt male [Col. 0539A] ablata restituerit, vel digna poenitentia illicite acta defleverit, a sacratissimo corpore ac sanguine Domini redemptoris nostri Jesu Christi alienus fiat, atque in aeterno examine districtae ultioni subjaceat.« Quod si beatus Gregorius, doctor utique mitissimus, reges, qui statuta sua super unum xenodochium violarent, non modo deponi, sed etiam excommunicari atque in aeterno examine dampnari decrevit; quis [345 1Kb] , nos Heinricum [346 1Kb] , non solum apostolicorum judiciorum contemptorem, verum etiam ipsius matris ecclesiae, quantum in ipso est, conculcatorem, totiusque regni et ecclesiarum improbissimum praedonem et atrocissimum destructorem, deposuisse et excommunicasse reprehendat, nisi forte similis ejus; sicut beato Petro docente cognovimus in epistola de [Col. 0539B] ordinatione Clementis, in qua sic ait: »Si quis amicus fuerit his, quibus ipse---de eodem Clemente dicens---non loquitur, unus est et ipse ex illis, qui exterminare Dei ecclesiam volunt; et cum corpore nobiscum esse videtur, mente et animo contra nos est, et est multo nequior hostis hic, quam illi, qui foris sunt et evidenter inimici.« Hic enim [347 1Kb] per amicitiarum speciem quae inimica sunt gerit, et ecclesiam dispergit ac vastat. Nota ergo, carissime, si eum, qui amicitia vel colloquio his, quibus papa pro actibus suis aversus [348 1Kb] est, associatur, tam graviter judicat: quanta illum ipsum, cui pro actibus suis aversus [348 1Kb] est, animadversione dampnat. Sed ut ad rem redeamus, itane dignitas a secularibus et Deum [Col. 0539C] ignorantibus inventa, non subjicietur ei dignitati quam omnipotentis Dei providentia ad honorem suum invenit mundoque misericorditer tribuit? Cujus filius sicut Deus et homo indubitanter creditur [349 1Kb] , ita summus sacerdos, caput omnium sacerdotum, ad dexteram Patris sedens, et pro nobis semper interpellans habetur, qui seculare regnum, unde filii seculi tument, despexit et ad sacerdotium crucis spontaneus venit. Quis nesciat, reges et duces ab his [350 1Kb] habuisse principium, qui Deum ignorantes, superbia, rapinis, perfidia, homicidiis, postremo universis pene sceleribus, mundi principe videlicet [351 1Kb] diabolo agitante, super pares, scilicet [351 1Kb] , homines [351 1Kb] , dominari caeca cupidine et intolerabili praesumptione affectaverunt? Qui videlicet, dum sacerdotes [Col. 0539D] Domini ad vestigia sua inclinare contendunt, cui rectius comparantur, quam ei [352 1Kb] qui est caput super omnes filios superbiae, qui ipsum summum pontificem, sacerdotum caput, Altissimi [353 1Kb] filium [353 1Kb] temptans, et omnia illi mundi regna promittens ait: »Haec omnia tibi dabo, si procidens adoraveris me!« (Matth. IV, 9.) Quis dubitet, sacerdotes Christi regum et principum omniumque fidelium patres et magistros censeri? nonne miserabilis insaniae esse cognoscitur, si filius patrem, discipulus magistrum sibi conetur subjugare, et iniquis obligationibus illum [Col. 0540A] suae potestati subjicere, a quo credit non solum in terra, sed etiam in coelis se ligari posse et solvi? Haec, sicut beatus Gregorius in epistola ad Mauritium imperatorem directa commemorat (epist. IV, 31), Constantinus magnus imperator, omnium regum et principum fere totius orbis dominus, evidenter intelligens, in sancta synodo Nicena [354 1Kb] post omnes episcopos ultimus residens, nullam judicii sententiam super [355 1Kb] eos dare praesumpsit, sed illos etiam deos vocans, non suo debere subesse judicio, verum se ab illorum pendere arbitrio judicavit. Supradicto quoque Anastasio imperatori praelibatus papa Gelasias persuadens, ne ille intimatam suis sensibus veritatem arbitraretur injuriam, subintulit dicens: »Duo sunt quippe, imperator auguste, quibus principaliter [Col. 0540B] hic mundus regitur, auctoritas sancta pontificum et regalis potestas; in quibus tanto gravius est pondus sacerdotum, quantum etiam pro ipsis regibus hominum in divino reddituri sunt examine rationem.« Et paucis interpositis inquit: »Nosti itaque inter haec illorum te pendere judicio, non illos ad tuam velle [356 1Kb] redigi voluntatem.« Talibus ergo institutis talibusque fulti auctoritatibus, plerique pontificum alii reges, alii imperatores excommunicaverunt. Nam si speciale aliquod de personis principum requiratur exemplum, beatus Innocentius papa Archadium imperatorem, quia consensit, ut sanctus Johannes Crisostomus [357 1Kb] a sede sua pelleretur, excommunicavit. Alius item Romanus pontifex [Col. 0540C] [358 1Kb] regem Francorum, non tam pro suis iniquitatibus, quam pro eo quod tantae potestati non erat [359 1Kb] utilis, a regno deposuit, et Pipinum Karoli Magni imperatoris patrem in ejus loco substituit, omnesque Francigenas a juramento fidelitatis quod illi fecerant absolvit. Quod etiam ex frequenti auctoritate saepe agit ecclesia sancta, cum milites absolvit a vinculo juramenti; quod factum est his episcopis, qui apostolica auctoritate a pontificali gradu deponuntur. Et beatus Ambrosius licet sanctus, non tamen universalis ecclesiae episcopus, pro culpa quae aliis sacerdotibus non adeo gravis videbatur, Theodosium magnum imperatorem excommunicans ab ecclesia exclusit. Quod etiam in suis scriptis ostendit, quod aurum non ita pretiosius sit plumbo, quam regia potestate [Col. 0540D] altior sit dignitas sacerdotalis, hoc modo circa principium sui pastoralis scribens: »Honor, fratres, et sublimitas episcopalis nullis poterit comparationibus adaequari. Si regum fulgori compares et principum diademati, longe erit inferius, quam si plumbi metallum ad auri fulgorem compares; quippe cum videas regum colla et principum, summitti genibus sacerdotum, et exosculata eorum dextera, eorum se credant orationibus communiri.« Et post pauca: »Haec cuncta, fratres, ideo nos praemisisse debetis agnoscere, ut ostenderemus, nichil [Col. 0541A] esse in hoc seculo sacerdotibus excellentius, nichil sublimius episcopis reperiri.« Meminisse etiam debet fraternitas tua, quia major potestas exorcistae conceditur, cum spiritualis imperator ad abigendos daemones constituitur, quam alicui laicorum causa secularis dominationis tribui possit. Omnibus regibus nempe et principibus terrae, qui religiose non vivunt, et in [360 1Kb] actibus suis Deum ut oportet, non metuunt, daemones heu proh dolor! dominantur, et misera servitute confundunt. Tales enim non divino ducti amore, sicut religiosi sacerdotes ad honorem Dei et utilitatem animarum praeesse cupiunt, sed ut intolerabilem superbiam ostentent animique libidinem expleant, ceteris dominari affectant. De quibus beatus Augustinus in libro primo de doctrina [Col. 0541B] christiana dicit: »Cum vero etiam eis, qui sibi naturaliter pares sunt, hoc est hominibus, quilibet dominari affectatur, intolerabilis omnino superbia est.« Porro autem exorcistae, ut diximus, supra daemones a Deo imperium habent; quanto igitur magis super eos, qui daemonibus subjecti et membra sunt daemonum? Si ergo his tantum praeeminent exorcistae, quanto amplius sacerdotes? Praeterea omnis rex christianus ad exitum veniens ut [361 1Kb] carcerem evadat inferni, ut de tenebris in lucem tendat ut de peccatorum vinculis in Dei judicio absolutus appareat, sacerdotis opem supplex ac miserandus requirit. Quis autem non modo sacerdotum, verum etiam laicorum in extremis positus, pro suae animae salute terreni regis imploravit auxilium? [Col. 0541C] Quis [362 1Kb] vero regum aut imperatorum aliquem christianum ex imposito sibi officio valet sacro baptismatis ex diaboli potestate eripere, et inter filios Dei connumerare, sanctoque [363 1Kb] chrismate praemunire? Et quod maximum est in christiana religione, quis eorum valet proprio ore corpus et sanguinem Domini conficere? vel cui eorum data est potestas ligandi solvendique in coelo et in terra? Ex quibus aperte colligitur, quanta potestate praecellat dignitas sacerdotum. Aut quis eorum potest aliquem clericum in sancta ecclesia ordinare? quanto minus pro aliqua culpa eum deponere? Namque in ecclesiasticis ordinibus majoris potestatis est deponere quam ordinare. Episcopi enim possunt [Col. 0541D] alios episcopos ordinare, sed nullo modo sine auctoritate apostolicae sedis deponere. Quis igitur vel tenuiter sciolus dubitet sacerdotes regibus anteferre [364 1Kb] ? Quod si reges pro peccatis suis a sacerdotibus sunt judicandi, a quo rectius quam a Romano pontifice sunt judicandi? Ad summam quoslibet bonos christianos multo convenientius quam malos principes reges intelligi decet. Isti enim gloriam Dei quaerendo semetipsos strenue regunt; at illi non quae Dei sunt sed sua quaerentes, sibimet hostes, [Col. 0542A] alios tyrannice opprimunt. Hi veri regis Christi, illi vero diaboli corpus sunt. Isti ad hoc sibi imperant, ut cum [365 1Kb] summo imperatore aeternaliter regnent; illorum vero id potestas agit, ut cum tenebrarum principe, qui rex est super omnes filios superbiae, aeterna dampnatione dispereant. Nec valde sane mirandum est, quod mali pontifices iniquo regi, quem adeptis male per eum honoribus diligunt metuuntque [366 1Kb] , consentiunt; qui simoniace quoslibet ordinando, Deum pro vili etiam pretio vendunt. Nam sicut electi insolubiter [367 1Kb] suo capiti uniuntur, ita et reprobi maxime contra bonos, ei qui malitiae caput est, pertinaciter foederantur. Contra quos profecto non tam disserendum, quam pro eis est lacrimosis planctibus ingemendum, ut omnipotens [Col. 0542B] Deus illos a laqueis Sathanae quibus captivi tenentur eripiat, et tandem aliquando vel post pericula ad agnitionem veritatis perducat. Haec de regibus et imperatoribus, quia [368 1Kb] singulari gloria nimium tumidi, non Deo sed sibi regnant. Sed quia nostri est officii, unicuique secundum ordinem vel dignitatem, qua videtur vigere, exhortationem distribuere: imperatoribus et regibus [369 1Kb] ceterisque principibus, ut elationes maris et superbiae fluctus comprimere valeant, arma humilitatis Deo auctore providere curamus. Scimus enim, quia mundana gloria et secularis cura eos permaxime, qui praesunt, ad elationem trahere solet; qua semper neglecta humilitate, propriam quaerendo gloriam, fratribus cupiant praeminere. Deinde [370 1Kb] videtur utile maxime imperatoribus [Col. 0542C] et regibus, ut cum mens illorum [371 1Kb] ad alta se erigere et pro singulari vult gloria oblectare, inveniat quibus se modis humiliet, atque unde gaudebat [372 1Kb] , sentiat plus timendum. Perspiciant ergo diligenter, quam periculosa, quamve timenda sit imperatoria vel regia dignitas, in qua paucissimi salvantur, et illi qui Deo miserante ad salutem veniunt, non aeque ut multi pauperum, judicio sancti Spiritus in sancta ecclesia glorificantur [373 1Kb] . A mundi enim principio usque ad haec nostra tempora in tota authentica scriptura non invenimus septem imperatores vel reges, quorum vita fuerit adeo praecipua, religione et virtute signorum decorata, sicut universalis [374 1Kb] multitudinis seculi contemptorum, [Col. 0542D] licet eorum plures credamus apud omnipotentem Deum misericordiae salutem invenisse. Namque ut de apostolis et martyribus taceamus, quis imperatorum vel regum aeque ut beatus Martinus, Antonius, et Benedictus miraculis claruit? Quis [375 1Kb] imperator aut rex mortuos suscitavit, leprosos mundavit, coecos illuminavit? Ecce Constantinum piae memoriae imperatorem, Theodosium, et Honorium Carolum, et Ludowicum, justitiae amatores, christianae religionis propagatores, ecclesiarum [Col. 0543A] defensores, sancta quidem ecclesia laudat [376 1Kb] et veneratur, non tamen eos [377 1Kb] fulsisse tanta miraculorum gloria judicat. Praeterea ad quot nomina regum vel imperatorum basilicas seu altaria dedicari, vel ad eorum honorem sancta ecclesia missas statuit celebrari? Timeant reges aliique principes, ne quanto se ceteris hominibus in hac vita praeferri gaudent, tanto amplius aeternis incendiis subjiciantur. Unde scriptum est: »Potentes potenter tormenta patientur (Sap. VI, 7).« De tot enim hominibus Deo reddituri sunt rationem, quot suae dominationi subditos habuerunt. Quod si alicui religioso privato non parvus labor est unam suam animam custodire, quantus labor imminet principibus super multis milibus animarum? Praeterea si judicium [Col. 0543B] sanctae ecclesiae valde constringit peccatorem pro unius hominis interfectione, quid erit de his qui multa milia morti tradunt pro hujus mundi honore; qui licet ore aliquando dicant: »Mea culpa,« pro multorum occisione tamen in corde gaudent, in sui quasi honoris extensione, noluntque non fecisse quod egerunt, neque dolent quod fratres suos in tartarum compulerunt. Cumque ex toto corde eos non poenitet, neque volunt humano sanguine adquisita vel detenta omittere, illorum poenitentia apud Deum sine digno poenitentiae fructu manet. Unde profecto valde est timendum atque ad memoriam eorum crebro revocandum, quia sicut praefati sumus, a mundi principio paucissimi per diversa terrarum regna reges sancti ex innumerabili eorum [Col. 0543C] multitudine reperiuntur; cum in una tantum pontificum sertatim [378 1Kb] sede, videlicet Romana, a tempore beati Petri apostoli fere centum inter sanctissimos computentur. Cur autem hoc, nisi quia reges terrae et principes vana gloria delectati, sicut praelibatum est, quae sua sunt spiritualibus praeferunt; religiosi autem pontifices vanam gloriam despicientes, quae Dei sunt carnalibus rebus praeponunt. Illi in se delinquentes [379 1Kb] facile puniunt, in Deum peccantes aequo animo ferunt; isti in se peccantibus cito ignoscunt [380 1Kb] , Deum offendentibus non leviter parcunt. Illi terrenis actibus nimium dediti spiritualia parvi pendunt; isti coelestia sedulo meditantes quae sunt terrena contempnunt. Admonendi [Col. 0543D] sunt ergo omnes christiani, qui cum Christo regnare cupiunt, ne ambitione secularis potestatis regnare affectent, sed potius prae oculis habeant, quod beatus Gregorius papa sanctissimus in libro Pastorali admonet [381 1Kb] , dicens: »Inter haec itaque quid sequendum, quidve timendum, nisi ut virtutibus pollens coactus ad regnum veniat, virtutibus vacuus ne coactus accedat. Quod si ad apostolicam sedem, in qua rite ordinati meritis beati Petri apostoli meliores efficiuntur, qui Deum timent [382 1Kb] , coacti [Col. 0544A] veniunt cum magno timore: ad regni solium cum quanto timore [383 1Kb] accedendum, in quo etiam boni et humiles, sicut in Saul et David cognoscitur, deteriores fiunt? Nam quod de apostolica sede praelibavimus, in decretis beati Symmachi [384 1Kb] papae, licet experimento sciamus, sic continetur: »Ille, scilicet beatus Petrus, perhennem meritorum dotem cum hereditate innocentiae misit ad posteros.« Et post pauca: »Quis enim sanctum dubitet esse, quem apex tantae dignitatis attollit, in qua si desint [385 1Kb] bona acquisita per meritum, sufficiunt quae a loci decessore praestantur; aut enim claros ad haec fastigia [386 1Kb] erigit, aut eos qui eriguntur illustrat.« Quapropter quos sancta ecclesia sua sponte ad imperium vel regimen [387 1Kb] deliberato consilio advocat, [Col. 0544B] non pro transitoria gloria sed pro multorum salute humiliter obediant, et semper caveant quod beatus Gregorius in eodem libro Pastorali testatur: »Apostatae quippe angelo similis efficitur, dum homo hominibus esse similis dedignatur. Sic Saul post humilitatis meritum in tumorem superbiae culmine potestatis excrevit. Per humilitatem quippe praelatus est, per superbiam reprobatus. Domino attestante, qui ait: »Nonne cum esses parvulus in oculis tuis, caput te constitui in tribubus Israel?« (I Reg. XV, 17.) Et paulo inferius: »Miro autem modo cum apud se parvulus, apud Dominum magnus; cum vero apud se magnus apparuit, apud Dominum parvulus fuit.« Vigilanter quoque retinendum, quod Dominus in evangelio dicit: »Ego gloriam [Col. 0544C] meam non quaero (Joan. VIII, 50);« et »qui vult inter vos esse primus, sit omnium servus (Marc. X, 44).« Honorem Dei semper suo praeponant; justitiam, unique suum servando jus [388 1Kb] , amplectantur atque custodiant; non eant in consilio impiorum, sed religiosis semper acquiescendo corde adhaereant; sanctam ecclesiam non quaerant sicut ancillam sibi subjicere, subjugare; sed permaxime oculos illius [389 1Kb] , videlicet Domini, sacerdotes, magistros et patres recognoscendo, decenter [390 1Kb] studeant honorare. Nam si carnales matres et patres honorare jubemur, quanto magis spirituales? Si ille qui carnali patri vel matri maledixerit, morte mulctandus est; quid ille qui maledicit patri spirituali [Col. 0544D] vel matri, meretur? Non carnali amore illecti studeant filium suum gregi, pro quo Christus sanguinem suum fudit, praeponere, si meliorem illo et utiliorem possunt invenire; ne plus Deo diligendo filium, maximum sanctae ecclesiae inferant detrimentum. Patenter enim Deum et proximum, sicut christianum oportet, non amare convincitur, qui tantae utilitati tamque necessariae sanctae matris ecclesiae, prout melius potest, negligit providere. Hac namque virtute, id est caritate, neglecta, quicquid [Col. 0545A] boni aliquis fecerit, omni fructu salutis carebit. Haec itaque humiliter agendo, et amorem Dei et proximi, sicut oportet, servando, praesumant de illius misericordia, qui dixit: »Discite a me, quia mitis sum et humilis corde (Matth. XI, 29).« Quem si humiliter imitati fuerint, de regno servili et transitorio ad regnum verae libertatis et aeternitatis transibunt [391 1Kb] , Amen. Ammonemus vos fratres et coepiscopos [392 1Kb] nostros, ne faciem principum trepidantes, veritatem eis dicere timeatis, incurrentes illud Gregorii: »Cum in terra hominem contra veritatem quilibet pavet, ejusdem veritatis iram coelitus sustinet.«

74. Legatus regis reversus (an. 1076, Mart. 27), cum regi, qui tunc erat Trajecti, quod erat excommunicatus indicaret, Willehalmi, ipsius urbis episcopi, consilio rex excommunicationem illam nichili [393 1Kb] [Col. 0545B] pendit. Episcopus quoque idem timens, ne si populus haec audisset, a rege sicut ab excommunicato discederet, inter missas sermonem faciens ad populum derisorie, quod rex esset excommunicatus, indicavit, sed hanc excommunicationem nichil valere, quibus poterat verbis, utpote facundus homo, confirmavit. Sed quantum valeret, in se ipso coactus agnoscere, si liceret ei poenitendo a superbia resipiscere. Nam in ipso loco, in quo Romano pontifici derogabat ejusque potestatem verbosus adnichilare laborabat, ipse mala valetudine corripitur, in qua usque ad miserandum miserae vitae finem detinetur. Itaque morbo magis ac magis ingravescente, dum esset cum eo quidam homo regis, eumque [394 1Kb] rogaret, ut [Col. 0545C] se cum suo mandato remitteret ad regem: Hoc, inquit, ei mitto mandatum, quod ipse et ego, et omnes ejus iniquitati faventes, dampnati sumus in perpetuum. Cumque a suis qui aderant clericis, ne talia loqueretur, esset ammonitus: Quid aliud, inquit, loquar, nisi quod verum esse visibiliter intueor. Ecce enim daemones lectum meum circumstant, quatenus me, mox ut expiravero rapiant. Itaque cum fuero de corpore eductus, rogo vos et omnes fideles, ne se fatigent pro me faciendo supplicationes. Hac igitur in desperatione defunctus, nullis orationibus Deo reconciliatus, diu jacebat insepultus, donec Romam mittitur, et inde quaesito consilio, ne populus foetore corrumpatur, apostolico jussu sine commendationibus sepelitur. Non longe autem post [Col. 0545D] mortem suam abbati Cloniacensi [395 1Kb] apparuit, priusquam eum fuisse mortuum cognovisset, et: Non sum, inquit, vivus, sed vere defunctus, et in inferno sepultus. Sic ille sapiens et per omnia vir honestus si non esset avaritiae venenis [396 1Kb] infectus, stultum et miserabilem finem habuit; quia hunc, [Col. 0546A] dum poterat, praecavere noluit. Et cur eum solum dico miserabiliter obisse? cum manifestum sit, omnes fere Heinrici familiares et fideles aeque miseras mortes incurrisse, et eos miseriores, qui fuerant illi fideliores, quia fides illa vere erat perfidia.

75. Ut enim per excessum quaedam vel repetam vel praecurram, patriarcha, qui legatus apostolici, maximus auctor abjurationis extiterat Heinrici et novi regis instituendi, postquam exregi quasi regi sociatus retrogradus efficitur, repentina morte praeventus, quia communicabat excommunicatis, incommunicatus et inconfessus huic vitae subtrahitur. Verum quia tantae dignitatis virum non decebat ire solum ad infernum, quinquaginta, sicut audivimus, de suis habuit socios, eadem morte repentina correptos; [Col. 0546B] ne quos habebat in [397 1Kb] iniquitate consortes, retributione non haberet participes.

76. Udo Treverensis archiepiscopus, omni pietate plenus, dum nimis mansuetus tyrannidi non resistens, Heinrico plus quam decebat obsequitur, ejus flammeo furori suae consensionis oleum ministrat, et ut ecclesiae depraedentur licentiam donat (V. cap. 103); et mox in crastino mane [398 1Kb] mortuus invenitur, ut omnibus aperte constaret ideo tali eum morte obisse, quia in ecclesiarum praedatione [399 1Kb] non timuit assensum praebere.

77. Eppo Cicensis episcopus, dum in episcopio sancti Kiliani [(39) 1Kb] quemdam rivum forti sedens in equo transiret, quem quilibet pedes sine periculo transire posset, ubi nec timor ullus fuit, equo cadente [Col. 0546C] moriens sic interiit (Cf. Annal. Sax., an. 1078); sancto Kiliano sic disponente, ut qui ejus urbis violentus incubator injuste vinum suum bibebat, aquam quoque suam juste bibens, ultra vinum non quaerat; et quia nobis inconciliabilis [400 1Kb] permansit, Deo inreconciliatus ab hac [401 1Kb] vita migravit.

78. Godefridus [402 1Kb] dux, qui fuit maximus hostis Saxoniae, periit in secretiori corporis parte perfossus saevo mucrone, nec purgatus ultima confessione, nec munitus sacra communione.

79. Godebaldus [403 1Kb] , dum equo suo noviter ferrato pedem posteriorem levaret, ut an apte ferrum esset impositum [404 1Kb] perspiceret, ab ipso pede in fronte percutitur, et sic ab hac vita abstrahitur.

80. Burchardus Misnensis praefectus [405 1Kb] , dum in [Col. 0546D] quadam sua, cui praeerat, urbe ab urbanis invaditur, equo cui insidebat frustra calcaribus vulnerato, fugere molitur, quia equus saepe prius de velocitate laudatus, modo, cum maxime maximo cursu opus erat, fit stationarius, quasi diceret: Mihi non licet eum nunc a vobis eripere, qui dum sibi licuit, nolebat se [Col. 0547A] corrigere. Moritur ergo cum magno animae suae periculo, quia saepe consensum praebuit periculoso saevissimi regis consilio.

81. Liupoldus [406 1Kb] , frater Bertholdi regis consiliarii, qui et ipse ejus consiliarius erat, dum quadam die juxta regem equitans, cum eo quoslibet sermones conferret, accipiter quem sinistra portabat, volitare coepit, quasi capturam peteret. Ille vero post avem parumper se inclinans, ab equo gravis cecidit, et ensem quo cinctus erat e vagina lapsum, capulo terrae defixo in pectore medio recepit; et qui saepe pravi consilii consors vel auctor fuit, sine consilio perpetuae salutis ab hac vita recessit. His ex parte tractatis, multa his similia praeteriens, ad iter inceptum volo reverti, quod non aberrando sed sponte [Col. 0547B] deviando deserui.

82. (An. 1076, April.-Mai.) Igitur comperta legatione pontificis et excommunicatione sive depositione Heinrici regis, omnes qui nostros captivos habebant, quia nullam apud regem misericordiam, dum rex erat, invenire poterant, et ei nullam modo, cum rex non esset, fidem vel subjectionem debebant, omnes eos in patriam gratis, Heinrico nesciente, dimiserunt.

83. Sed Burchardus [407 1Kb] Halberstadensis episcopus quam mirabiliter a miserabili dampnatione sit divina pietate liberatus, ad Dei laudem et ad omnium miserorum consolationem referam. Dum Heinricus esset juxta Danubium, et secum haberet sororis suae maritum Salomonem, similiter ab Ungriae [408 1Kb] regno [Col. 0547C] depulsum, quia temporibus illis vigebat depositio regum; genero suo jam redituro in patriam, in cujus extremitate paucas urbes habendo vix haerebat, episcopum Burchardum commendavit, eumque multum, ut numquam in Theutonicis finibus videretur, obsecravit; quod et ille promisit. Quod cum episcopus praesensisset, amicos, quos habebat ibi paucos, paucis, sicut tempus monebat, verbis allocutus, rogavit omnes per Dei nomen, quatenus de sua cogitarent ereptione. Tunc Othelricus [409 1Kb] quidam dixit ei, stare quandam domum desertam non longe a litore, monuitque eum ut hanc arte qualibet temptaret intrare. Episcopis ergo tantum cum uno capellano navi impositus, exregem jubetur antecedere, donec ipse [Col. 0547D] cum socero pransus, eum cum gurgite currens velociter [410 1Kb] insequatur. Leniter ergo defluens episcopus non in somnum dissolvitur, non in vanis confabulationibus occupatur, sed cor cum tota devotione levat ad Deum, oculos in litus tenet intentos, donec praemonstratam conspiciat domum (Jun. 24). Qua visa rogat nautas, ut in litus se velint exponere, quatenus ventrem levando persolvat debita naturae. Illi nil suspicantes, in miserum misericordes fuerant, et eum capellano comite exire permiserunt. Quid moror, cum in illo moram nullam intueor? Removetur [Col. 0548A] a litore longius, nautisque ne longius abiret clamantibus, appropinquat domui, leniterque pulsans, Deumque suppliciter vocans, dixit: Aperi. Numquam dixit neque dicturus est cum majore devotione cordis, Aperi, nisi si speraverit sibi quandoque januam regni coelestis aperiri. Othelricus paratis equis et sociis episcopum suscepit, et die quiescens, nocte vero festinans, eum Dei misericordia comitante in Halberstedi [411 1Kb] perduxit. Quanta gratulatione totius populi fuisset acceptus, meus hebes non valet explicare stilus. Etiam qui eum prius odio habuerunt, in occursu laeti gaudentesque cucurrerunt [412 1Kb] .

84. Principes ergo nostri diversis ab exiliis omnes pene simul in patriam reversi, magnam his qui domi erant dederunt materiam gaudii, et multorum [Col. 0548B] os aperuerunt in laudem Dei. Invenerunt enim totam pene plebem congregatam, exigi tributa praediis suis persolvenda, jam libertatis spe retinendae deposita, quae juberetur cuncta facturam. Herimannus autem, patruus Magni ducis, et Thiedricus de Kathalanburg [413 1Kb] ---hi namque prius aliquanto ceteris venerunt---obstupefactis omnibus exclamaverunt: »Nolite, dicentes, optimi Saxones, nolite servitutis juga recipere, nolite [414 1Kb] haereditatem vestram tributariam facere, nolite de misericordia Dei desperare! Ecce nos, qui vestri causa nos in captivitatem dedimus, Dei clementia, illo qui nos tenebat invito, redimus, pro vobis et vestris pugnaturi quamdiu vivimus. Erigite ergo cervicem jugo servitutis excusso liberam, numquam posthac servitute premendam, adjuvante Deo. Retinete [Col. 0548C] manus a tributis solvendis, retinete possessiones vestras liberas, sicut liberas eas a vestris parentibus accepistis. Vos autem fautores iniquitatis, qui miserae plebis oppressione crudelis tyranni gratiam quaesistis, ab opprimendo cessate, ab exigendo quiescite, et ex hac hora vel nobiscum pro libertate pugnaturi fideliter et jurati permanete, vel in hac hora velut hostes infidi et perjuri a nobis et a patria nostra numquam reversuri discedite.« Talibus verbis et hostes confusi, a ferocitate quiescunt, et cives confortati, pristina virtute recepta, in unanimitatem facile coalescunt. Coadunati denique, praesidia Heinrici ab omnibus castellis ejiciunt, et illis ea quorum fuerant libera restituunt; possessiones alias, quas [Col. 0548D] tyrannus injuste his quorum erant ereptas, injustius illis ad quos nullo jure pertinebant donaverat [415 1Kb] , auferunt, et eas ad justos possessores redire faciunt. His omnibus in finibus nostris rite peractis, diem et locum determinant, ubi concordiam ad defensionem patriae renovaturi conveniant, et eos in quibus infidelitatis suspicio resideret, aut a finibus suis exire, aut secum fideliter convenire compellant.

85. Haec omnia dum Heinricus audisset (Jun. 29), nimis in animo conturbatur, et Mogontiam [416 1Kb] veniens. quosdam de residuis adhuc captivis ad se [Col. 0549A] duci praecepit, et cum eis de pretio, quo se redimerent ut dimitterentur, egit. Interea orta seditione inter Mogontinos et Babenbergenses milites, civitas a Babenbergensibus incenditur, ita ut tota vel maxima pars ejus arsura videretur. Ad quam restinguendam [417 1Kb] dum Heinricus ipse omnisque populus festinaret, captivi nostri sine custode relicti, inventa navi Rhenum transierunt, et die noctuque festinantes, in patriam suam pervenerunt. Inter quos erat etiam Gertrud [418 1Kb] , nobilissimi Ottonis ducis fratris Herimanni vidua, quam Lodewig ante biennium fere ceperat, et domino suo Heinrico, ut ab ea pecuniam extorqueret, quod et fecit, adduxerat.

86. Heinricus ergo exrex videns suae voluntati cunctas res adversari, cum intelligeret, se de lupina [Col. 0549B] ferocitate parum proficere, pelliciam [419 1Kb] non corvinam cogitavit induere, ut ostensione pietatis et justitiae deciperet, quos crudelitate violenta superare non posset. Volebat namque legatos ad Saxoniam mittere, qui dicerent, se eis plus quam ipsi cuperent bonum esse velle, se penitus injustitiam cum vitiis omnibus, quoad posset, abjicere, se eis in omnibus pariturum dedere; sed nullum, qui hanc legationem portare praesumeret, invenit; quia de suis quoque eum nullus, quod ore emisit, in corde habere credebat, nec aliquis dubitavit, quin si quis Saxonibus valde jam exasperatis hoc nuntium falsitatis afferret, pro falsis promissis poenas veraciter daret. Remanserant autem adhuc duo de nostris apud eum, Werinherus Magedaburgensis, et ejusdem [Col. 0549C] nominis Merseburgensis episcopus; qui cum possent invito rege sicut alii repatriare, nolebant, quia in illo licet impio, Deum, a quo est omnis potestas, offendere timebant. Hos ergo cum supradicta legatione ad Saxoniam misit, sed de eorum reversione nichil eis dixit. Illi vero Saxonibus cum tota voluntate quod erant jussi suadebant, sed Saxones, cognitis tot ejus mendaciis, haec quoque promissa veneno falsitatis infecta non dubitabant. Cumque vellent episcopi eorum responsa reportare, jussi sunt unum e duobus eligere, aut hic modo stare, aut huc numquam posthac redire.

87. Principes igitur nostri simul adunati, juramentis et obsidibus invicem datis in unum se confirmant, et ut ad invicem firmissime cohaererent, [Col. 0549D] regem cui subjaceant omnes eligere deliberant. Sed cum audissent, quod Suevos tam crudeliter antiquum foedus infregisse poenituit, ad eos legatos de renovando foedere mittere complacuit, ut iterum convenientes in unum, inimicitiarum acerbitatem multa dilectionis suavitate superarent, et invicem sibi donantes, contra communem omnibus hostem, uno de se rege facto, concorditer starent. Domno quoque apostolico litteras miserunt, quibus, ut vel [Col. 0550A] per se vel per nuntium genti pene perditae consolator adesset, suppliciter oraverunt.

88. Non modico igitur Saxones exercitu collecto (Oct.), perrexerunt ad Rhenum contra vicum qui dicitur Oppenheim, quo et patriarcha cum episcopo Pataviensi, pontificis Romani legato, convenerat, et una Suevorum non parva multitudo, qui omnes exercitum Saxonicum, dum veniret, expectabant. Quibus appropinquantibus (Oct. 16) patriarcha ceterique primates, quia de recenti proelio utrorumque gladii adhuc cruore madebant, quamvis per legationes mutuas invicem sibi donassent, tamen ne, quod facile est armatis, seditio vilibus a personis exorta factum foedus [420 1Kb] corrumperet, obviam Saxonibus ibant, et amicitiam, quam renovaverant absentes, [Col. 0550B] nunc praesentes confirmare monebant. Hinc igitur dux Otto, violenter honore suo privatus, illinc Welph [421 1Kb] dux, eodem honore non juste sublimatus, hac conditione sibi invicem pacis oscula dederunt, ut electo, propter quod ex utraque parte convenerant, novo rege, quicumque eorum ipsum honorem jure retineret, alter ei non invidens libenter concederet. Similiter pacis oscula dederunt ordinis secundi sive tertii, partis utriusque, milites, quicquid invicem se laeserant non sine multo fletu donantes. Tunc omnes facti ex hostibus amici fideles, castra posuerunt tam prope, ut vicissim populus uterque sermones utriusque non difficile posset audire. Cumque jam coepissent de rege constituendo sermones conferre, Saxones ex Suevis, Suevi ex [Col. 0550C] Saxonibus unumquemlibet volebant eligere; Heinricum vero tenebat in altera ripa Rheni civitas Mogontina, omni spe regni retinendi deposita. Misit tamen nuntios, qui temptarent istos ad misericordiam flectere, ut ejus jam satis correpti correctionem dignarentur accipere. Sed eorum nullius legatio a quoquam nostrate accipitur, nisi prius per apostolici legatum ab anathematis vinculo solvatur. Ut igitur stilus velociter currat, humilitatem poenitentis accepturos se promittunt ea conditione, si vellet implere cuncta quae ei nostrates facienda proponunt. Quod cum ille spopondisset, hoc ei primum proponunt ut episcopum Wormatiensem, qui jam diu fuerat expulsus, potentem faceret urbis suae; deinde ut mox litteras scribi faceret, in quibus [Col. 0550D] se fateretur injuste Saxones afflixisse, quas a nostris perspectas, imagine sua nostris praesentibus signari faceret, et signatas per Italiam et Theutonicam terram mittendas per nostros nuntios, nostratibus daret; ipseque Romam veniens, per dignam satisfactionem anathematis vinculo careret. Episcopus ergo statim cum magno honore in urbem deducitur; litterae [422 1Kb] in praesentia nostratium bulla regis signatae, per nostros nuntios per civitates Italiae [Col. 0551A] regnique Theutonici diriguntur; ipse se tota festinatione parat, ut per Romani pontificis indulgentiam ligamen anathematis exuat. Nostrates vero singuli sacramento firmaverunt. ut nisi Heinricus quartus, Heinrici imperatoris filius, in Februarii mensis initio a banno per apostolicum absolutus [423 1Kb] fuisset, numquam amplius ullo ingenio suo rex eorum nec appellaretur nec esset. Quod sacramentum primo fecit patriarcha, et in litteras redactum in suum misit marsupium; quod tamen quia melius servavit in scripto quam in opere, sicut paulo ante dictum est, crudele supplicium dedit. Deinde fecit idem Pataviensis episcopus, sedis Romanae legatus; et post hos omnes qui aderant episcopi, duces, comites, ceterique majores et minores; sed episcopi [Col. 0551B] plus aliis in hoc egerunt, quia juramentum in litteris etiam servaverunt. Tunc misso legato rogaverunt apostolicum, ut in principio Februarii vellet Augustam venire, ut causa diligenter examinata coram omnibus, vel eum solveret, vel eo fortius adhuc ligato, alium sibi cum ipsius consensu quaererent, qui regnare sciret. His omnibus ibi peractis, exercitus uterque cum multa caritate dividitur, et uterque tripudians [424 1Kb] et Deo laudes cantans ad sua revertitur.

89. Apostolicus autem cum, sicut rogatus erat, Augustam versus tenderet ut ibi ingrediente Februario, qui erat annus Domini 1077, sicut placuerat principibus, adesset, et nostrates illuc econtra venire festinarent, ut domnum papam venerabiliter, [Col. 0551C] sicut decebat, acciperent, ecce nuntiatur apostolico, Heinricum cum magno exercitu Italiam intrasse, et si ipse montes, sicut volebat, transcendisset, alium papam illum [425 1Kb] constituere velle. Itaque misso velociter nostris obviam legato, ipse tristis immo sibi [426 1Kb] multa timens revertitur, ut Italiam a gladio et igne tueatur.

90. Heinricus autem per Italiam vagans loco, sed magis animo, quid ageret, nesciebat, quia quicquid ageret, regnum perdere timebat. Nisi enim supplex ad apostolicum veniret et per eum solutus a banno fuisset, regnum se non recepturum pro certo sciebat. Si vero supplex ad satisfactionem veniret, timebat, ne sibi pro magnitudine criminum [Col. 0551D] regnum pontifex auferret, vel sibi inobedienti vincula potestatis apostolicae duplicaret. Ergo in multis curis in diversa dividitur. Quamvis autem utroque modo se perditum et perditurum non dubitaret, tamen illam partem, in qua aliquid spei esse putabat, elegit; et laneis indutus, nudis pedibus ad apostolicum venit, dicens se plus amare regnum coeleste quam terrenum, et ideo poenitentiam, quamcumque sibi vellet imponere, se humiliter suscepturum. Apostolicus vero de tanti viri [Col. 0552A] tanta humilitate laetatus, praecepit ei, ut regalem ornatum, donec ipse permitteret, sibi non imponeret, quatenus omnipotenti Deo acceptior esset cordis ejus contritio, quo eam et foris ostenderet vilis habitus testimonio; et ut eos, qui erant excommunicati, convivio vel colloquio vitaret; ne quod in se propria conversione fuisset Dei gratia mundatum, aliorum contagio fieret magis quam fuerat inmundum. Quod utrumque cum se facturum polliceretur, absolutus hac lege dimittitur, multum [427 1Kb] monitus, ne Deo mentiatur; quia si promissa non impleverit, non solum priora vincula non auferantur, sed etiam alia strictiora superaddantur. Itaque reversus ad suos, cum coepisset eos a suo convivio separare, magnum coeperunt tumultum facere, dicentes ei, [Col. 0552B] quia si eos. quorum sapientia et virtute obtinuisset [428 1Kb] hactenus regnum, nunc a se repelleret, apostolicus ei nec illud reddere nec aliud acquirere potuisset. His et aliis talibus verbis animus ejus immutatur, et ad consueta, pravo pravorumque consilio, revertitur Imponit capiti aureum diadema, et in corde retinet ferro fortius anathema. Excommunicatorum communioni miscetur, et a sanctorum communione miser ille repellitur. Nunc fecit omnibus manifestum, quia non verum esset quod dixit, plus se amare regnum coeleste quam terrenum. Quod si parumper in obedientia permansisset, et regnum nunc terrenum cum pace teneret, et quandoque coeleste sine fine possessurus acciperet. Nunc vero [Col. 0552C] factus inobediens, et hoc quod amat non habebit, nisi cum magno labore; et illud non accipiet, nisi magna totius vitae mutatione.

91. Interea Saxones et Suevi Forcheim conveniunt, sed et de aliis regionibus legati aderant, qui [429 1Kb] quicquid isti de re publica commode [430 1Kb] definierint, idem laudare suos indicant. Aderat etiam legatus apostolici, qui cuncta quae de regno nostrates utiliter disponerent, apostolicae sublimitatis auctoritate firmaret. Ex multis, quos probitate dignos in electione proposuerunt, tandem Rodulfum, ducem Suevorum, regem [431 1Kb] sibi Saxones et Suevi concorditer elegerunt. At cum singuli deberent eum regem laudare, quidam voluerunt aliquas conditiones interponere ut hac lege eum super se levarent regem, [Col. 0552D] quatinus sibi de suis injuriis specialiter promitteret justificationem. Otto namque dux non prius volebat eum sibi regem constituere, nisi promitteret honorem sibi injuste ablatum restituere. Sic et alii multi suas singulares causas interponunt, quas ut ille se correcturum promitteret, volunt. Quod intelligens apostolici legatus, fieri prohibuit, et ostendens, eum non singulorum sed universorum fore regem, ut universis justum se promitteret, satis esse perhibuit. Ait etiam, si eo modo, quo coeptum fuerat, [Col. 0553A] promissionibus singillatim praemissis, eligeretur, ipsa electio non Sincera, sed haeresis simoniacae veneno polluta videretur. Tamen quaedam sunt ibi causae specialiter exceptae, quas, quia injuste viguerant, deberet emendare; scilicet ut episcopatus non pro pretio nec pro amicitia daret, sed unicuique ecclesiae de suis electionem, sicut jubent canones, permitteret. Hoc etiam ibi consensu communi comprobatum, Romani pontificis auctoritate est corroboratum, ut regia potestas nulli per haereditatem, sicut ante fuit consuetudo, cederet, sed filius regis, etiam si valde dignus esset, potius [432 1Kb] per electionem spontaneam quam per successionis lineam rex proveniret; si vero non esset dignus regis filius, vel si nollet eum populus, quem regem facere vellet haberet in potestate [Col. 0553B] populus. His omnibus legaliter constitutis, Rodulfum electum regem Mogontinam [433 1Kb] cum magno honore deducunt, et ei dum consecrationem regis accipiebat, venerabiliter et fortiter, sicut mox apparebat, assistunt. Consecratur autem a Sigifrido Magontinae civitatis archiepiscopo, praesentibus et adjuvantibus aliis quamplurimis anno Domini 1077, 7 Kal. Aprilis.

92. Ipso vero die consecrationis ejus pene contigit miserandum facinus, ut fieret dies unus principium et finis regni ipsius, et de eo vere possit nasci proverbium, quia tam vigil rex esset, ut in regno suo numquam vidisset somnum. Namque cum ipsa die ejus unctionis in introitu missae invitaretur sub nomine Ierusalem tota fidelium ecclesia ad laetitiam [Col. 0553C] spiritualem, et inde habeat omnis fere ecclesia, etiam in religiosis personis, ipso die ludendi non spernendam consuetudinem: prandio novi regis finito, juvenes ejus ad ludum venere communem, causam ob duplicem, cum regiae consecrationis, tum [434 1Kb] magis antiquae consuetudinis. Urbani vero videntes hunc ludum, in crudelem sunt accensi zelum; et quia magis favebant exregi quam regi, cogitabant illum ludum turbare, et semen aliquod, unde seditio nasceretur, inmittere, ad quam sedandam dum rex procederet, modo quolibet occisus interiret. Miserunt ergo quosdam suos juvenes, ut curialium ludo se miscerent, et aliquam qualibet arte materiam belli construerent. Itaque unus ex [Col. 0553D] ipsis cujusdam nobilis ex curia crusinam [(40) 1Kb] gulis [(41) 1Kb] ornatam quasi furtim praecidit, et quasi furtum volens abscondere recessit, et tamen malebat deprehendi, ut acciperet quod accepit. Nam ille cujus honesta vestis erat dehonestata, ut illum qui suae vestis partem gestabat insecutus est, colaphum ei tantum dedit, suique vestimenti particulam recepit. Tunc urbani in subsidiis ad hoc ipsum collecti, [Col. 0554A] curiales inermes incurrunt armati, et multos ex eis acriter vulneraverunt, aliquos etiam occiderunt. Nam arma curialium in hospitiis derelicta, dum ipsi circa regem frequentes essent, urbani praeripuerant, et ne illi, quorum erant, ea invenire possent effecerant. Rex talia videns, volebat se periculo dare, et vel suos eripere vel cum eis simul occumbere; sed qui circa eum erant, totum hunc tumultum propter eum fuisse inceptum cognoverunt, et ideo eum de palatio [435 1Kb] descendere non permiserunt. Contraxerunt ergo se curiales et omnis exercitus in majorem ecclesiam Sancti Martini, et ibi conglobati, consiliis armisque muniti, subito cum magno impetu exierunt, et urbanos aut occiderunt aut ceperunt, praeter eos qui fugae se credentes, timore pernicitatem [Col. 0554B] praebente abierunt velociter. In crastino vero omnes ex urbe majores ante regem supplices venerunt, et de malitia quam fecerant, supplicia quae rex volebat accipere dederunt, et ut posthac imperpetuum fideles ei manerent, juraverunt.

93. Sed rex non habens eis fidem, civitatem dimisit, et ad Suevos abiit; ibique parum moratus, ad Saxoniam transivit. Nam Dominicae resurrectionis festivitate [436 1Kb] apud Augustam civitatem celebrata, in Pentecosten ad Erpesfort venit, et inde non parva Saxonum multitudine cum regali honore deductus, apostolorum principum principalem [437 1Kb] in urbe Merseburgensi devotione multa celebravit. Quo cum de cunctis Saxoniae partibus majores et mediocres convenissent, regemque, sicut a principibus erat electus, [Col. 0554C] unanimiter in regno confirmassent, dixit rex sibi non videri decens vel utile, Saxones quasi plena pace potitos domi quietos sedere; suasitque illis ut, exercitu collecto, hostiles ultro partes invaderent, quatinus aliquid fortiter agendo, et a se desidiae, qua notati erant, notam [438 1Kb] abjicerent, et hosti, qui de victoria superbus tumebat, arrogantiam minuerent. Quod et ipsi laeti fecerunt.

94. Igitur in Augusto mense cum magno exercitu rex Rodulfus urbem Wirtzeburg obsedit, ad quam expugnandam machinas diversi generis parari jussit. Quae dum parabantur, ipse sicut rex Christianus, Deum timens, secum cogitabat, quia si urbs capta fuisset, ab ecclesiis vel ecclesiasticis rebus diruendis [Col. 0554D] vel diripiendis vulgus semel intromissum nec ipse rex revocare posset. Ergo lentus ibi sedebat, et occasiones diversas ne pugnaretur ad urbem quaerendo, integrum fere mensem nihil proficiens ibi manebat; maluitque gloriosam, quasi urbem capere non posset, habere contumeliam, quam periculosam, ut urbe destructa nulli [439 1Kb] sacrae rei parceretur, adquirere gloriam.

[Col. 0555A] 95. Interea Heinricus exrex, exercitu nec magno nec forti congregato---nam maxima pars ejus ex mercatoribus erat---obviam nostris ire paravit; pigroque progrediens incessu, Bawarios et Boemios, quos sibi in auxilium venire sperabat, frustra expectavit. Quo rex Rodulfus audito, laetus obsidionem dimisit, hostique saevo saevior occurrere festinavit. Ad fluvium itaque qui vocatur Neckar exercitus ambo convenerunt, et in diversa ripa animo pugnandi diverso castra posuerunt. Nam nostri dederunt illis optionem, ut vel ipsi longius a litore recedentes sibi facultatem transeundi concederent, vel ipsi nostrae ripae spatio securi accepto, cum nostris pugnaturi transirent. Illi vero, quamvis multis, ut utrumlibet facerent, convitiis essent exagitati, neutrum facere [Col. 0555B] voluerunt. Cum autem multos ibi dies sedissent, et illis nostri locum ad se veniendi saepe frustra dedissent, tandem illi nec se nostris [440 1Kb] pares, nec auxilium quod sperabant venire videntes, cum militari non possent virtute, astutia temptabant a se bellum istud amovere. Fecerunt enim cum nostris pacem sequestram, qua, si posset fieri, per mutua colloquia pervenirent ad pacem perpetuam. Ad se invicem igitur veniendi securitate concessa, dixerunt illi, quid opus esset nostris secum ferro decernere, cum ipsi parati essent rem verbis agere; et si quidem nostram causam justitia commendaret, se relicto domino suo nostris associari, ea conditione, ut si sua causa melior esse probaretur, nostrates illis eadem lege conjungi non dedignarentur. Quod cum [Col. 0555C] nostri laudassent, et ipse rex noster se, ut pax inter eos fidelis fieret, libenter a regno descensurum promisisset, constituto die, quo ad hanc causam terminandam, neutro rege praesente, venirent, ab invicem ambo exercitus discesserunt; et ecce illi magnam turbam ex Bawariis et Boemiis, quos jam diu expectaverant, advenire viderunt. Quo cognito, Heinricus nimis fit laetus; factaeque pacis oblitus, jam nostros a tergo minus cautos invaderet, si principes illi, qui pacis faciendae mediatores vel auctores fuerant, fidem suam contaminare non timerent. Itaque nostrates domum cum pace reversi, annum fuerunt integrum nec laedentes aliquem nec ab aliquo laesi.

96. Sequenti vero anno, qui erat ab Incarnatione [Col. 0555D] Domini 1078, iterum Saxonicus congregatur [441 1Kb] exercitus, et missa legatione Suevos obviam sibi venire rogaverunt, ut utriusque populi virtute conjuncta, omnes sibi adversantes vel ad se transire compellerent vel sibi foederari nolentes dira bellorum tribulatione fatigarent. Quod cognoscens [442 1Kb] Heinricus, robore congregato intervenit medius; nec est passus ut uterque in unum conveniret exercitus. Exercitus ergo Saxonicus ad Methelrikestad [443 1Kb] venit, ibique Heinricum cum non parvo [Col. 0556A] robore virtutis invenit. Quid in narrando moram facio, cum illi nullam fecissent in agendo? Proelium incipitur fortiter (Aug. 7), immo crudeliter; ex utraque parte pugnatur, et hinc et inde fuit diversus eventus pugnae; fugiunt isti, fugiunt illi; nostri capiuntur sed eripiuntur, hostes interficiuntur. Ex nostris itaque primi fecerunt fugam, qui numquam venire debuissent ad pugnam, episcopi scilicet unius nominis, sed, ut ita dicam, non unius [444 1Kb] ominis; uterque enim Werinherus vocatur. Sed Magedaburgensis ab incolis illius patriae interceptus, miserabiliter occiditur; Merseburgensis vero despoliatus, in patriam nudus revertitur. Quod illi me non [445 1Kb] ad contumeliam, quisquis hoc legit, sed dixisse putet ad gloriam; quia ab ipsius ore non [Col. 0556B] semel audivi, quod ipsam nuditatem non tolerasse nollet pro pondere quolibet auri vel argenti. In eadem fuga sunt capti Bernhardus Romanae sedis archidiaconus, Sigifridus archipraesul Magontinus, Adalbertus Wormatiensis episcopus [446 1Kb] . Sed duos illos non longe post eripuit Dei clementia, tertius iste perductus est in Heinrici crudelis tyranni praesentiam; qui tamen longe post, invito tyranno, divina liberatur misericordia. Quos omnes, quia melius sciebant psalmos cantare eo quod nutriti sub religione essent, quam legiones armatas ad bella disponere, solo visu praeliantium versos in fugam, tanta multitudo sequitur, ut rex totum exercitum penitus fugae se dedisse arbitraretur. Quos cum rex nec victoriam certam promittendo, nec servitutem [Col. 0556C] perpetuam nisi fuissent reversi minando, potuisset revocare, solum se relictum cum paucis existimans, coepit ipse etiam paulatim revertendo Saxoniae finibus [447 1Kb] appropinquare.

97. Interea nostri, qui fortes hostibus se primo miscuerant, nihil de post terga relictis scientes, adversariis fortibus fortes resistebant, minus vero fortibus [448 1Kb] fortius insistentes, eos fugae praesidium petere compellebant. Ibi quidam de nostris adversarium sibi videns obvium, velut suum salutavit socium, dicens: »Sancte Petre!« quod nomen Saxones pro symbolo tenebant omnes in ore. Ille vero nimium superbus et tantum deridere nomen exorsus, in ejus vertice librato mucrone [449 1Kb] : »Hoc, inquit, tibi tuus Petrus mittit pro munere!« et [Col. 0556D] nondum sermonem finierat totum, cum gladium Saxonis alterius in cerebro habebat, dicentis: »Et hoc habeas munus ex parte tui Heinrici, tyranni insanientis.«

98. Hardwigus [450 1Kb] tunc Magontini praesulis archicapellanus, in eodem die post annum urbem Magedaburgensem archipraesul ingressurus ab hostium multitudine, ne ullus ei locus esset evadendi est circumdatus [451 1Kb] (an. 1078, Aug. 7). Cui cum illi velud capto illudentes dicerent, quia libentius [Col. 0557A] eum tunc in gratia domini sui, sicut olim fuit, aspicerent, ille sicut vir prudens ita temperavit responsum, ut nec mendacium proferret, et tamen eos fallendo periculum praesens devitaret. Paucis enim, sicut tempus postulabat, verbis respondit: Sicut video, dicens, in cubiculo domni regis hesterna nocte nullus vestrum me vidit. Sed festinemus ad amicos nostros, ne nos inimici repente deprehendant incautos! Erant autem non longe a [452 1Kb] parva Saxonum legione; quos cum illi suos putarent et jam se pene captos agnoscerent: Pergite, dixit ille, quo vultis; ego meis adjungar amicis!

99. Willehalmus [453 1Kb] , Geronis comitis filius, cum temere paucis se [454 1Kb] comitantibus iret, ab Everhardo [455 1Kb] , qui de magnitudine barbae agnomen habebat, [Col. 0557B] ex improviso capitur, et Heinrico domino suo magna pars triumphi praesentandus a militibus suis ducitur; ipse vero non longe, quasi ne ab aliquibus eripiatur prospiciens, insequitur. Et ecce copiae Saxonum majores illi de latere veniunt, et eum non multum repugnantem citius occidunt. Quod videntes illi qui [456 1Kb] Willehalmum ducebant, ejus obliti, ad suum dominum festinabant. Ille vero, sui non oblitus, quanta potuit velocitate ad suos est reversus.

100. Interea dux Otto et Fridericus palatii praefectus [457 1Kb] de Symmersenburg [458 1Kb] , diversis in partibus acriter pugnantes, non ante cessaverunt, quam Heinricum cum omnibus suis ad fugam coegerunt, eosque fugientes tam diu sunt insecuti, donec eos [Col. 0557C] muro Wirtzeburgensi videbant [459 1Kb] includi. Sed Fridericus nesciens, quid Otto dux egisset, ad locum proelii tripudians revertitur; quia ille qui fugatis hostibus locum caedis obtinuerit [460 1Kb] , victor habetur. Otto vero dux non longe post eodem reversus, visa tanta multitudine, putabat eos hostes esse, et quia [461 1Kb] valde fessus erat, non credebat utile cum eis pugnam incipere. Misit tamen exploratorem, qui sibi perquireret veritatem. Qui cum [462 1Kb] ibi moram faceret, reputans ille, quod ab hoste captus vel occisus esset, quia nullum de sociis quem cognosceret invenit, victor quidem, sed non laetus, quia nesciebat, ad patriam revertitur.

101. Fridericus autem, collectis ad se de diversis [Col. 0557D] partibus a proelio revertentibus, noctem illam in laetitia, et maxime in divina laude transegit. In crastino vero receptis omnibus quae vel socii vel hostes ibi reliquerant, meliora, quae poterant asportare, secum tulerunt; cetera vero, ne prodessent hostibus, igni dederunt. Inde vero cum magno gaudio cantuque redeuntes, Smelekallan [(42) 1Kb] et ceteros in circuitu vicos aut villas praedationibus et incendiis [Col. 0558A] vastaverunt, quia incolae illi pridie nostros fugientes spoliaverant vel occiderant. Sigifridum quoque Mogontinum praesulem, quem captum cum multis aliis adhuc servabant violenter eripiunt, secumque gaudentes et hymnos Deo canentes ad Saxoniam reducunt. Postquam vero diversis ex partibus omnes nostri convenerunt, et quid fortiter egissent vel quanta pericula qualiter evasissent, invicem singuli retulerunt, non sine multo fletu multas laudes unanimiter Deo reddiderunt [463 1Kb] , cum pro victis et fugatis hostibus, tum etiam pro liberatis tantis sacerdotibus.

102. Ex nostris itaque partibus praeter episcopum Magedaburgensem, qui cecidit in fuga, nemo qui dignus sit nomine periit in illa pugna; ex hostili [Col. 0558B] vero parte jacuerunt ibi de principibus nobilissimis Everhardus Barbatus, qui hujus belli erat incentor saevissimus, Poppo simul et Thiebaldus, Heinricus de Lechesmundi. Factum est ergo hoc proelium secundum anno Domini 1078, 7 Idus Augusti, feria 3.

103. Heinricus vero in Octobri proximo Reginesburg veniens, principibus collectis narravit, quod jam longo labori finem fecisset, nichilque sibi faciendum restaret, nisi ut illos qui secum participes erant laboris, consortes etiam faceret dignae retributionis. Dixit namque Saxones in proximi proelii conflictu sic esse prostratos, ut, nisi de gentibus exteris agrorum cultores advenirent, Saxonica [464 1Kb] tellus in solitudinem versa bestiis silvestribus habitanda [Col. 0558C] remaneret. Igitur ut illam terram cunctis frugum generibus opulentam secum vellent intrare rogavit, ipsisque, quod nullum qui eis intrantibus obstaret invenirent, fideliter spopondit. Quod ut illis fieret credibile, simulatos nuntios fecit procedere cum verbis compositis, qui, cunctis audientibus, regi, sicut erant docti, dicebant ex persona ducis Ottonis et Herimanni comitis, se solos ex liberis hominibus, omnibus aliis in novissimo proelio interfectis, beneficio fugae in Saxonia relictos, nunc nimis sero poenitere [465 1Kb] , quod umquam multitudine suorum confisi, praesumpsissent regiae potestati resistere; se regis adventum, quo terrae daret cultores, humiliter expectare; se sibi non [Col. 0558D] honorem, non libertatem, sed solam vitam, quamvis vel hac essent indigni, postulare. Quibus verbis, sicut ipse callidus dictaverat, peroratis, illi qui haec credula nimis aure perceperant, inani spe jam totam Saxoniam possidebant, et quasi jam possidentes, inani spe decepti, animo tumescebant. Tota igitur festinatione, quo spes eos trahebat, sequi properabant; nec exercitum valde magnum [466 1Kb] [Col. 0559A] esse volebant, ne singuli eo minus illius regionis acciperent, quo plures illam divisuri fuissent; quia natura fert ut tanto fiat partium minor quantitas, quanto fuerit earundem partium numerosior pluralitas. Venientes ergo ad silvam quae Thuringos [467 1Kb] separat a Francia, audiebant, quod et verum erat, quia Saxones ex altera parte silvae cum tanta multitudine sederent, quantam prius numquam sint auditi collegisse. Nam de militibus armatis milia fere sexaginta habebant, qui vel fortiter mori vel terram suam tueri volebant. Quod auditum cum primo non crederent, postquam missis exploratoribus nimis verum essse cognoscebant, multo magis redire, timore cogente, quam venire, spe trahente, properabant. Sed Heinricus exrex, ne tantum [Col. 0559B] frustra congregasset exercitum, cum eodem agmine Suevos petiit; ubi nec ecclesiis nec atriis ecclesiarum pepercit, et inter sacras profanasque res nullam differentiam fecit, ut illorum avaritiam insaturabilem saturaret quos Saxoniam pollicendo fefellerat. Ibi, quod anticipando jam narravi (c. 76), Treverensis archipraesul Udo subitanea morte miserabiliter obiit, dum, timore Dei postposito, manibus profanis in sacras res licenter ire permisit.

104. (An. 1079.) Interea domnus apostolicus, apostolici vigoris oblitus, qua causa nescimus, multum est a priore sententia mutatus. Nam qui prius Heinricum cum omnibus suis adjutoribus apostolica severitate excommunicaverat, eique regnandi potestatem potenter interdixerat, et omnes qui ei [Col. 0559C] fidelitatem jurassent, a juramenti nodis apostolica auctoritate absolverat, et electionem novi regis consensu suo confirmaverat, nunc per litteras mandavit, ut concilio facto rex uterque convocatus audiatur, et quem justitia regnare permiserit, altero deposito tutus in regno confirmetur. Quarum litterarum, ut planius quod dico possit intelligi, subtus exemplum ponere curavi; quae venerunt mense Februario anno Domini 1079 [468 1Kb] .

105. »Gregorius episcopus [469 1Kb] servus servorum Dei (GREG. VII, Registr. IV, 23), carissimis in Christo filiis Bernhardo [470 1Kb] diacono, et Bernhardo [471 1Kb] abbati, salutem et apostolicam benedictionem.

»Fraternitati vestrae notum esse non ambigimus, quia ideo ab Urbe, confisi de [472 1Kb] Dei misericordia [Col. 0559D] et adjutorio beati Petri, egressi sumus, ut ad Theutonicorum partes, composituri inter eos ad honorem Dei et utilitatem sanctae ecclesiae pacem, transiremus. Sed quia defuerunt, qui nos secundum quod dispositum erat conducerent, impediti adventu regis in Italiam, in Langobardia [473 1Kb] , inter inimicos Christianae religionis, non sine magno periculo remansimus, et adhuc, sicut desideravimus, ultra [Col. 0560A] montes proficisci nequivimus. Quocirca monemus vos, et ex parte beati Petri praecipimus, ut fulti auctoritate hujus [474 1Kb] nostri praecepti, nostraque vice ab eodem apostolorum principe accincti, utrumque regem, Heinricum videlicet atque Rodulfum, commoneatis, quatenus nobis viam illic secure transeundi aperiant, et adjutorium atque ducatum per tales personas, de quibus vos bene confidatis, praebeant, ut iter nobis, Christo protegente, pateat. Desideramus enim cum consilio clericorum atque laicorum ejusdem regni qui Deum timent et diligunt, causam inter eos Deo favente discutere, et cujus parti magis ad regni gubernacula justitia faveat, demonstrare. Scitis enim quia nostri officii et apostolicae sedis est providentiae, majora negotia [Col. 0560B] ecclesiarum discutere, et dictante justitia diffinire. Hoc autem quod inter eos agitur negotium, tantae dignitatis est tantique periculi, ut si a nobis aliqua fuerit occasione neglectum, non solum illis et nobis, sed etiam universali ecclesiae magnum et lamentabile pariat detrimentum. Quapropter si alteruter praedictorum regum huic nostrae voluntati ac deliberationi parere et ad vestra [475 1Kb] monita locum dare rennuerit, suamque superbiam atque cupiditatis faces contra honorem Dei omnipotentis accendens, ad desolationem totius Romani imperii anhelare temptaverit, omnibus modis omnique ingenio usque ad mortem, si oportet, nostra vice resistite [476 1Kb] , immo beati Petri auctoritate ei totius regni gubernacula contradicendo, tam illum quam [Col. 0560C] omnes sibi consentientes a communione corporis et sanguinis Domini nostri Jesu Christi et a liminibus sanctae ecclesiae separate, illud semper habentes in memoria, quia scelus idololatriae incurrit qui apostolicae sedi obedire contempnit, et quod beatus Gregorius, doctor sanctus et humillimus, decrevit, reges a suis dignitatibus cadere, si temerario ausu praesumerent contra sedis apostolicae jussa venire. Alteri vero, qui nostrae jussioni humiliter paruerit et obedientiam universali matri, sicut decet christianum regem, exhibuerit, convocato concilio [477 1Kb] omnium clericorum et laicorum quos advocare poteritis, consilium et adjutorium in omnibus praebete, et in regia dignitate per auctoritatem beatorum apostolorum Petri et Pauli nostra vice confirmate, [Col. 0560D] omnibusque episcopis, abbatibus, clericis ac laicis in toto regno habitantibus, ut ei fideliter, sicut regi oportet, obediant, ex parte omnipotentis Dei praecipite [478 1Kb] .«

106. »Gregorius episcopus (GREG. VII, Registr. IV, 21) servus servorum Dei, dilectis [479 1Kb] in Christo fratribus archiepiscopis, episcopis, ducibus, comitibus, et universis Christi fidelibus, clericis et laicis, [Col. 0561A] tam majoribus quam minoribus in regno Theutonicorum consistentibus, salutem et apostolicam benedictionem. Notum fieri vobis volumus, fratres carissimi, quia legatis nostris, Bernhardo [480 1Kb] videlicet sanctae Romanae Ecclesiae fideli filio et diacono, itemque Bernhardo [481 1Kb] abbati [482 1Kb] Massiliensis monasterii religioso praecipimus, ut utrumque regem, Heinricum videlicet et Rodulfum, aut per se aut per idoneos nuntios, admoneant, quatenus viam michi pro discutiendo negotio, quod peccatis facientibus inter eos ortum est, ad vos, Deo favente, secure veniendi praebeant. In magna enim tristitia et dolore cor nostrum fluctuat, si per unius hominis superbiam tot milia hominum Christianorum temporali et aeternae morti traduntur, [Col. 0561B] et Christiana religio confunditur, et [483 1Kb] Romanum imperium ad perditionem perducitur. Uterque namque rex a nobis, immo ab apostolica sede, cui licet indigni praesidemus, adjutorium requirit, et nos de misericordia omnipotentis Dei et adjutorio beati Petri confidentes, parati sumus cum vestro consilio, qui Deum timetis et Christianam fidem diligitis, aequitatem causae utrimque decernere, et ei praebere auxilium, cui justitia ad regni gubernacula favere [484 1Kb] dinoscitur. Quapropter si alteruter eorum superbia inflatus, aliquo ingenio, quominus ad vos venire possimus, obstiterit, et de sua injustitia timens judicium sancti Spiritus [485 1Kb] refugerit inobediens factus, resistendo sanctae et universali matri Ecclesiae, hunc velud membrum Antichristi [Col. 0561C] et desolatorem Christianae religionis contempnite, et sententiam quam nostri legati contra eum nostra vice dederint conservate, scientes quia Deus superbis resistit, humilibus autem dat gratiam (Jac. IV, 6). Alteri vero qui se [486 1Kb] humiliter habuerit, et judicium, decretum vero a Spiritu sancto, per nos [487 1Kb] autem prolatum, non contempserit,---indubitanter enim credimus, ubicumque [488 1Kb] duo vel tres in nomine Domini congregati fuerint, quod praesentia ejus illuminantur (Matth. XVIII, 20)---illi, inquam, servitium et reverentiam secundum quod nostri praefati legati decreverint exhibite, adnitentes et modis omnibus ei obsequentes, ut regiam dignitatem honeste possit obtinere et sanctae Ecclesiae jam pene labenti succurrere. [Col. 0561D] Non enim a corde vestro [489 1Kb] debet excidere, quod qui apostolicae sedi obedire contempnit, scelus idololatriae incurrit, et quod beatus Gregorius, doctor sanctus et humillimus, reges decrevit a suis dignitatibus cadere et participatione corporis et sanguinis Domini nostri Jesu Christi carere, si praesumerent apostolicae sedis decreta contempnere. Si enim coelestia et spiritualia sedes beati Petri solvit et judicat, quanto magis terrena et secularia? [Col. 0562A] Scitis autem, fratres carissimi, quia ex quo tempore ab Urbe exivimus, in magno periculo inter inimicos Christianae fidei mansimus, et tamen neutro praedictorum regum, neque terrore neque amore flexi, aliquod contra justitiam adjutorium promisimus. Magis enim volumus mortem, si oportet [490 1Kb] , subire, quam propria voluntate devicti, ut Ecclesia Dei ad confusionem veniat, consentire. Ad hoc enim nos ordinatos et in apostolica sede constitutos esse cognoscimus, ut in hac vita, non quae nostra, sed quae Jesu Christi sunt, quaeramus, et per multos labores patrum vestigia [491 1Kb] sequentes, ad futuram et aeternam quietem, Deo miserante tendamus [492 1Kb] .«

107. Acceptis his litteris, Bernhardus [493 1Kb] cardinalis, quod sibi injunctum est, exequitur. At nostrates [Col. 0562B] cum ipsas litteras accepissent, a magna spe quam in apostolica petra posuerant, exciderunt, quia prius coelum stare vel terram crediderant coeli modo moveri, quam cathedram Petri amittere constantiam Petri. Has ergo litteras ei remiserunt, quibus eum ancillae, praesentis scilicet vitae, perterritum timore, quasi voce galli clamantis excitare, et respectu Christi confortatum ad pristinae virtutem constantiae revocare voluerunt:

108. »Domno apostolico et venerabili papae Gregorio, beati Petri [494 1Kb] fideles et sui, tantum servitutis quantum oppressi valent. Multas jam huic sanctae sedi pro diversis calamitatibus nostris querimonias exposuimus. Quod autem nondum aliquid justitiae vel consolationis consecuti sumus, non tam vestrae [Col. 0562C] sanctitati quam nostris peccatis imputamus. Si igitur nostro consilio et propria deliberatione rem, pro qua tanta mala nos invenerunt, aggressi [495 1Kb] fuissemus, minus moleste ferendum esset, si ad succurrendum nobis vestra gravitas se tardius erigeret. Nunc autem sarcinam illam quam sola vestra auctoritate jubente suscepimus, eadem quoque manum supponente levigari oportuit. Testis est excellentia vestra et litterae vestrae, quas in testimonium habemus, quia neque [496 1Kb] consilio nostro nec etiam pro causa nostra, sed pro illatis sedi apostolicae injuriis regem nostrum regia dignitate privastis, nobisque omnibus terribili interminatione, ne ei sicut regi serviamus, interdixistis, et omnes Christianos a vinculo juramenti, quod ei [Col. 0562D] fecerunt vel facient, absolvistis, deinde eum vinculo anathematis alligastis. In his omnibus vestrae paternitati cum magno periculo nostro [497 1Kb] , sicut nunc patet, obedivimus; et quia eidem deposito ad [498 1Kb] depositionem vestram cum ceteris concordare noluimus, tantam in nobis [499 1Kb] crudelitatem exercuit, ut quamplures ex nostris, amissa omni substantia, animam in hoc certamine posuissent, et filios suos exheredes et ex divitibus pauperes reliquissent. [Col. 0563A] Qui autem residui sunt, de vita cottidie solliciti, vitae subsidia pene omnia amiserunt. Sed cum nulla nos persecutione posset superare, superatus est ille, ut licet nolens suam vobis praesentiam exhiberet et ei quem inhonoravit cum suo dedecore honorem impenderet. Pro quo labore hunc fructum recepimus, quod ille, qui cum periculo animarum nostrarum vestigia pedum vestrorum [500 1Kb] adorare compulsus est, absque nostro consilio et sine correctione absolutus, ad nocendum nobis libertatem recepit. Cumque illa anathematis absolutio per epistolam vestram nobis innotesceret, de sententia regni quae in eum processit nichil mutatum esse intelleximus, sed ne nunc quidem si mutari possit, intelligimus. Absolutio enim illa juramentorum qualiter cassari [Col. 0563B] possit, nullo modo percipere valemus. Sine sacramentorum autem observatione regiae dignitatis officium nequaquam administrari potest. Ergo cum jam ultra anni terminum sine rectore essemus, in locum de quo praevaricatus est ille, alius principum nostrorum electione subrogatus est. Cumque de electo nobis rege, et non de regibus, spes magna ad refocillandum imperium succresceret, ecce ex insperato litterae vestrae advenientes, duos in uno regno reges pronuntiant, duobus legationem decernunt [501 1Kb] . Quam regii nominis pluralitatem et quodammodo regni divisionem [502 1Kb] divisio quoque populi et studia partium subsecuta sunt; quippe cum in epistolis vestris illius praevaricatoris personam semper praeponi cernerent, et ab eo sicut a potente exigi, quatenus ducatum [Col. 0563C] vobis in has partes ad discutiendam causam praeberet. Cujus discussionis qualis modus sit, ut salva gratia vestra dicamus, mirabile est in oculis nostris, scilicet ut is qui jam sinodali judicio nulla conditione interposita depositus est, alio [503 1Kb] in eandem dignitatem apostolica auctoritate firmato, nunc tandem ad rationem ponatur, et quod finitum est denuo incipiatur, et de re indubitabili [504 1Kb] quaestio moveatur. Hoc quoque infirmitatem nostram movet, quod, sicut nobis persuadetur ut in incepto firmiter perduremus, sic etiam contrariae parti verbis et rebus spes innuitur. Nam familiares praedicti Heinrici, qui ab omni regno infamia notantur, quique illi sicut regi serviendo sinodalibus praeceptis manifeste inobedientes [Col. 0563D] sunt et una cum suo capite per legatum apostolicum ab ecclesia sancta separati sunt, ad hanc sedem venientes, benigne suscipiuntur, et non solum impuniti redeunt, sed insuper gloria et honore coronantur, et ad priorem inobedientiam superbiendo revertentes, nostrae miseriae insultant. Nobis autem quasi ridiculis ad insipientiam reputatur, quod ab illorum consortio abstinemus, qui ab ipso capite nostro tam caritative in communionem recipiuntur. Accedit et hoc ad cumulum nostri infortunii, quod praeter illa quae nos ipsi delinquimus, etiam adversariorum [Col. 0564A] culpa in nobis cuditur, dum nostrae negligentiae attribuitur, quod idoneos et frequentes legatos huc non mittimus. Luce enim clarius patet, quod illi hoc fieri prohibent, qui, ne prohiberent, jurejurando vobis [505 1Kb] promiserunt. Et nunc de violenta sacri itineris interclusione et de manifesto illorum perjurio siletur, et nobis imputatur, quod nuntios non mittimus. Scimus, carissime domine, et ex consideratione pietatis vestrae speramus, quia haec omnia bona intentione et aliqua subtili deliberatione agitis; sed nos homines imperiti occultam illam dispensationem penetrare non sufficientes, quod manifeste vidimus et audivimus, de illa utriusque partis confortatione et rerum certarum [506 1Kb] incerta dilatione ortum esse et cottidie oriri, vobis exponimus: haec sunt [507 1Kb] , [Col. 0564B] bella intestina et plus quam civilia, homicidia innumerabilia, vastationes, incendia, sine differentia domus et ecclesiae, oppressiones pauperum incomparabiles, rerum ecclesiasticarum direptiones quales numquam audivimus aut vidimus, legum quoque divinarum et secularium defectus sine spe reparationis; postremo in dimicatione duorum regum, quorum uterque ad obtentum regni spem a vobis accepit [508 1Kb] , tanta profligatio regalium, ut posthac reges nostrarum partium rapinis potius quam regalibus sustentandi sint. Haec incommoda aut nulla jam essent aut minora multo, si in incepto itinere [509 1Kb] neque ad dextram nec ad sinistram sententia vestra divertisset. Arduum iter propter zelum domus Domini aggressus [510 1Kb] estis, in quo progredi laboriosum [Col. 0564C] est, regredi autem inhonestum. Nolite, sanctissime Pater, nolite in via deficere, et ne ulterius differendo et utrimque cavendo tanta mala crescere et multiplicari sinatis. Si grave vobis est pro illis verba facere qui pro vobis vitam in magno discrimine posuerunt, ecclesiae tamen vestris temporibus miserabiliter destructae et inaudita oppressione in servitutem redactae succurrite. Cujus apertis destructoribus si aperta fronte in faciem resistere propter instantia pericula cautum non videtur, hoc saltem cavete, ne hoc quod jam fecistis, irritum fieri permittatis. Nam si hoc quod in sinodo Romana diffinitum et post a [511 1Kb] legato sedis apostolicae confirmatum est, silentio contegi et pro nichilo haberi oportet, [Col. 0564D] quid posthac nobis credendum vel pro rato habendum sit, omnino ignoramus. Hoc sanctitati vestrae nequaquam arroganter, sed in amaritudine animae nostrae locuti sumus, quia non est dolor similis sicut dolor noster. Cum enim per obedientiam pastoris luporum faucibus expositi simus, si etiam ab ipso pastore nobis cavendum est, miserabiliores sumus omnibus hominibus. Deus autem omnipotens in talem zelum vos contra inimicos Christi erigat, quatenus illa quam in vobis posuimus spes nos non confundat.«

[Col. 0565A] 109. Ad quas litteras cum nullum pro velle suo responsum accepissent, has ei litteras iterum miserunt, ut quia non primo quasi galli cantu, sicut secundum Marcum nec Petrus est excitatus, saltem cum secundo, quasi gallus, populus ecclesiae vocem daret, a torpore dubitationis ad constantiam Petri cum Petro suscitatus exsurgeret:

110. »Domino vere apostolico Gregorio, beati Petri fideles et sui, devotum pro viribus obsequium. Novit sanctitas vestra et omnibus circumquaque notum est, quam difficulter [512 1Kb] quantoque bajulorum discrimine legationes ad vos transmittimus, quia iter quod omnibus temporibus omnibus populis, tribubus, et linguis apertum fuit et pervium, nunc clauditur et prohibetur, et illis maxime qui non [Col. 0565B] minimum pro honore illius laboraverunt, ad cujus corpus eadem via ducit. Vestro vero honori et nostrae necessitati congrueret, ut quod cum tanta difficultate perpetramus, aliquid nobis inde utilitatis, aliquid in [513 1Kb] tribulatione consolationis proveniret. Sed quicquid quaestionis, quicquid querimoniae ad sedem, quae semper judicii et justitiae magistra fuit, dirigimus, nichil diffinitae responsionis recipimus, sed omnia in futurum incerta suspenduntur. Nam inter alia multa haec quoque sanctitati vestrae nuper indicavimus, qualem sententiam domnus Bernhardus in Heinricum Deo [514 1Kb] odibilem suosque participes protulerit, quidque de rege Rodulfo vestra jussione statuerit, fiduciam habentes, si hoc ad notitiam vestram proveniret, omnem causam nostram [Col. 0565C] in hoc procedere et prosperari. Sed post longam expectationem nostram, tandem reverso nuntio, nichil aliud nobis consolationis relatum est, nisi quod diceretis, his quae mandavimus vos fidem non habuisse. Et quare, carissime domine, incredibile vobis visum est, quod fratres nostri et coepiscopi, scilicet domnus Wirtzeburgensis, Pataviensis, et alii viri religiosi vobis in veritate nuntiaverunt, quodque se vidisse et audisse testati sunt? Certe, domine, non in verbis mendacii confidimus liberari, sed magis credimus quia veritas liberabit nos. Deus, qui est veritas, qui solus laborem et dolorem considerat, non deseruit sperantes in se, sed visitavit nos in misericordia et miserationibus. Nam rex noster [Col. 0565D] Rodulfus fortis in eo qui dat salutem regibus, de inimicis Domini potenter triumphavit [(43) 1Kb] , Heinricus autem solito more, cum suis complicibus [515 1Kb] , praeter eos qui in gladio ceciderunt, in fugam versus est, comite illo et participe cujus malitiam vos in bono vincere frustra temptastis, Ruperto [516 1Kb] scilicet Babenbergense, qui horum omnium auctor et incentor [Col. 0566A] est. Et o! utinam de sua sociorumque ejus flagitiosa [517 1Kb] fallacia adhuc satis edoctus fuissetis! Nolite, carissime domine, nolite amplius ad irrisionem sancti [518 1Kb] nominis vestri hujusmodi homines mulcere, et post tam frequentes repulsas turpesque deceptiones iterum atque iterum ducatum ab eis quaerere. Adventus vester ad nos tantum nobis esset desiderabilis, quantum et necessarius; sed vere scimus, quia sponte illorum ad nostras partes nunquam venietis, nisi prius certi sint, vos illorum parti favere, non pro justitia sed pro voluntate ipsorum. Quapropter nolite in eorum fide spem ponere, quorum perfidia totiens deceptus estis. Ecce videtis, quomodo multiplicata sint mala in terra, mala quorum non est numerus; et certamen, quod a vobis initum vestraque [Col. 0566B] jussione susceptum est, jam non per vos nec per vestra decreta componitur, sed gladiorum judicio terminandum derelinquitur. Rogamus ergo vos et obsecramus in Domino ut, remotis jam blandimentis et dilationibus, justitiae zelo vos accingatis; et si non propter nos, tamen propter honorem sanctae sedis Ecclesiae, confirmate quod operatus est ejusdem sedis legatus, ita ut et viva voce et litteris ubique transmissis sine ambiguitate denuntietis, quid in hac ecclesiae divisione tenendum sit, quid sequendum. Quod si jam dudum factum fuisset, certi sumus, quia pars iniqua adeo jam vires perdidisset, ut nec vobis nec nobis amplius nocere praevaleret. Ne adjiciat ultra sanctitas vestra de certis ambigua et utrimque vergentia [519 1Kb] statuere, quae usque modo [Col. 0566C] nos ita fovere visa sunt, quatenus inimicos tamen non exasperarent. Sed certum est quod [520 1Kb] nullo modo ecclesiam vobis commissam de sua miseria poteritis liberare, nisi inimicorum illius inimicitias velitis tolerare [521 1Kb] . Rogamus etiam ne in hoc statuta canonica deficere patiamini, quatenus corpora [522 1Kb] excommunicatorum, qui in persequendo Ecclesiam occisi sunt, in atriis ecclesiarum sepeliri permittatis [523 1Kb] ; ubi autem sepulta sunt, ibi divina officia celebrari prohibeatis. Multi ex eis in Augusta civitate sepulti sunt [(44) 1Kb] . Ejusdem loci congregationibus litteras vestras per discurrentes peregrinos [524 1Kb] satis mittere potestis. Deus autem omnipotens in his et in omnibus ita vos dirigat, ut sicut Ecclesiae [Col. 0566D] sanctae praeesse, sic et prodesse valeatis.«

111. Tertiam quoque direxerunt epistolam, quam jusserunt in sinodo Romana recitari, si domnus apostolicus vel universalis Ecclesiae interventu ad dignitatis apostolicae rigorem et stabilitatem possit [525 1Kb] excitari:

112. »Conquerimur beato Petro, ejusque vicario [Col. 0567A] domno apostolico Gregorio, omnique sanctae Romanae Ecclesiae concilio, super injuriis et violentiis, quas a domno Heinrico passi sumus et incessanter patimur, non ob aliam causam, nisi quod sedi apostolicae obedientes sumus. Pervenit autem ad nos, in [526 1Kb] sancta sinodo Romana nuper habita [(45) 1Kb] quaesitum esse et dubitari a quibusdam, utrum praedictus vir ille excommunicandus sit, an non. Quapropter nos, quibus res ista gravi experimento evidentius innotuit, annuntiare pro nostra aestimatione dignum duximus, quantis existentibus causis ipse non solum excommunicandus sed multis modis jam vere sit [527 1Kb] excommunicatus. Testis est haec sancta Romana Ecclesia, pro quantis sceleribus et quam inaudita praesumptione in sinodo ejusdem ecclesiae vinculo [Col. 0567B] anathematis alligatus est, non prius tamen, sicut ex ipsius domni apostolici litteris didicimus, quam ipsum multa sedis apostolicae monita spernentem, semper ex correptione deteriorem esse [528 1Kb] probatum est. Pensetur ergo de illo, qui ante triennium incorrigibilis inventus est, si infra triennium istud sic correctus resipuerit [529 1Kb] , ut nunc de proferenda in illum sententia dubitari oporteat. Excommunicatus ergo [530 1Kb] , sicut jam diximus, quam diuturna pertinacia ultionem apostolicam despexerit, undique notum est. Tandem necessitate, quae non [531 1Kb] est incognita, coactus, absolutionem quaerens, prius impetrare non potuit, quam jurejurando pollicitus est, se de omnibus sibi objectis satisfacturum, prout domnus papa sibi tempus constitueret. Hac conditione absolutus, [Col. 0567C] recessit. Cum autem placuisset domno apostolico, missis legatis et litteris exegit ab eo, ut faceret quod jurejurando promisit. Quarum litterarum latores cum appropiarent ad eum, a suis fautoribus capti, quidam in custodiam missi sunt quoad usque pecunia redimerentur, alii vero excoriati ac decapillati sunt. Quod cum ad nostros renuntiatum fuisset, iterum per alium nuntium legationem et litteras apostolicas transmiserunt; a quo ipse verba legationis audiens, nichil respondit, litteras vero porrectas accipere recusavit. Hujus [532 1Kb] rei testes sunt multi idonei, praecipue autem sedis apostolicae legatus domnus Bernhardus cardinalis, qui ob id negotium in illas partes transmissus erat. Qui cum [Col. 0567D] legationem suam in irritum procedere conspexisset, quamvis certum fuisset, praedictum virum pro adjuncto inobedientiae perjurio prioris anathematis vinculo innodatum, de quo jam ad tempus conditionaliter absolutus fuit, tamen quod sibi ab apostolica sede injunctum est superimposuit. Jussione igitur apostolica regni gubernacula denuo ei contradicendo, a corpore et sanguine Domini nostri Jesu Christi et a [Col. 0568A] liminibus sanctae ecclesiae separavit tam illum quam omnes sibi consentientes, et virum alium in regia dignitate confirmavit apostolica auctoritate. Quae sanctae Romanae Ecclesiae edicta sicut alia multa contempnens, regnum sibi jam secundo interdictum invadens, usque adeo demolitus est dissipando, ut jam regnum dici non valeat, cui nulla pene regalia supersunt. Cum autem ad conciliandos sibi fautores regni facultates sibi non sufficerent, manum in sancta sanctorum extendens, ecclesiarum Dei publicus invasor effectus est, non eo quasi modo, quo jam ab aliquibus tyrannis praesumptum esse cognovimus. Incomparabiles enim et sine exemplo praevaricationes istae sunt. Nam non quaelibet praedia aut modicas aliquas facultates ecclesiarum, sed episcopatus quamplures [Col. 0568B] aufugatis episcopis sibi usurpavit, et quicquid ad servitia vel sustentationes episcoporum pertinuit, totum suis suorumque usibus mancipavit. Pro qua re episcopis proclamantibus, domnus papa querimoniis eorum satisfaciens, pro sua pietate in sinodo, quae 17 Kal. Decemb. habita est, excommunicavit omnes, qui bona eorum invaserunt. Quod cum praedicto viro cognitum fuisset, quem ejusdem invasionis auctorem et participem esse certissime constat, nec ipse propter hoc ab invasione cessavit, nec eos, qui una cum ipso excommunicati sunt, a sua communione vel ad horam repulit. Audivimus autem quod sui defensores his querimoniis tales excusationes obtendant [533 1Kb] , quod ipse de bonis ecclesiarum nulli aliquid praestiterit, neque de manu ejus acceperit, [Col. 0568C] vel aliquis ipso jubente invaserit. Quod nec nos illi objicimus; sed in hoc illum accusamus, quod et approbare paratissimi sumus, quippe quod sui sua permissione bona ecclesiastica invaserunt, quibus ipse rogantibus hoc concessit, dividens singulis prout voluit; et hac mercede conducti sunt, ut iniquitati [534 1Kb] suae vires amministrarent. Quaecumque autem de facultatibus episcoporum in illa distributione militibus non concessa superfuerunt, his ipse tamquam propriis utitur, et tam manifeste suis usibus deserviunt, acsi hereditario jure sibi provenissent. In qua accusatione si falsitatis convincimur, nos, qui accusatores sumus, accusati poenam subire parati sumus. Judicet ergo sancta sedes apostolica, [Col. 0568D] inquirantur sanctorum Patrum concilia, interrogentur Romanorum pontificum decreta, utrum hi, qui ista faciunt vel consentiunt facientibus, pro excommunicatis et sacrilegis habendi sint [535 1Kb] , et si vel ipsis vel ipsorum fautoribus communicandum sit. Qui cum vere sciant, vera esse quae de eo loquimur, scienter communicant ejus operibus malignis, et huc ad hoc venire solent, ut injustitiae latebras defensionis [Col. 0569A] obtendant, et tantorum scelerum patroni existant. Cumque in concilio hujus sanctae ecclesiae, quae semper ab excommunicatis abstinere docuit, se quasi oratores exhibent, ita patienter audiuntur, sicut et nostri, nullo discrimine inter laesos et laedentes habito. Hi etiam nuper in comitatu domini sui in eos insurrexerunt, qui praeceptis apostolicis obediunt, ut ad inobedientiam constringerent; scilicet in partibus Sueviae, ubi incendiis ecclesiarum et altarium [536 1Kb] destructionibus sacrilegia innumerabilia commissa sunt. In qua re illos nec [537 1Kb] accusamus nec excusamus; illud autem vere affirmamus quod rapina illa in ecclesiis et earum atriis facta, consensu et permissione tam principis quam omnium pene majorum qui aderant perpetrata est, ea quidem deliberatione, [Col. 0569B] quod sacrilegum illum exercitum aliter sustentari non posse censuerunt. Hoc quoque novit sancta Romana Ecclesia, quod praefatus Heinricus domno apostolico jurejurando affirmavit, quod nullum amodo, qui ad limina apostolorum de quibuscumque terrarum locis tenderent, vel ipse vel aliquis eorum quos constringere posset prohiberet. Qualiter autem juratam illam promissionem observaverit, nobis tacentibus ipsa rerum indicia manifestant Ergo praeter illam quae et ab antiquis Patribus et a vestra sanctitate in hujusmodi praevaricatores promulgata est sententiam [538 1Kb] , archiepiscopus Mogontinus majorum exempla secutus, adjunctis sibi episcopis numero septem, quibus eadem injuriae ratio fuit, pro defensione ecclesiae sibi commissae [Col. 0569C] praedictum virum, qui parrochianus illius est, tradidit Sathanae in interitum carnis cum universis suis complicibus. Item domnus episcopus Wirtzeburgensis praesente et cooperante sedis apostolicae legato domno Bernhardo omnes illos anathematizavit, qui actu vel consilio in hoc culpabiles extiterunt, quod ille a sua sede prohibitus est. Cujus prohibitionis auctor non incertus est; qui etiam in ejusdem sedis civitate, in qua pene nemo non excommunicatus est, frequentissime moratur. Ecce audivit sanctitas vestra, quam multis modis vir ille cum suis dampnatus sit et vere dampnandus. Rogamus ergo vos per nomen Domini nostri Jesu Christi, et per eum cujus vicem agitis, ut si jam prolatis in eosdem homines [Col. 0569D] sententiis aliquid superaddere necessarium non putatis, hoc tamen firmissime prohibeatis, ne vel in hac sancta sede vel alicubi ad communionem recipiantur, priusquam ecclesiis quas laeserunt satisfaciant, ne grex vobis commissus amplius ab eis contaminetur, et ne pessimum illud fermentum totam massam corrumpat.«

[Col. 0570A] 113. Tunc ab ipsa sinodo [(46) 1Kb] in Thentonicas partes subjectam misit epistolam: »Gregorius [539 1Kb] servus servorum Dei (GREG. VII, Regist. VI, 1), omnibus clericis et laicis in regno Theutonico constitutis, qui excommunicationis vinculo non tenentur, salutem et apostolicam benedictionem. Quae et quanta nobis cura fuerit et est, ut pestilentia clades [540 1Kb] et desolatio a regno vestro auferatur, pax [541 1Kb] et honestas et solitum decus vobis reddatur, in sinodo quae hoc anno in quadragesima Romae celebrata fuit deelaravimus. Judicio enim sancti Spiritus decrevimus et praecepimus, ut in regno vestro omnium conventus episcoporum et laicorum eorum qui timent Deum et inter vos pacem desiderant fieret, et coram nostris legatis decerneretur, si cui [542 1Kb] , Heinrico [Col. 0570B] videlicet [543 1Kb] vel Rodulfo, qui de regni gubernaculo inter se decertant, amplius justitia faveret, parsque [544 1Kb] injustior ratione devicta et beati Petri auctoritate constricta, facilius cederet et ab interitu animarum et corporum, Deo propitiante, cessaret, justior vero pars amplius de Deo confideret, et adjuta beati Petri auctoritate [545 1Kb] et omnium justitiam diligentium consensu, de victoria omnino speraret et neutram [546 1Kb] mortem timeret. Sed quia pervenit ad nos quod inimici Dei et filii diaboli quidam apud vos contra interdictum apostolicae sedis praedictum conventum procurent [547 1Kb] in irritum ducere, et non justitia sed superbia ac totius regni desolatione suas cupiditates anhelent implere et Christianam religionem destruemonemus vos et ex parte beati Petri praecipimus, [Col. 0570C] ut talibus nullum auxilium [548 1Kb] praebeatis neque illis communicetis. In praedicta enim sinodo jam omnes [549 1Kb] excommunicationis et anathematis sunt vinculo innodati, et ut nullam victoriam possint obtinere, beati [550 1Kb] Petri potestate sunt obligati; ut saltem coacti confundantur, et a morte animarum suarum et desolatione propriae [551 1Kb] patriae revocentur. Vos autem, fratres carissimi, de me [552 1Kb] nullo modo dubitetis, quod injustae parti scienter aliquo modo faveam. Magis enim pro vestra salute desidero mortem subire, quam totius mundi gloriam ad vestrum interitum arripere. Quod si aliqui de falsitate confisi, litteris vel verbis aliter vobis indicaverint, nullo modo eis [553 1Kb] acquiescatis. Deum enim timemus et pro ejus [554 1Kb] amore cottidie affligimur, et ideo [Col. 0570D] superbiam et oblectamenta seculi parvipendimus, quia cito apud eum consolari indubitanter credimus. Omnipotens et misericors Deus, qui ultra spem, ultra meritum miseretur et consolatur nos in tribulatione nostra, aperiat cor vestrum in lege sua, et. [555 1Kb] in praeceptis suis confirmet vos, ut auctoritate [Col. 0571A] beati Petri a cunctis peccatis absolutos vos ad coeleste regnum perducat regnaturos.«

114. Contra quam nostrates hanc, quam supposui, miserunt epistolam: »Accepimus dudum sanctitatis vestrae litteras hoc continentes, quod vos in sinodo Romana decrevistis, quatenus in nostris partibus conventus omnium episcoporum et laicorum Deum timentium fieret, ad discutiendum hoc, cui illorum, qui de regni gubernaculo certant, justitia magis faveat. In qua re hoc primum miramur, quod prudentia statuit, quod nullo modo posse fieri constat. Novimus enim hoc memoriae vestrae non excidisse, quod tam assiduis querimoniis frequentatum est apud vos, quippe quod pene omnes episcopi qui sedi apostolicae obediunt, de suis episcopatibus [Col. 0571B] expulsi, a facie persequentium fugiunt, et latitant; et quomodo hi cum suis persecutoribus convenire et conferre de his causis possunt, pro quibus aliqui illorum occisi sunt, quidam in captivitatem abducti, reliqui vero omnibus rebus suis exspoliati? Deinde quoque hoc mirandum censemus, quod illius hominis causam cum illis hominibus discutere jubemur, quos utrosque legatus sanctae Romanae Ecclesiae vestra jussione a liminibus ecclesiae sanctae separavit. Si autem nichil horum obstitisset, quid nostra [556 1Kb] interest, ut jam dudum finitam sinodi Romanae sententiam retractemus, et denuo ad rationem ponamus? Quid ad nos, ut discutiamus, si illi justitia faveat ad obtinendum regnum, cui vos regni gubernacula jam ante triennium sinodo [Col. 0571C] judicante interdixistis? Nonne magis oportuit ut judicium illud discussio praecederet, quam nunc tandem subsequatur? Novimus intelligentiam vestram, quia nunquam de re indiscussa sinodus vobis praesidente judicavit. Quae ergo necessitas secundae discussionis? Si autem praedictus ille nondum discussus est, sed sicut vos dicitis adhuc discutiendus, quae ratio fuit, ut homini indiscusso regalis dignitas ex dignitate apostolica sine ullo conditionis additamento interdiceretur? Si nondum discussus, sed adhuc discutiendus, quare regi alteri obedire ex vestra auctoritate jussi sumus, priusquam certum fuisset, istum non posse regnare? Hujus rei testes sunt apud nos litterae vestrae, quippe quod legatus [Col. 0571D] sedis apostolicae vestra jussione anteriori illi denuo regni gubernacula interdicendo a liminibus sanctae ecclesiae separavit tam illum quam omnes sibi consentientes; alterum vero, qui in locum illius subrogatus est nostra electione, in regiam dignitatem apostolica auctoritate confirmavit, omnibusque [557 1Kb] in regno Theutonico consistentibus, ut sibi obediant, ex parte omnipotentis Dei praecepit. Numquid haec omnia destruenda sunt et pro nichilo reputanda? Ut autem de reliquis omnibus taceamus, certe si sola illa absolutio sacramentorum, quam in synodo [Col. 0572A] fecistis, effectum habitura est, indubitanter constat, quia iste rex esse non potest. Quomodo enim regnare potest, cui nullus amodo fidelitatem ex debito servat? Quomodo regere populum potest, qui in agendis causis legalibus neminem ad faciendum justum judicium sacramentorum obligatione constringere potest? Si autem, quod absit! apostolica illa indulgentia pro rato habenda non est, quid erit de illis episcopis, et aliis, qui spe [558 1Kb] praedictae absolutionis juramenta Heinrico praedicto facta infregerunt? Nonne manifeste perjurii convincuntur? Si enim ille juste regnare potest, isti injuste fecerunt qui promissae sibi fidelitatis jugum a se projecerunt. Adhuc aliud. Quid de illis sacramentis erit quae postea regi Rodulfo facta sunt, cujus ditioni vestra auctoritate [Col. 0572B] subjugati sumus? Ecce qualis rerum perturbatio! Attendant et videant omnes qui sanum sapiunt, si factum est hujuscemodi, si audita est umquam in Ecclesia confusio similis huic confusioni. Videte, carissime domine, quia terra commota est et conturbata. Si vultis sanare contritiones ejus, in eo quod coepistis firmiter persistite, et quod aedificastis, non destruite. Si enim in [559 1Kb] incepto itinere retrorsum redire et ob difficultatem diverticula quaerere vultis, non solum vulnerata non sanatis, sed quae sana sunt vulneratis. Nam si ea dissimulando quae vestra statuit auctoritas, nos in media tempestate, quam pro vobis incurrimus, derelinquitis, testis est super nos coelum et terra, quia [560 1Kb] injuste perditi sumus.«

115. Item post aliquod temporis intervallum [Col. 0572C] nostrates hanc epistolam domno apostolico miserunt: »Non latet sanctitatem vestram, quantas vobis obediendo persecutiones passi sumus, quomodo aestimati sumus sicut oves occisionis, quomodo traditi sumus in fabulam et in improperium. Si ergo talia pro vobis sustinendo, nichil a vobis gratiae meruimus, nec digni sumus quorum liberationi studium impendatur: quare saltem justitia, quae nec inimicis deneganda est, nobis denegatur? Si ergo justum est, quod justum esse multis [561 1Kb] vestris hortationibus didicimus, scilicet ut illi sententiae vestrae quae in Heinricum processit obediamus, illi qui e contrario eidem sententiae vestrae superbe repugnant [562 1Kb] , quare secundum justitiam non constringuntur? quare pro hac inobedientia nullam apostolicae gravitatis censuram [Col. 0572D] sentiunt? quare illis conceditur, quod tam ipsis quam nobis interdictum est? aut quomodo illis licet, quod nobis illicitum factum est? Ecce ipsi sine omni contradictione vestra, illi ad obtentum regni auxilium praebent, cui vos regni gubernacula interdixistis; illi sicut regi serviunt, quem vos usque adeo a regia dignitate deposuistis, ut omnes a vinculo juramenti, quod ei fecerunt vel facient, absolveretis; illi participando communicant, quem legatus sanctae Romanae Ecclesiae denuo sibi regni gubernacula [Col. 0573A] contradicendo [563 1Kb] a liminibus sanctae ecclesiae separavit; illi ad oppressionem nostram cum omni studio vires administrant. Quicquid enim mali patimur, ab illis patimur quos vos prohibere et debetis et potestis. Quibus dum nulla a vobis auctoritate resistitur, sine dubio ad internecionem nostram frena laxantur. Igitur vestra illa famosa strennuitas, quae juxta apostolum semper in promptu habuit ulcisci omnem inobedientiam, quare istam non ulciscitur? Quare istam dissimulat, et talem quidem inobedientiam de qua mala inaudita [564 1Kb] oriuntur, mala quorum non est numerus? Si quando miserae nos oves in aliquo excessimus, confestim sine mora, sine dilatione in nos apostolicae austeritatis vindicta processit. Nunc autem cum ad lupos perventum est, qui [Col. 0573B] apertis morsibus in gregem Dominicum desaeviunt, omnia cum patientia et longanimitate differuntur, omnia in spiritu lenitatis tolerantur. Rogamus ergo vos [565 1Kb] per nomen Domini Jesu, ut sive vos terror viri peccatoris, cujus gloria stercus et vermis est, exorbitare fecit, sive familiarium personarum mollita persuasio delinivit, ut redeatis ad cor, ut memor sitis honestatis et timoris Domini, et si non nobis propter nos parcitis, saltem vestrae innocentiae in tanti sanguinis effusione provideatis. Nam si illos amplius in nos grassari permittitis, quos prohibere debetis et potestis, timendum est, ne coram justo Judice de perditione nostra excusationem non habeatis.«

116. Sic totus annus ille consumitur, ut fere nichil [Col. 0573C] memorabile fieret in nostris partibus, nisi quod apostolici legati frequenter ad utrasque partes venerunt, et nunc nobis, nunc hostibus nostris apostolicum favorem promittentes, ab utrisque pecuniam, quantam poterant more Romano conquirere, secum detulerunt.

117. In sequenti vero anno, qui erat ab Incarnatione Domini 1080, mense Januario, Heinricus iterum congregato non parvae multitudinis exercitu, Saxoniam volebat invadere, reputans Saxones, utpote quietem dum pax erat amantes, non frequentes exire hiemis tempore. Saxones vero multis jam laboribus exercitati et per multas inquietudines a somno quietis expergefacti, tota [566 1Kb] virtute studebant ei obviam venire et ejus impetum ab invasione regionis suae [Col. 0573D] repellere. Sed ille solita calliditate Saxones ab invicem multa promittendo diviserat, ut non diu ante diem proelii Widekin [567 1Kb] , Wiprecht [568 1Kb] , et Theodericus Geronis [569 1Kb] filius, cum multis aliis a Saxonibus ad hostes transirent, et Ekkibertus marchio cum sua legione neutrae parti accedens, non longe [Col. 0574A] a proeliantibus lentus sederet, eventum belli dubius expectans, ut cui parti victoria cederet, ei congratulando socius accederet. Igitur exercitus uterque convenerunt in loco qui Flathecheim [570 1Kb] [(47) 1Kb] vocatur, et sic consederunt, ut inter eos rivus, non latus quidem sed profundus, haberetur. Itaque nostrates ad defendendum partis suae litus ordinati, illos ad se venturos in declivi montis expectant, ut ipsius oportunitate loci descendentes, hostes supinos facilius retrorsum impellant. Et Ottoni duci, quo primus pugnam conserat, imperant. Ergo dum sic ordinati nostrates, adversum se venturos hostes attendunt, illi, sicut semper solebant, calliditate pugnaturi, nostros improvisi circumveniunt, et dum a fronte venire putantur, subito post tergum respicientibus [Col. 0574B] adesse videntur. Tunc rex Rodulfus velocem misit Ottoni duci nuntium, per Deum obtestans, ut antiquae memor virtutis, sicut dispositum fuerat, ipse bellum primus incipere non refugiat. Cui dux Otto respondit, si sibi, sicut putabantur, primo venissent [571 1Kb] , se nullatenus eorum violentiam formidare; nunc vero se non posse suae legionis ordinem convertere; et rogavit, ut illi quibus primo venissent, eos tota virtute susciperent, promittens se cum primum posset, eis in auxilium venturum. Denique multo aliter incipitur quam dispositum fuisset. Nam novissimi fiunt primi, et primi novissimi. Acriter itaque utrimque pugnatur, sed momento brevi finitur. Nam Saxones citissime conversi, hostibus, qui sibi venerant a tergo, vultus horribiles ostendunt, et non ante [Col. 0574C] quiescunt, quam eos in fugam versos, sibi terga monstrare compellunt. Victores itaque Saxones reversi, multas, sicut decebat, laudes referebant omnium bonorum largitori. Ex nostris autem jacuit in illo proelio Meginfridus [572 1Kb] Magedaburgensis praefectus, ex [573 1Kb] illis vero Folcmarus [574 1Kb] et [575 1Kb] Pragensis praefectus, et cum eis Boemiorum ceterorumque non parvus numerus. Heinricum autem, qui mox incepto proelio fugae se commendavit, Lothowigus per silvam semitis latentibus abduxit. Exercitus vero ejus non longe post ad ejusdem fugae praesidium coactus, juxta quoddam castellum quod dicitur Wartberg [576 1Kb] [(48) 1Kb] fatigatus consedit, et ibi, donec cibis et requie recrearentur corpora, repausavit. Nostrates vero, qui castellum tenebant, impetu subito eos [Col. 0574D] insiliunt, et eis fugatis, omnia pene quae habebant diripiunt, equos, arma, vasa aurea et argentea, piper et alia pigmenta, pallia et pretiosa vestimenta. Erat enim in eadem societate patriarcha et alii partium illarum principes, qui secum divitias portaverant ingentes. Factum est autem hoc tertium proelium [Col. 0575A] anno Domini 1080, 6 Kalend. Februar., feria 2.

118 [577 1Kb] . Ipso [(49) 1Kb] anno domnus apostolicus in Theutonicas partes a sinodo [(50) 1Kb] subjectam misit epistolam [578 1Kb] : »Gregorius episcopus [579 1Kb] servus servorum Dei, omnibus archiepiscopis et episcopis in Theutonico atque in Saxonico regno commanentibus [580 1Kb] , omnibusque principibus, cunctis etiam majoribus [581 1Kb] atque minoribus, qui non sunt excommunicati et oboedire voluerint, salutem et apostolicam benedictionem. Quoniam ex lite et dissensione, quae tamdiu inter vos est, maximum in sancta Ecclesia periculum, maximum undique inter vos detrimentum fieri cottidie cognoscimus, idcirco visum est nobis, visum est et fratribus nostris in concilio congregatis, summo desiderio aestuare, summa ope elaborare [Col. 0575B] pro viribus, quatenus idonei nuntii, tam religione quam scientia pollentes, e latere apostolicae sedis ad partes vestras mitterentur, qui religiosos episcopos, laicos etiam pacis et justiciae amatores, in partibus vestris [582 1Kb] commorantes, ad hoc opus idoneos congregarent: qui, Domini gratia praeeunte, die et loco ab illis statuto, tam ipsi, quam quos ipsis adhuc jungere [583 1Kb] debemus, aut pacem componant, aut veritate praecognita, super illos qui sunt tanti dissidii [584 1Kb] causa, canonicam censuram exerceant. Verum quoniam nonnullos diabolico instinctu confectos [585 1Kb] , iniquitatis suae facibus ignitos, cupiditate inductos, discordiam potius quam pacem fieri et videre desiderantes fore non ignoramus, statuimus in hac sinodo ad eandem formam sicut et in praeterita, [Col. 0575C] ut nulla umquam persona alicujus potentiae vel dignitatis [586 1Kb] , sive magna sive parva, sive princeps sive subjectus, aliqua praesumptione praesumat [587 1Kb] legatis nostris obsistere, et postquam ad vos pervenerint, de componenda pace contraire; nec postea contra interdictum illorum alter in alterum audeat insurgere [588 1Kb] , sed usque ad diem ab illis statutam [589 1Kb] firmam pacem omnes sine ulla occasione et fraude [Col. 0576A] observent. Quicumque autem haec nostra statuta ulla praesumptione violare temptaverit, anathematis eum vinculo ligamus, et non solum in spiritu, verum etiam et [590 1Kb] in corpore et in omni prosperitate hujus vitae apostolica auctoritate innodamus, et victoriam in armis auferimus, ut sic saltem confundantur et duplici contritione conterantur.«

119. Item domnus papa regi Rodulfo: »Gregorius episcopus servus servorum Dei, Rodulfo regi et omnibus secum Christianam religionem defendentibus salutem et apostolicam benedictionem. Quod regnum Theutonicorum, hactenus inter omnia mundi regna nobilissimum, jam video incendiis caedibus et rapinis devastari confundi [591 1Kb] et annullari, quam magnus exinde cordi meo dolor insideat, quam continuus [Col. 0576B] in visceribus meis me gemitus afficiat, testis est ille solus, qui omnium hominum corda scrutatur et probat. Deferuntur enim [592 1Kb] michi jam saepius legationes Heinrici cum [593 1Kb] per proprios nuntios, tum per cognatos et aliarum terrarum principes et affines, modo omnem oboedientiam promittendo, modo per varia ingenia sollicitando, id a me summo conamine cupientes efficere, quo me ad votum suum suis [594 1Kb] partibus valeant inclinare. Verum quia hinc inde et Romana gravitas et apostolica mansuetudo me per mediam justitiae viam [595 1Kb] incedere cogit, omnibus quibus possum modis hoc oportet intendere, quomodo veram a falsa justitiam, perfectam a ficta oboedientiam, judicio sancti Spiritus valeam discernere, et rato ordine ad finem usque perducere. [Col. 0576C] Haec vero [596 1Kb] et alia, si propitio Deo ad vos sani perveniunt legati mei, melius quam hae litterae viva voce testificabuntur et docebunt [(51) 2Kb] .«

120. Item domnus apostolicus regi Rodulfo: »Gregorius episcopus servus servorum Dei, Rodulfo regi omnibusque secum in regno Saxonum commanentibus, tam episcopis quam ducibus et comitibus, nec non majoribus et minoribus, peccatorum absolutionem [Col. 0577A] et apostolicam benedictionem. Cum Veritas ipsa dicat, omnium qui propter justitiam persecutionem patiuntur, regnum esse coelorum, et Apostolus clamet neminem, nisi qui legitime certaverit, posse coronari: nolite, filii mei, in hoc, qui vos jam multo tempore exagitat, bellico furore deficere; nolite per ullius [597 1Kb] fallentis personae mendacia de nostro fideli adjutorio dubitare, sed magis magisque pro tuenda veritate ecclesiastica, pro defendenda vestrae nobilitatis [598 1Kb] libertate, labori jam citius finiendo incumbite, et ex adverso ascendendo, vos et corpora vestra quasi murum pro domo Israel opponere satagite. Quid jam in duabus sinodi nostrae conventionibus de rege Rodulfo et de Heinrico statutum, quidque ibi de pace et concordia regni etiam [Col. 0577B] cum juramentis sit diffinitum, per nostras litteras et per vestros legatos, nisi forte capti sint [599 1Kb] , apertissime potestis agnoscere, et si quid adhuc remanserit [600 1Kb] , per episcopos Metensem et Pataviensem et abbatem Augiensem [601 1Kb] [(52) 1Kb] , qui nobiscum finem rei praestolando morantur, cum ad vos ipsi pervenerint, quasi in promptu habetis audire. Postremo hoc vos ignorare nolumus, quia omni qua oportet instantia, cum [602 1Kb] orationis nostrae assiduitate, tum officii nostri gravitate, et prospiciendo consulere et consulendo prospicere vestrae necessitati non dubitamus.«

121. Eodem anno, mense videlicet Octobri, Heinricus militiae [603 1Kb] laboribus infatigabilis, iterum congregavit exercitum, ut invaderet Saxoniae regnum. [Col. 0577C] Saxones vero cum ingenti multitudine occurrerunt ei in loco qui Cancul [(53) 1Kb] vocatur, ibique castris positis, sederunt, ut fines suos cum Dei adjutorio ab hostili invasione tuerentur. Cumque missis exploratoribus ille nostram virtutem cognosceret, et ei cum sua virtute congredi non auderet, ad artem malitiae convertit se, dolique calliditate nostrum agmen in duas partes dispergit, ut quod integrum, suis viribus diffidens, adire non praesumebat, divisum per partes, si necessitas compelleret, aggredi non formidaret. Nam cum proelium devitans cum universo exercitu suo contra Erphesfort [604 1Kb] tenderet, velocissimos equites retro contra Goslariam misit, qui quibusdam villis incensis ad se velociter properarent. At Saxones per suos exploratores iter ejus [Col. 0577D] contra Erphesfort [604 1Kb] edocti, cum eum facile possent insequi vel etiam praevenire, viso post dorsum fumo illuc universi festinant, ut ei Goslariam et illas partes Saxoniae prohibeant. Ille vero coeptum iter ad Erphesfort [604 1Kb] peragens, oppidum jam succensum fuerat depraedatus, cum noster exercitus se deceptum [Col. 0578A] intelligens, magna turba peditum simul et equitum derelicta illum est insecutus. Cumque jam illi nostrates appropinquarent, eumque Niuamburg [605 1Kb] [(54) 1Kb] episcopatum incendere velle viderent, propero cursu eum per montana praevenientes, urbem ab incendio fortiter defenderunt. Quo ille cognito, obvia cuncto comburens et vastans, ad fluvium qui dicitur Elstera pervenit; cujus magna profunditate visa, nolens ibi castra locavit. Hic diversorum diversas opiniones michi contigit agnoscere, sed cui earum veritas accedat, non licuit michi scire. Alii namque dicebant, quia bis a proelio discedebat victus, amplius eum fortunam proelii nolle temptare, sed nostris arte sua deceptis, magnam partem regionis velle comburere, sicque [Col. 0578B] sine proelio, quasi cum victoriae gloria, suas in partes declinare, sed inscium fluminis hujus profunditatem incurrisse, sicque coactum, quia non facile transire poterat, proelio se commisisse. Alii vero putabant, quod ex [606 1Kb] industria malivolentiae hunc pugnae elegisset locum, ubi suis quibus non bene credebat aut fortiter esset pugnandum, aut turpis fugae praemium periculum fluvii subeundum. Alii vero credebant, quod ideo regiones illas peteret, quia Misnensium vel Boemiorum pro quibus legatos miserat, auxilium speraret; qui si sibi, sicut, expectabat, fuissent adunati, inde per Merseburg et Magedaburg et per universam potenter transiens Saxoniam, cuncta posset depopulari, suaeque in perpetuum subjicere dominationi.

[Col. 0578C] 122. Igitur Heinricus castris in Elstrae ripa locatis, crastino mane primo suas acies disposuit, quia nullam proelii moram per se fieri voluit (an. 1080, oct. 15): cum ecce nostri multa festinatione simul et itineris asperitate fatigati, multis in via prae [607 1Kb] lassitudine derelictis adveniunt et audientes, quod hostes essent, e contra sine mora se ad defensionem patriae suae [608 1Kb] disponunt. Cum vero pedites admodum pauci esse [609 1Kb] , plurimis non valentibus sequi, conspicerentur, omnes qui non satis fortes equos habebant ex equitibus pedites fieri jubentur; et tunc ordinati, hostibus obviam paulatim progrediuntur. Episcopi vero clericos omnes qui aderant, ut psalmum 82um multa devotione cantarent, ammonebant. [Col. 0578D] Exercitus autem uterque ad paludem quae vocatur Grona [610 1Kb] convenerunt, et quia sine vado palus erat, exercitus ambo dubitantes ibi substiterunt, et alteros alteri, ut priores ad se transeant, opprobriis increpantes, utrique suam ripam inmoti tenuerunt. Tandem nostri caput ipsius paludis non longe esse cognoscentes, ad illud tendebant; [Col. 0579A] quo viso, contrarii aequo itinere ad eundem terminum paludis pergebant. Ibi cum in tuto convenissent, conseruere manus, et utrimque fecerunt miserabile facinus. Heinricus autem, mox ut eos vicissim misceri conspexit, se sicut solitus erat in fugam dedit. Exercitus vero ejus tanta virtute nostris instabat, ut quibusdam terga dantibus, ad illorum castra fallax fama veniret, quae Saxones esse victos ore mendacii nuntiaret [611 1Kb] . Dumque praesules qui Heinricum adiuvabant, cum suis clericis Te Deum laudamus gaudentes cantarent [612 1Kb] , Rappodo [613 1Kb] , unus de summis principibus [614 1Kb] , portatur occisus. Quem qui ferebant, his qui in castris erant, de longe: Fugite, Fugite, clamabant; Otto namque dux adsumpta peditum turma, illis qui nostros in [Col. 0579B] fugam verterant aequam vicem rependit, eosque terga sibi monstrantes insequi non ante desistit, quam eos per media castra festinantes fluvium satis cum periculo transisse conspexit. Nam fere non minor pars hostium in fluvio quam periit in proelio. Tunc pedites plenam se sperantes victoriam, castrorum volebant invadere rapinam. Sed dux Otto prudens [615 1Kb] in bello, timens ne adhuc hostes aliqui post terga remansissent, monuit eos a praeda manus interim continere, donec certi quod nullus hostis a tergo latuisset, securi possent hostilia castra diripere. Itaque reversus cum peditibus, invenit in loco proelii Heinricum de Lacha cum maxima parte exercitus, jam quasi de victoria triumphantem et Kyrie eleyson laeto clamore canentem. Quam multitudinem [Col. 0579C] cum vidisset dux Otto, voluit eam devitare primo, quia non eam turbam se vidit habere, cum qua cum tanta legione putaret tutum pugnare; sed rursus recogitans, quia Deo non est difficile multos [616 1Kb] in paucis vincere, fortiter eos adivit, et Deo dante illis spiritum timoris, cito eos in fugam convertit. Omnibus ergo aut in fluvio mersis aut ultra fluvium fugatis: »Nunc, ait dux Otto, castra securi perquirite; nunc tuti quicquid inveneritis accipite; et quicquid hodie fuit hostium, vestra [617 1Kb] virtute vobis praestante, vestrum vocate!« His verbis nondum finitis, hostilia [618 1Kb] castra pervadunt, et omnia quae sunt inventa, festinanter invadunt. Sunt autem inventa multa pretiosa tentoria, multa episcoporum scrinia sacris indumentis et vasis plena, multa vasa [Col. 0579D] aurea et argentea cottidianis usibus apta, multae quoque argenti vel auri laminae, multoque [619 1Kb] maxima pars numeratae pecuniae, equi quamplurimi simul et optimi, arma generis universi, mutatoria, ceteraque sine aestimatione vestimenta, vel ut breviter dicam, quicquid episcopi Coloniensis fuit, Treverensis et alii fere quatuordecim secum attulerant, quicquid dux Fridericus, comes Heinricus ceterique [Col. 0580A] ditissimi homines secum portaverant, quicquid in Erphesfort rapuerant, omnia illa nostri simul diripientes, ad castra sua venerunt triumphantes.

123. Illi vero qui gladium effugerant, quantas calamitates in fluvio, silvis, paludibus sustinerent, nulli est credibile, nisi cui contigit haec omnia loca praesentialiter videre. Fluvius enim tales ex utraque parte ripas habet, ut hic nemo nisi cadens possit intrare, illic nemo nisi frutectis vel herbis arreptis repens possit exire. Multi fugientes, cum illi hic proni fluvium velociter inciderent, et illic de dorsis equorum ripae insilirent, gladio ripam caedebant, ut equos post se de fluvio extraherent, tandemque caedendo fatigati, equis derelictis armisque projectis fugam trepidi corripuerunt. Ergo quicquid [Col. 0580B] Unstrod [620 1Kb] ubi victi sumus in nos peccavit, Elstera [621 1Kb] pro nobis dupliciter vindicavit. Illic enim tantum nostras res fugientes amisimus, isthic et hostiles et nostras, quas nobis praedando tulerant fugientes hostes, fugientibus et interfectis abstulimus. In fuga vero quamplurimi fortes viri a rusticis securibus et fustibus occisi, multi nobiles et illustres sunt a personnis vilibus capti, multi fame crudelissima cruciati, equos vel gladios pro frusto panis dare non dubitabant, nec si panem venalem invenirent, ulli suae rei parcebant. Si qui vero capti ad aliquem de nostris hominem probum sunt adducti, sanati si vulnerati erant, gratis in patriam suam remittuntur, vestibus et armis decenter instructi. Tunc dictum est illis quod Heinricus dominus eorum post [Col. 0580C] Boemios misisset, et illis venientibus, cum eodem qui adhuc reliquus erat exercitu Saxoniam repetere voluisset. Sed illi responderunt se potius, si possibile esset, totum mundum velle circuire, quam Saxonicam terram umquam magis transire [622 1Kb] .

124. Interea Saxones ad sua castra reversi repererunt inminutam magnam partem sui gaudii, quia rex eorum Rodulfus duobus acceptis vulneribus, uno letali, altero deformi, magis quam suum dolebat casum populi. Sed cum cognovisset quod suus haberet victoriam populus: »Nunc, ait, laetus patiar vivus et [623 1Kb] moriens, quicquid voluerit Dominus!« Quamvis autem dextera manus illi fuisset amputata, et grave vulnus haberet venter ubi descendit ad ilia, tamen ut illos quos de sua morte [Col. 0580D] videbat dolentes consolaretur, se non in praesenti moriturum fidenter pollicetur; suique postponens curam, suis vulneratis ostendebat quam deceret adhiberi medicinam. Qua fortitudine simul et pietate nostri principes valde commoti, concorditer omnes ei spoponderunt, ut si Deus omnipotens illius vitam servare vellet, eo vivo, etiamsi utraque manu careret, Saxonia nullum alium rectorem [Col. 0581A] eligeret. Qua fide multum ille laetatus, felici est morte resolutus [624 1Kb] . Factum est autem hoc proelium quartum anno ab Incarnatione Domini 1080, Idibus Octobris, feria 5.

125. Deinde mense Decembri, cum principes nostri congregati de statu regni sui tractarent, ecce nuncius aderat qui diceret Heinricum ad suos de proelio reversum jactasse, quod rege Saxonum occiso totam Saxoniam suae ditioni subjecisset, et nunc exercitu congregato adventare, ita ut Goslariae natalem [625 1Kb] Domini celebraret. Sed nostri magno exercitu per triduum collecto, ei perrexerunt obviam, virtute suam defensuri patriam. Quod ille cognoscens [626 1Kb] , a magna spe cecidit, quia Saxones, dum non haberent rectorem, facile vinci posse speravit. [Col. 0581B] Igitur exercitu suo dimisso, consilioque mutato, misit ad Saxones legatos [627 1Kb] , ut quandoquidem nollent esse sine rege, filium suum sibi facerent regem, seque illis jurare, quod numquam intraret terram Saxoniae. Cui legationi dux Otto, sicut erat solitus jocose magna seria [628 1Kb] nonnullo schemate ludendi velare, respondit: »Saepe, dicens, ex bove malo malum vitulum vidi generatum [629 1Kb] ; ideoque nec filii nec patris habeo desiderium.«

126. Transacto vero natali Domini proximo, quo 1081us ab Incarnatione Domini inceptus [630 1Kb] annus erat, Heinricus exrex Italiam disponebat ingredi, ut imponeret aliquem finem rerum suarum longo labori, scilicet ut vel domno papa Gregorio humiliatione ficta placato, sive vi tyrannica coacto, [Col. 0581C] vincula banni, quibus erat ligatus, exueret, vel quod magis volebat, Gregorio per vim de sede pontificatus ejecto, et in ipsa sede Wiperto Ravennate collocato, qui jam per triennium juste fuerat excommunicatus, libere faceret omnia quae suae tyrannidi placerent, cum de sede apostolica omnis suae voluntatis favorem haberet. Sed familiares ipsius non tutum putabant fore, Saxonibus recenti praelio vehementer exacerbatis invadendos fines suos relinquere, cum de adventu illorum dubitationem nullam haberent, si pergentes in Italiam, suam patriam sine virtute militari dimitterent Miserunt ergo principibus nostris nuntios, qui singulare colloquium rogantes, tempus et locum praefinirent, quo ex utraque parte principes electi, de [Col. 0581D] communi bono tractaturi, convenirent. Convenerunt autem ultra fluvium qui Wisara dicitur, in silva quae inde Capuana vocatur, quia ad urbem quae Capua [(55) 1Kb] nominatur pertinere cognoscitur. Convenerunt autem episcopi (an. 1081, Febr.) ex illa parte Coloniensis, Treverensis, Babenbergensis, Spirensis, Trajectensis; ex nostra vero parte Magontinus, [Col. 0582A] Magedaburgensis, Saltzburgensis, Pathorbrunnensis, Hildinisheimensis [631 1Kb] . Cumque qui ex illa parte erant, secretum, quod soli principes audirent, habere colloquium voluissent, nostri nullum sermonem conferre volebant, nisi quem cunctis qui convenerant, magnis et parvis, audire liceret. Jam vero sedentes ex utraque parte diu tacebant; quia et nostri, qui rogati illis occurrerant, quid illi vellent expectabant; et illi non se rogasse nostros, sed nostris rogatos venisse videri volentes, quid a nostris peteretur, auscultabant. Tandem nostri rumpentes silentium, ut omnium faceret verbum, Gevehardum petierunt Saltzburgensem archiepiscopum. Qui surgens, ut erat vir per omnia prudens et honestus, et honori quem gerebat non [Col. 0582B] minimum conferens honoris, vultu modesto, voce mediocri, sensum profudit sapientis et pii pectoris:

127. »Episcopi venerabiles ceterique quos videtis adesse principes Saxonici, hanc operam michi dignati sunt imponere, quatenus animos omnium [632 1Kb] mei sermonis officio debeam vobis exponere. Unde vos omnes, sacerdotes sancti ceterique primates eximii, rogatos esse volo, ut me dignemini patienter audire, et causae communi, quam sum jussus agere, animum tranquillum, quo verum agnoscere et [633 1Kb] examinare possitis, adhibere; quia non plus nostra quam vestra, si vultis, interest, quae sum dicturus agnoscere. Vestro ipsorum testimonio fidenter innitimur [634 1Kb] , quia vos, quamvis a nostra [Col. 0582C] societate discessistis, a veritatis amore non discedere confidimus:---vestro, inquam, testimonio probare volumus, quantis injuriis, quantis contumeliis simus affecti dum toto animo, tota voluntate, sicut decebat, regis eramus servitio subjecti. Vos ipsi scitis, quotiens singillatim vel communiter vestrum petivimus auxilium, quo pro benivola servitute nostra vel hoc ex intercessione vestra redderet nobis praemium, ut a multarum, quae nos importabiles premebant, levaret fasce calamitatum. Hoc quia saepe postulavimus, optime scitis; et quid postulando profecimus, similiter optime scitis. Inde vos non incusamus, quia vos pro nostra causa, quamvis parum nobis prodesset, saepe laborasse [Col. 0582D] cognovimus [635 1Kb] . Quale vero praemium nostrae devotioni dederit ultimum, quid opus est dicere, cum manifestum est oculis omnium, quia hoc, quod habuit maximum, nobis rependit extremum. Sacerdotes namque non solum de nullo crimine convictos, sed nec regulariter accusatos, aut in vincula sicut latrones conjecit, aut a sedibus suis, quos capere non poterat, omnium rerum suarum nudos effugavit; [Col. 0583A] ecclesiarum bona, quibus episcopi vel ipsi vivere vel pauperes Dei sustentare deberent, scelerum suorum fautoribus dissipanda [636 1Kb] concessit. Terram nostram multis jam vicibus igni ferroque vastavit; cognatos sive milites nostros in nostris finibus innocentes occidit, cum nulla fuisset ei causa bellorum, nisi quod servos habere volebat filios hominum liberorum. Saepe ipsum, saepe vos singulos et universos suppliciter oravimus, ut gladio deposito causam nobiscum judiciis ageret, et nos vestrum per omnia judicium secuturos animo libenti spopondimus. Quid his omnibus profecerimus, vos ipsos in testimonium vocamus. Ergo nos, qui nunc adsumus, cum omnibus quos tenet Saxonica tellus, vobis, o sanctissimi Christi sacerdotes, et [Col. 0583B] vobis, o nobilissimi principes et fortissimi milites, humiliter supplicamus, ut memores omnipotentis Dei vestrique officii, vos, quod estis animarum pastores non perditores vocati, vos vero, quod gladium ad defensionem non ad internicionem accepistis innocentum, cogitetis, et nos vestros fratres in Christo, vestros cognatos in carne, ferro et flamma amplius persequi ne velitis. Quod hactenus molestiarum a vobis perpessi sumus, vobis donantes, peccatis nostris imputabimus et correptionem divinae pietatis appellabimus, dum posthac injuriarum de vobis securi esse possimus. Gladium et ignem deponite, et sicut decet homines Christianos cum Christianis, causam rationibus, non caedibus agite; et quod ante cruoris effusionem postulavimus, [Col. 0583C] nunc saltem vel cruore nostro satiati praestate. Multas quidem nobis aerumpnas dominus vester Heinricus crudeliter intulit, multis calamitatibus nos ultra modum fatigavit, et tamen ecce parati sumus eum nobis regem, sicut olim fuit, accipere; ecce parati sumus ei fidelitatem et subjectionem jurare et juratam fideliter et libenter servare: tantum vos hoc veris assertionibus astruite, ut nos salvo ordine nostro, et laici possint facere hoc sine fidei sacrae detrimento; nec nos ab isto campo recedemus, donec omnia quae dixi compleverimus. Si vero nostras sententias dignati fueritis attendere, veris et manifestis et ex Scripturarum testimonio firmis rationibus ostendemus, quod domnum Heinricum nec clerici nec laici regem habere possumus cum [Col. 0583D] animarum nostrarum salute. Nunc ergo vel vos nobis, quod juste possit regnare, probabiliter ostendite, et nos sub ejus regno socios fideles accipite [637 1Kb] : vel nobis, quod jure regnare non possit, veraciter probare permittentes [638 1Kb] , nobis, immo veritati, consensum amicum praebete, nosque [639 1Kb] ut hostes persequi desinite. Quod si objicitis, sacramento quod ei jurastis vos esse constrictos, simili modo confirmabimus, nullo sacramento jure vos ad nostram [Col. 0584A] persecutionem posse compelli. Haec igitur est summa nostrae petitionis, ut domnum Heinricum vel vos jure posse regnare nobis probabiliter ostendatis, vel nos vobis, eum non posse, veraciter ostendere sinatis; et cum res alterutra fuerit demonstrata, nos igni ferroque persequi cessetis [640 1Kb] .«

128. Tunc illi responderunt se nec ad causam tractandam convenisse, nec se tantae esse sapientiae, ut tam magnam rem ex improviso praesumant agendam accipere [641 1Kb] ; praesertim cum non ad se solum, sed ad regem cunctosque regno ejus subditos pertinere videatur. Rogabant autem ut ab initio Februarii, quod tunc erat, usque ad medietatem Junii pax ex utraque parte daretur, intra quod tempus conventu facto, eadem causa, quam nostri [Col. 0584B] nunc agere volebant, communi totius regni partis utriusque consilio tractaretur. Nostri vero dolos illorum percipientes, quia propterea tam longum tempus pacis habere volebant, ut hi qui domi remanebant essent tuti, donec illi qui in Italiam pergebant contumeliam facerent apostolicae dignitati; responderunt se nec decipere velle nec decipi, sed firmam et integram pacem dare et petere usque ad terminum temporis praedicti. Cumque illi Theutonicis omnibus, nostrae partis adjutoribus, pacem se dare promitterent: »Itane, dixit Otto dux, nos stolidos esse putatis, ut non intelligamus consilium vestrae calliditatis? Petitis vestris partibus a nobis pacis securitatem, donec apostolicam possitis inhonorare dignitatem; et nobis pacem vestram promittitis, [Col. 0584C] donec illum, qui nostrum caput est, pro vestro libitu, si Deus permiserit, male tractetis. O quam bona pax datur corpori, dum crudeliter absciso crudelius illuditur capiti! Ergo nobis et nostris omnibus date, et vobis et vestris omnibus accipite, pacem aut integram aut nullam. Quod si plenam pacem nobis et nostris omnibus amicis, magnis et parvis, dare non vultis, pergite iter quod coepistis; hoc tamen ante praedicto, quod in finibus vestris hospites cito non gratos habebitis, nec res vestras, ut velletis, ab Italia reversi custoditas invenietis. Nam hoc nolumus vos celare, quod cum primo poterimus, unum rectorem volumus habere, qui et nos ab injuriis fortiter adjuvante Deo defendat, [Col. 0584D] et his qui nobis injurias fecerunt aequitatis vicem rependat.« Milites ergo plebei partis adversae conclamant, nostros aequam rem offerre, suos principes aequum nec accipere; se posthac ad pugnandum minus fore paratos quam actenus fuissent, quia causam justitiae cum Saxonibus esse cognovissent, plusque nobis illum conventum quam in tribus proeliis victoriam prodesse; quia, quod numquam credere poterant, nostros humiliter justitiam postulare simul et offerre, ipsi praesentes audissent. [Col. 0585A] Sic ab invicem disceditur, tantum per septem dies altrinsecus pace data.

129. Heinricus igitur intrante Martio intravit Italiam, seminaturus et ibi, sicut pridem in Theutonica fecerat terra, discordiam, quo nullam regni sui partem placatam dimitteret, atque [642 1Kb] civilium bellorum venenis pacis quietem non corrumperet.

130. Principes vero Saxoniae cunctis gentibus Theutonicae linguae, non minus inimicis [643 1Kb] quam amicis, legatos miserunt, rogantes ut, Heinrico filioque ejus excepto, quemlibet alium rectorem eligerent; se ei, quicumque esset, fideliter servituros pollicentes; quatenus omnia regni membra, sicut olim fuerant, in unum sub uno rege convenirent. Mense autem Junio, exercitu collecto, perrexerunt [Col. 0585B] in orientalem Franciam, et praedis vel incendiis eam vastando, multas quas sibi fecerant injurias vindicaverunt. Nam flamma latum facientes iter, venerunt non longe a Babenberg, ibique Suevos veteres amicos habentes obvios [644 1Kb] , de communi negotio regis constituendi communi consilio tractaverunt, et post multos tractatus, ut Herimannum [645 1Kb] regem eligerent, unanimiter omnes consenserunt.

131. Sed cum Saxones domum laeti gloriosique redissent, nullumque dubium de recipiendo regeretinerent, principes adversae partis, artis antiquae non obliti, quia electum regem valde timebant, electionem [Col. 0586A] ejus, ne perficeretur, modis omnibus disturbare quaerebant. Ottonem ergo ducem solum sibi loqui rogabant, multisque pollicitationibus ei, ut in electione vacillaret, persuadebant; non tamen, ut certum quid eis promitteret, efficere poterant. Sic eo dubitante magnaque parte ejus dubitationi consentiente, tota praeterit aestas, et pene totam Saxoniam commoverat ejus instabilitas. In Novembre vero mense iterum vocatus ab illis ad soliloquium, cum jam totus esset inclinatus ad nostrorum partes hostium, Dei misericordia faciente, ne tot suos labores, quos pro patria toleraverat, in ultimis temporibus perderet, equus cui sedebat [646 1Kb] in plano campo cecidit, ipsique sessori crus unum ita contrivit, ut fere integro mense nisi portatus ire non posset. Igitur ad [Col. 0586B] se, gratia Dei movente, reversus, se peccasse et divina pietate correptum esse intellexit. Missis itaque legationibus diversis, et hostibus renuntiavit, et civibus suis se semper fore fidelem et concordem fideliter repromisit. Unde principes Saxoniae valde laetati, regem suum Herimannum cum magno tripudio Goslariae susceperunt, paucis diebus ante natale Domini. In natali vero sancti Stephani [647 1Kb] protomartyris a Sigefrido, Moguntinae sedis archiepiscopo, in regem venerabiliter est unctus, cum jam 1082us annus Incarnationis Dominicae fuisset inceptus [648 1Kb] .




CIRCA ANNUM DOMINI MLXXX.
TOMELLUS MONACHUS HASNONIENSIS




[Col. 0585]
HISTORIA HASNONIENSIS MONASTERII AUCTORE TOMELLO BALDUINI, COGNOMENTO MONTANI, FLANDRIAE ET HANNONIAE COMITIS, SECRETARIO.
(D. MARTEN., Thesaur. Anecd., tom. III, pag. 777, ex ms. Hasnoniensis.)





ADMONITIO PRAEVIA.

Historia fundationis Hasnoniensis monasterii, ordinis S. Benedicti, in pago Ostravanto ad Scarpim fluvium in dioecesi Atrebatensi, auctorem habet Tomellum monachum, Balduini comitis, cognomento Montani, secretarium, scriptorem gravem, qui nihil solido fundamento non subnixum scriptis mandavit. Et certe primordia monasterii, quod ab initio duplex exstitit, virorum et feminarum, quibus primi praefuerunt [Col. 0587] Joannes et Eulasia fundatores, ex ipsis purissimis hausit fontibus, ex archivis nimirum monasterii, uti ipse testatur non uno in loco. Nam capite primo sic loquitur: Non habebit his in scriptis me auctorem quodlibet scriptum fallaciter fictum, quia quidquid dixero, ex archivis ejusdem monasterii comprobare promptum habeo. Et capite 3, relaturus seriem abbatum et abbatissarum, Fit ut omnem, inquit, rectorum ejusdem loci lector inveniat successionem, hanc ab archivis sumptam legat descriptionem, quam deinde subjungit capite 4. Restaurationem vero monasterii qualem ipse viderit retulit, utpote testis oculatus; nam et Balduini fundatoris secretarius exstiterat, et opus suum Rodlando primo abbati nuncupavit; quo defuncto historiae caput 17 addidit De bonae memoriae abbate Rotlando ac de morum ejus probitate. Porro similitudine nominum allucinatus est Andreas Vallerius in Bibliotheca Belgica, ubi de Tomello nostro haec habet: Thomellus Elnonensis monachus ad S. Amandum claruit anno 1070. Scripsit jussu B. Rolandi abbatis sui de fundatione coenobii Elnonensis, reparatione ac dedicatione, et de moribus Balduini comitis ejusdem reparatoris. Nam nullum habemus Elnonensem S. Amandi abbatem Rollandum nomine, bene autem Hasnoniensem; neque Elnonensis etiam monachus exstitit Tomellus, sed Hasnoniensis; sed nec quae de monasterii sui fundatione, reparatione ac dedicatione, ac de moribus Balduini comitis scripto commendavit, Elnonensi coenobio conveniunt, sed Hasnoniensi. Hanc vero Historiam descripsimus ex ms. codice Hasnoniensi, annuente reverendissimo et amplissimo ejusdem loci abbate, a quo etiam mutuo habuimus chartarium dominorum de Avenis, ex quo multa ad historiam Belgicam pertinentia excerpsimus in tomo I nostrorum contenta.



DE FUNDATIONE HASNONIENSIS COENOBII.
[Col. 0587]


INCIPIT PROLOGUS TOMELLI De fundatione Hasnoniensis coenobii, ad Rollandum abbatem primum post restaurationem.
[Col. 0587]

Licet divitias hujus saeculi prima mortales putent, divitiae tamen salutis sapientia et scientia ac timor Domini ipse est thesaurus ejus. Quem se thesaurum in vasis fictilibus habere Apostolus gloriatur, quia conservata in humili corde sapientia, omni principum hujus saeculi major est potentia. Hanc, venerande Pater Rollande, posthabitis sapientibus et conquisitoribus hujus mundi, in te amplector et veneror, cujus senectus venerabilis et diuturna, non annorum numero computata, sed omnium virtutum facetiis ornata; cujus imperio parere est imperium parare, tibique humiliter subesse est non sine gloria [Col. 0587B] praeesse. Unde animum induxi quidquid imperaveris, ac si divinitus imperetur obaudire, et ad nutum tui totis animi et corporis passibus ire. Novi enim te matre virtutum omne quod agis temperare, ut et sit quod fortes cupiant et infirmi non refugiant. Exigis a me antiquam Hasnoniensis coenobii constructionem novo stylo cudere passimque in archivis divisam in unum volumen colligere, quantumque divae memoriae marchio Balduinus beneficium eidem loco nostra aetate indulserit, subscribere Jubenti quippe tanto viro obaudire constat, ut dixi, gloriosum, sed imparem operi manum ponere non modice laboriosum. Sed me sub fasce gradientem baculus tuae sustentabit sanctitatis; cumque extremam [Col. 0587C] operi manum dedero, tui sit muneris, si placeo, dum unum auctoritate probes, alterum oratione robores. Succurrunt et labori meo orationes fratrum Hasnoniensium sub cura tua in castris Christi arma justitiae gerentium: quibus in ore nunquam dormitat oratio, in corde dilectio, in virtute nunquam languescit operatio. Quibus caudam hostiae in sacrificio, et cum Joseph talarem tunicam, hoc est opus bonum usque ad consummationem et votis exopto, et precibus exoro.



CAPUT PRIMUM. De Joanne viro illustri ejusque sorore Eulalia primis fundatoribus.
[Col. 0588]

Dicturus fundationem Hasnoniensis loci, res postulat temporibus et personis, loco ac commodis uti: id enim grammaticis cum oratoribus commune est locum, tempus, personam in cunctis attendere negotiis. Locum, inquam, qui fundatus; tempus, quando fundatus; personas, quibus constat fundatus. Et primum os in laudem fundatoris praefati loci aperiam; deinde qualiter eisdem sit fundatoribus constructus, quod potero referam. Non habebit his in scriptis me auctorem quodlibet scriptum fallaciter fictum, quia quidquid dixero ex archivis ejusdem monasterii comprobari promptum habeo. Habebat [Col. 0588B] Ecclesia pretiosum Dominici diadematis lapidem, Joannem scilicet genere et virtute illustrem perfectissimum laicum, perfectis etiam laicis imitabilem; perfectissimum, inquam, quia Dominicae voci paruit dicenti: Si vis perfectus esse, vade et vende omnia quae habes, et da pauperibus, et veni sequere me. Quod tali affectu effectui mancipavit, ut in consequentibus palam constabit. Habuit sane in consortium suae probitatis sororem carne et spiritu non inferioris bonitatis, nomine Eulaliam; sed quibus parentibus originem duxerint et quas personas germanitatis vinculo habuerint, qualiterque per eos exordium Hasnoniense coenobium coeperit, facile agnitu in subsequentibus erit.



CAPUT II. De coenobii Hasnoniensis constructione, ejusdemque sacrosancta dedicatione.
[Col. 0588C]

Erat praefato Joanni sicut egregia stirpis claritudo, ita et magna patrimonii amplitudo, qui Christum in terris subscribere decrevit haeredem, ut se Christo in coelis faceret cohaeredem, et funiculos haereditatis terrenae in temporalibus angustans ac in coelestibus praeclare dilatans, illud cum Psalmista dicere posset: Funes ceciderunt mihi in praeclaris; etenim haereditas mea praeclara est mihi. Fuerat tunc Hasnonium ampli patrimonii ejus quaedam portio futura non postmultum per eumdem illustrem virum servorum [Col. 0589A] Dei mansio; quae in pago Austrebanto Scarbin adjacet fluvio, in qua, ut coenobium Deo construeret, sibi sororique suae Eulaliae jam memoratae convenit, et tantae devotionis affectum effectus sequitur, tandemque, Deo cooperante, perficitur. Coeptum est autem hoc opus anno humanati Verbi sexcentesimo septuagesimo, Theoderici regis filii Clodovei regis et Bathildis reginae anno IV. Cumque architector extremam operi manum dedisset, evocato venerando Cameracensis Ecclesiae antistite Vindiciano, Deo sanctoque Petro idem locus attitulatur pridie Kalendas Maii. Tum sancta Sion Sponso suo juncta, filios sanctae dilectionis peperit, per quos odorem virtutum late respersit, ita ut exsultans dicere posset: Cum esset Rex in accubitu suo, [Col. 0589B] nardus mea dedit odorem.



CAPUT III. De illustribus ejusdem coenobii fundatoribus ac rectoribus.

Ad Joannem virum venerabilem redeat oratio, qui causa et principium huic fuerat coenobio, et praemissis effectum daturus; quibus is parentibus originem duxerit, quosque germanos vel germanas habuerit, scriptis signabo. Hic Autbaldo patre et Grimoara matre ortus, germanos habuit Aldonem, Autgangum, Adalbodum, Adalardum; germanas vero Eulaliam, Bertrudem et Adalunaram. Habuere hi avunculum, nomine et merito Deodatum. Hique viri et feminae misericordiae, quorum justitiae oblivionem non acceperunt, Spiritus sancti fervore concepto [Col. 0589C] pepererunt virtutem, per quam facultatibus propriis se spoliaverunt locumque hunc egregie ditaverunt. Quorum primus Joannes cum Eulalia sorore sua locum hunc construens honorifice rexit, sanctisque tam rerum suarum quam virtutum proventibus in altum erexit. Cui frater Aldo succedens, relictis rebus conjugeque Oedila, deposita coma capitis, castris se Christi militem eodem in loco ascripsit; qui sicut virtutum ascensus in corde suo disposuit, ita per ecclesiasticos gradus ascendens, presbyterii honorem obtinuit, quem sanctis actibus usque ad consummationem vitae decorabilem reddidit. Et ut omnem rectorum ejusdem loci lector inveniat successionem, hanc ab archivis sumptam legat [Col. 0589D] descriptionem.



CAPUT IV. Commemoratio rectorum hujus loci.

Joannes abba et Eulalia soror ejus tenuerunt regimen Hasnoniensis coenobii annis XVII.

Aldo presbyter, frater praedicti Joannis, annis XL. At Bertrudis, soror ejus, cum eo annis XX. Sigebolda, soror praefati Aldonis, tenuit cum eo regimen annis VIII, et post ejus decessum IV. Adalunaria, item soror dicti Aldonis, annis X.

    Savericus annis XXXI. Gundrada, filia praedicti Saverici, annis XII.
    Geroldus annis VI.
    Rotfridus annis XXVI.
    Martina annis XIII.
    [Col. 0590A] Waltoarius anno I et semis
    Alpaidis anno uno.
    Amadeus annis duobus et semis.
    Adalulfus annis VII et semis.
    Algnitrudis annis X.
    Ermentrudis imperatrix et regina cum filia item Ermentrude annis IX.


Colliguntur in summa anni centum nonaginta quatuor. His rectoribus multa per tempora locus hic in dies processit, et adusque ultima Caroli Calvi tempora rigidi servator honesti permansit. Nec lectorem moveat utriusque sexus personas eidem loco praefuisse, geminam quippe in duobus monasteriis monachorum ac sanctimonialium catervam constat fuisse. Cujus rei fidem huic collatione similium [Col. 0590B] testimonio veterum facile fieri constat. Et major quippe eo loci divina gratia fuerat, quod Dei in utriusque sexus ore gloria sonuerat.



CAPUT V. Quod Ementrudis reginae petitio eumdem locum Caroli Calvi munificaverit beneficio.

Praefata namque Ermentrudis nobilitatis titulo egregie pollebat, quem meritis et sapientia egregiis decorabilem reddebat adeo ut in fascibus imperii humilem mirareris. Nec magni habuit sine humilitate et charitate regnare; quibus alis de terrenis ad coelestia didicit evolare. In consortium proinde suae virtutis carne et spiritu pepererat filiam, nomine sibi aequivocam, sed meritis univocam; quam verbis et exemplis docuit, ac ad totius bonitatis [Col. 0590C] unguem instituit. Quarum virtus adeo excrevit ut, relicta saeculi pompa, se mundo, mundum sibi crucifigerent, praescriptoque in loco feminae in castris Dominicis milites fierent, locumque hunc tum consiliis tum rebus ditavere, atque tam regali munificentia quam privilegio corroboravere. Habebat tunc in sceptris Francia primum principem sui Carolum Augustum, cognomine Calvum, apud quem saepe memoratam Ermentrudem plurimum posse hinc nobilitas, hinc probitas ipsius habuit efficere. Unde etiam petitione ipsius regia se majestas huic loco inclinavit, quem et munificentia ditavit. Nec pigebit ex archivis ejusdem monasterii praescripti regis privilegium hic supponere, ac legentibus super his [Col. 0590D] quae dicimus, fidem facere.



CAPUT VI. Ad tutandum idem coenobium sumptum ex archivis Caroli Calvi privilegium.

»In nomine sanctae et individuae Trinitatis. Carolus misericordia Dei imperator Augustus. Si servorum Dei utilitatibus subveniendo conferimus, profuturum nobis hoc ad aeternam beatitudinem fore nullo modo ambigimus. Quapropter noverit omnium sanctae Dei Ecclesiae fidelium nostrorumque tam praesentium quam et futurorum industria, quoniam fratrum et sororum necessitatibus in coenobio Hasnoniae nuncupato, videlicet sito in comitatu Attrebatensi, in pago Ostrebanto, super fluvium Scarbum, sub tutela sancti [Col. 0591A] Petri apostolorum principis militantium, subvenire cupientes eorum indigentiis, per Ermentrudem filiam nostram abbatissam patefactis, decernimus per ejusdem Ermentrudis deprecationem nostrae altitudinis praecepta eis confirmari, quatenus per nostram munificentiam ad augmentum et utilitatem eorum ea perpetualiter possideant, quae inferius descripta habentur. Concedimus igitur memorato coenobio infra ipsum monasterium, mansos duos, et cambas duas, silvamque unam, et insuper de silva abbatis, unde possint sexaginta porci saginari, nec non in praedicto pago villam Azinium cum omni integritate exceptis tribus mansis; denique in ipso pago villam Azinium quod est super fluvium Scandum, cum omni integritate, exceptis mansis quinque cum molendinis [Col. 0591B] duobus, cum camba una et pratis duobus. Pari etiam tenore largimur in praefato pago Ostrebanto villam Ubanercinium cum omni integritate, nec non et in ipso pago in Scandinio dedimus eis mansos octo. De ipsis quoque tenet per nostram jussionem Guntramnus quatuor, deprecante praefata abbatissa, quandiu vixerit. Postea vero recipiantur ad opus fratrum. De caetero in comitatu Tardanensi villam Aniciacum sitam super fluvium Ubellula, cum mansis XI, necnon et de omnibus villis totius abbatiae omnem decimam pleniter statuimus largiendam. Et si non suffecerit ad usus fratrum seu sororum, et ex dominicato cuncta necessaria suppleantur. Et ut hoc per omnia tempora inviolabiliter maneat, manu propria subterfirmavimus, et annuli nostri impressione [Col. 0591C] insigniri jussimus. Signum Caroli gloriosissimi imperatoris Augusti. Odacrus notarius ad vicem Goselini recognovit et subscripsit. Datum V Idus xJulii, indictione X, anno XXXVIII regni domini Caroli regis in Francia et imperii ejus II. Actum Carisiaco palatio imperiali in Dei nomine feliciter amen.«



CAPUT VII. Quod idem locus divina diu religione floruerit, sed paulatim ad tempora usque Balduini sexti marchisi tepuerit.

His regalibus tam privilegiis quam munificentiis praescriptis locus roboratus, quodque his incomparabiliter pretiosius est, accipiens a Deo pignus [Col. 0591D] Spiritum sanctum, piae conversationis jucunditate diu mansit honestatus. Sed abundante iniquitate, dum refriguit charitas multorum, religio sancta facta est virtus paucorum. Nam quoniam tempora, ut scriptum est, imminere periculosa, erantque, imo sunt homines seipsos amantes, quanto quique religionem professi ad exteriora vagantur, tanto in inferioribus infirmantur. Unde et hac occasione locus Hasnoniensis a magna a qua floruit religione paulatim decessit, dum modica spernendo, honesti modum rigoris negligenter excessit. Jam canonici ejusdem loci canonicis sanctionibus ascripti, ne dicam intenti, quibus dedit Dominus regionem gentium et labores populorum, ut custodirent justificationes ejus et legem ejus requirerent, stipendiis [Col. 0592A] sacrosancti loci gratis sine fructu laboris alebantur, dum alius in villam, alius in negotiationem, hic curiositati, ille voluptati foras rapiebantur. Cujus vitii morbus in dies excrescens, domum Dei eo loci ab omni religione vacantem ad interitum usque animarum corrupit, simul et ad tempora usque Balduini sexti gloriosi marchisi corruptioni finem non dedit.



CAPUT VIII. De sexti Balduini marchisi temporibus, ejusque dignae memoriae moribus.

Quia Balduinum nobis occasio rationis obtulit, Balduinum, inquam, quem a Balduino Ferreo sextum, sexta haec nostra aetas meruit, non abs re est quaedam virtutum ejus ornamenta exemplo bonis [Col. 0592B] principibus sufficientia in medium proferre, ex multis pauca, sed ex magnis magna, ut moris est astrologis sphaeram coeli in arcto depingere. Primis hic tirocinii annis in aula imperiali sub Henrico imperatore educatur, coaevis quos aula tunc habebat praerogatur amicis, amore aequatur, deinde fortioribus annis, aetate cum tempore adolescente, Nerviorum comitatum, licet imperiali majestate non inoffensa subintrans, belli in hostes, pacis in cives potentissimus claruit. Habebant hunc pauperes, orphani, viduae patrem, monachi exemplar religionis, afflicti scutum tuitionis, adeo ut mirareris eumdem in laico habitu pollere principem regni et latuisse pauperem Christi. In sacrosanctis missarum solemniis, ad Deum quasi obtutibus suis visibilem, [Col. 0592C] totum se animo et corpore fixum dedit; in oratione Deo colloquium, hominibus praebens silentium. Habebat proinde secum, inter agenda eadem missarum solemnia, pauperes pro se ad Deum intercessores, quibus, post oblationem sacerdoti exhibibitam, eleemosynas dispartiens, pro Christo in pauperibus offerebat. Habes me hujus rei testem, o lector, quicunque es, si tamen minus de idoneo teste non dubitas, qui dum lateri suo, ut saepe dignatus est, familiarem familiariter me applicuisset, audivi eum pauperes secreto, ut missarum sacrosanctis mysteriis secum sibi interessent, invitasse; quibusdam vero finitis missarum laudibus, dum stipem peterent, quia neglexerant interesse, tacite [Col. 0592D] improperasse; nec eo solo dum omni etiam res poscebat tempore, eleemosynis nunc clandestinis, nunc publicis per se et per alios insudabat. Fame vero ingravescente, et largiori indigentibus manu distribuit, et regni sui coenobiis pensum id ascripsit, ut ex propriis stipendiis consultius pauperum prospicerent refrigeriis.

Ante diem clauso componet vesper olympo,
quam virtutes ejus aut stylus aut sermo aequabit. Id tamen aggredimur dicere, Hasnoniense coenobium qualiter per eum ex veteri novum, ex neglecto in melius elaboratum, coeperit surgere.



CAPUT IX. Quod super hujus loci restauratione divina admonitus sit revelatione.
[Col. 0593A]

Cum a gratissima pueritiae suae indole adolescentiae ingrederetur annos, languore gravi non solum ad lectum, sed ad desperationem usque corruit; et sicut facile patri spem et gaudium sui, quoad vixit et valuit, sic timorem non sine dolore eidem aegrotus suscitavit, adeo ut hinc filii languore, hinc patris moerore omnem curiam doleres condolere; sed tanto huic periculo inclinatis coelis inclinavit se divina miseratio, sanctorumque Marcellini et Petri cum Sancto sanctorum visitatio, quae et languoris in filio, et moeroris in patre abstersit incommodum. Nam aegroto semivigilanti praefati martyres visi sunt astitisse, et in haec [Col. 0593B] consolationis verba prorupisse: Hac aegritudine te posse liberari noveris, si te futurum Hasnoniensis loci renovatorem voveris. Mansit tunc temporis eo loco Winthericus quidam, non minus vitiis quod divitiis abundans, in utroque perversus, dum in uno eorum posset esse utcunque bonus; in uno eorum enim quemque possessorem semper malum, in altero saepe contigit esse bonum. Nam omnis circumquaque regio tali viro quasi peste laborabat, et pro afflictione sua totius terrae illius vox ad Deum clamabat; et ecce in eadem hac revelatione martyrum suorum, recordatus est Dominus scabelli pedum suorum: nam praefato Balduino aegrotanti ac semivigilanti sancti quos praescripsimus martyres adjecerunt inculcare, ut Winthericum nomine et actu [Col. 0593C] contrarium regno compelleret inde migrare. Hanc revelationem Bruchii factam, quia fidelium relatu didicimus, fidelem fideliter credidimus, credentesque scriptis tradidimus.



CAPUT X. Quod eumdem locum patris munificentia impetraverit, sed admonitionis divinae immemor fuerit.

Erat eo revelationis tempore gloriosus marchisus Balduinus assidens filio, qui jam conclamatus jacebat, cui ad observandum extremum spiritum velut jam jamque exiturum, cereum ardentem praetendebat: sed filius diu oculos in exstasin simul et languorem clausos aperuit: linguam in verba balbutientia potius vix movit quam composuit, patrique [Col. 0593D] blandis se sermonibus super salute sui sciscitanti, quid viderit retulit. Adjecit insuper se salutis suae posse fieri compotem, si se voti sui divina inspirati revelatione pater faceret compotem. Cumque salutis filii pater tantopere cupidus, quid voto sibi sederet requisisset sollicitus; ut Hasnoniensem locum sibi dono conferret rogavit et impetravit. Nam circumstantibus quibusdam curialibus, quos marchisus ad spectaculum sui moeroris admisit, cereum ardentem filio in manus dedit, quo ei Hasnonium velut astipulatione subnixa donativum fecit. Erat cernere uno eodemque momento filium a patre donativum, et a sanctis morbi remedium suscepisse redivivum. Exinde in dies paulatim meliusculus convaluit, plenumque gaudium multis ipse fuit, dum [Col. 0594A] plenam aeque salutem jam sanus obtinuit. Sed, ut saepe solet lubricis cum salute carnis subrepere infirmitas mentis, adolescens marchisus in die bonorum, factus immemor malorum, dum portum corporeae subit salutis, post naufragium languoris divinae quam viderat obliviscitur visionis.



CAPUT XI. Quod ictu belli sauciatus, et de vita periclitatus, divina rursus visione super hoc loco sit commonefactus.

Succedenti tempore ad robur virile provectus, cum Nerviorum comitatum, ut praescripsimus, esset adeptus, flammantis discordiae flagellum immite inter Orientales et Flandrenses movit bellum. Unde Balduinus gloriosus marchisus, accitis quas poterat [Col. 0594B] copiis, Antuerpienses fines regni sui termino contiguos, eoque magis infestos, aggredi parat; et divisis exercitibus, hinc navali, hinc equestri certamine, semet navibus, juniorem marchisum Balduinum praeesse voluit equitibus: sed eodem juniore marchiso equitatuum castra eo quo intenderat ducente, et cum paucis, ut tunc eventus habuit, longiuscule a posterioribus castrorum iter agente, in hostem in insidiis succenturiatum improvisus incidit, seque suosque constanti audacia cum consilio, ut potuit, armavit: cominus utrimque congreditur, bellum conseritur, gladiis jam, non missilibus pugna geritur, cumque utrimque diu certatur, hostem fortiorem infestioremque Hubertum quemdam marchisus invadit, sauciat, sauciatus et ipse dejicit. [Col. 0594C] cujus dejectio et reliquos hostium fugae dedit, et pugnam exemit. Manibus suorum junior marchisus Gaudavum vehitur, ac non modicis diebus non modici vulneris languore affligitur. Cumque jam pene de vita periclitaretur, divinae super Hasnonio revelationis per Salakonem sui olim tutorem admonetur; patrem qui tunc moestus aderat, super hoc sermone quo potuit, convenit, cum quo, ut Winthericum, cui Hasnonium tunc competebat, evocaret, consilium invenit. Evocatur super concambio Hasnonii, blande convenitur, sed diu postulantibus aures tantum, non assensum, praebuit.



CAPUT XII. De castro Hasnoniense a juniore Balduino igne cremato, sed denuo a Wintherico reaedificato.
[Col. 0594D]

Igitur saepe memoratus Balduinus cicatrice vulnus obducente convaluit, utque effectui divinam manciparet admonitionem, elaborare instituit. Sed quid ageret, qui nulla ratione in praefato Wintherico nec obstinatam mentem, nec surdas ad assentiendum, ne dicam ad audiendum, aures inclinare potuit? Virtus igitur, rationis via ex obliquo, ad id quod voluit pervenire disposuit. Juniorem itaque fratrem Wintherici blanditiis et praemiis ad tradendum sibi castellum Hasnoniense clam suasit, et licet difficulter tradendi pactum impetravit; quo pacto potius quam armis armatus, cum non multis suorum copiis castellum ex improviso invasit, incendioque delens solo aequavit: sed re gesta, marchisus consilium perdidit, [Col. 0595A] quoniam ad votum res non successit. Nam Winthericus, re comperta, traditionis etiam suspicione non incerta, astu quo calluit, nisu quo valuit, castelli sui damna, velut illa recidiva Pergama reparare instituit, affectus sui effectum invenit reparando, et marchisi consilium ad praesens irritum fecit.



CAPUT XIII. Quod Winthericus, a proprio milite interemtus, humanis sit rebus exemptus.

Cum ergo nobilissimum comitem non solum nulla voti sui facies cepisset, sed etiam quod gerebatur desperare coegisset; in se rediens, quod humano non potuit, divino impetrandum auxilio credidit: unde et per se et per alios ad aures Dei Sabaoth [Col. 0595B] perpetuas preces perpetuabat, ut sicut divina revelatione per martyres suos boni operis concepit affectum, ita inveniret effectum. Sed sicut promissio veritatis quae dicit: Petite et accipietis, pulsate et aperietur vobis, cassari non potuit: sic petitio in nomine Jesu petentium efficaciam non habere non potuit. Et ecce mucro furoris Domini in verticem Wintherici evaginatur, ictumque ad animam usque minitatur. Nam dum iter cum suis quadam die ageret, uni suorum adulterii crimen in dominam suam intentione intentat: a quo dum excusabilem facti repulsionem accepisset, nec sic vel sacramentis terribilibus satisfactus fuisset, eo res processit, ut duellum ab eo ante diludia sine dilatione posceret. Quod cum ille ab alio potius quam a domino timore [Col. 0595C] magis Domini quam intentati criminis poposcisset, ille vero non solum non acquievisset, sed et militem armis impetisset, miles defensionis obtentu dominum confodiens prosternit, sicque solo simul et morti dedit: et quem occultum Dei judicium diu patiendo ad vindictam distulit, ei per arma militis vitam simul cum castello abstulit.



CAPUT XIV. Quod Balduinus sextus marchisus castrum Hasnoniense invasit, incendio delevit, castrenses ejecit.

Facti fama volat, et in auribus junioris marchisi innotuerat: rem laetus accipit, desiderii sui se fore compotem Deo ascribens, gratias agit, a quo impetrare meruit quod ab homine non potuit: sed [Col. 0595D] veritus ne desiderii sui lucrum perderet, si irrumpere mox castellum Hasnonie se differet, accitis quos citius poterat armatorum suorum copiis, moras ipsorum praeveniens, castrum invasit. Nec ad repugnandum facilis via consilii castrensibus fuerat, utpote principe destitutis, nec adeo vel loci vel armorum tuitione munitis, insuper ne sibi consulerent temporis necessitate praeventis: unde quam difficile eis ad resistendum, tam facile marchiso fuerat ad insistendum. Irrumpens ergo castri loca, gladiis sibi suisque viam fecit, ejectisque sine sanguine castellanis, castellum omne igni dedit, cujus nihil reliquum fecit, insuper valli aggerem humili terrae instar aequoris coaequavit. Sicque securus de [Col. 0596A] reliquo, speluncam illam latronum mutata vice disposuit facere Dei domum.



CAPUT XV. De ejusdem loci canonicis a praefato marchiso callida benignitate conventis, eorumque stipendiis redemptis.

Erant eo in loco ea tempestate, ut praefati sumus, canonici solo nomine in castris divinis militantes, exterioribus plus justo, interioribus minus justo insudantes: et quia viro clarissimo sedit animo canonicas consuetudines monasticis eo loci mutare; ut id, salva utriusque ordinis pace, fieret, in omne consilium diutina deliberatione descendit. Convocatis ergo nunc singulis, nunc omnibus, plerumque eos ad conversionem morum, interdum ad [Col. 0596B] monachale propositum, postremo ut stipendia sua vel concambiis vel praemiis acceptis sibi traderent hortatur. Sic serenissimi viri instans opportune importune labor improbus omnia vincit quaecunque sibi Spiritus sanctus voto inspiravit, et quanquam morosiori quam vellet labore, ea quae sibi voto sederant efficeret, id tamen sat cito futurum, imo multis profuturum credidit, si sat bene. Quid multis morer? valuit impetrare quod voluit. Adeptis enim a canonicis, salva pace eorum, stipendiis, tam locum quam loci propria sibi fecit propria, ut ea Deo servorumque Dei usibus ascriberet omnia.



CAPUT XVI. Quod, canonicis inde migrantibus, locus idem monasticis ascriptus sit conventibus.

[Col. 0596C] Cumque, ut diximus, locum illum Balduinus integerrime cum appenditiis suis possideret, utpote solus suorum suus, monasticis eum decorabilem reddere sanctionibus erat assiduus. Et primo paucis undecunque accitis monachis, stipendiis etiam ad victum vestitumque sufficientibus collatis loco illi, velut rudi infantiae primas ad ambulandam viam mandatorum Dei informari fecit plantas: ut processu temporis monastica ibidem vita quasi fortioribus vigeret annis. Quod ut hostis humani generis vidit, mox invidit, et quia vires suas intellexit enervari, parat per hostes visibiles invisibilis ipse indidiari. Nam quosdam Wintherici praefati consanguineos, membra videlicet sua, in servos Dei concitat, qui vix manibus, nedum verbis, injuriam illorum [Col. 0596D] temperarent, ut eos quoque modo exinde migrare compellerent: sed incassum in eos furebant, qui Deum protectorem habebant, citiusque telis araneae rumpebantur qui fortioribus per Deum adamante insidias moliebantur.



CAPUT XVII. De loci Hasnoniensis in majori elegantia constructione novaque solemniter facta dedicatione.

Quia coenobium illud cum officinis suis sufficere vix poterat coenobitis, amplificare illud placuit marchiso, caementariis undecunque accitis, animi affectum effectui manciparat, et surgentibus in brevi aedificiis, extremam operi manum consummarat. Contigit tunc tum patrem ejus humanis rebus exemplum [Col. 0597A] sibi successionis jure reliquisse regnum; et non multo post tempore, postquam omni favente curia plene ad regni convaluit fastigia, placuit sibi Hasnoniense coenobium operosa manu elaboratum, quibusdam convocatis praesulibus, iri chrismatum. Quo negotio maturando tertium Junii diem indixit, secundum a festo martyrum Marcellini et Petri, ut encaeniarum die praefatorum martyrum solemnitati continuato, gaudium terrae illius populi festo cresceret duplicato: et hoc consulto providit, ut in eorumdem martyrum festo id quod ab eisdem revelatione olim acceperat consummaretur: praesertim cum idem locus patrociniis eorum praesentibus tueatur; quibus etiam thecam miro auri gemmarumque opere fecit aptari: in qua reliquias eorumdem super ventura solemnitate [Col. 0597B] disposuit locari: quod et factum est. Cui translatione simul et dedicationi praesules Lietbertum Cameracensem, ad cujus dioecesim locus idem respiciebat, Ratbodum Novomagiensem, Raynerum Aurelianensem invitatos interesse faciebat; adjunctisque eis quamplurimis abbatibus, cum quam plurimis sanctorum patrociniis, saepe memorati encaenias coenobii non modicis transegit solemniis. Acta est haec dedicatio in honore apostolorum Petri et Pauli tertio nonas Junii, anno ab Incarnatione Domini 1070, Alexandro papa sanctae Romanae Ecclesiae praesidente, regnantibus Henrico Lotharingiae, Philippo Franciae regibus.

Dedicatio hujus loci post restaurationem quae facta est a tribus episcopis videlicet S. Lietberto [Col. 0597C] Camerancensi, Ratbodone Noviomagensi, et Rainero Aurelianensi, anno Dominicae Incarnationis 1070, indictione VIII, epacta VI, concurrente IV, cyclo IV, temporibus Alexandri papae qui primitus fuit episcopus in Luca, Philippi regis Francorum, filii Henrici, et Balduini comitis Flandrensi.



Sanctorum corpora quae intererant dedicationi [(1) 1Kb] .
    S. Marcelli papae.
    S. Piati martyris.
    S. Salvii martyris de Valencenis.
    S. Innocentii de Condato.
    S. Amati de Duaco.
    S. Donatiani de Brugis.
    S. Vedasti de Atrebato.
    [Col. 0597D] S. Amandi de Helnone.
    S. Audomari de S. Audomaro.
    S. Gisleni de Cellensi.
    S. Vincentii comitis Hannoniae.
    S. Bertini de S. Bertino circa Audomarim.
    S. Vinoci de Flandria.
    [Col. 0598A] S. Wandregisili de Blandinio
    S. Bavonis de Gandavo.
    S. Everardi de Osonio.
    S. Euberti de Insula.
    S. Landelini de Crispino.
    S. Hugonis de Haspra.
    S. Aycardi de Haspra.
    S. Eusebiae de Marchenis.
    S. Rictrudis matris de Marchenis.
    S. Aldegundis de Malbodio.
    S. Raginfledis de Dononio.
    S. Reginae de Dononio.
    S. Waldetrudis de Montibus.

[(2) 1Kb] Quindecim abbates etiam adfuerunt, quorum nomina ex Sigeberti chronica deprompta habentur.
    [Col. 0598B] Rollandus hujus loci primus abbas a restauratione.
    Lambertus,
    Adelardus,
    Guedericus,
    Ursio,
    Galterus,
    Guldericus,
    Remigius,
    Reynerus,
    Reinaldus,
    Fulcardus
    Sygerus,
    Heribertus,
    Armengerus,
    Walterus.

[Col. 0598C] Abbatissae duae.
    Fredesendis,
    Gerberga.





CAPUT XVIII. De bonae memoriae Rotlando abbate, ipsiusque gratissima morum probitate.

Quia monachorum est humiliter uni subesse, quem, ut praesit, decet prodesse, ut prosit aeque docet praeesse. Saepe memoratus comes aequum duxit plurimis eo in loco unum praeficere, uni plurimos subjicere, ut unus plurimis cum charitate imperium, plures ut cum humilitate exhiberent obedientiam. Erat tunc in coenobio Sancti Amandi Rothlandus quidam tam nomine quam officio monachali [Col. 0598D] rutilans, vita spectabilis, pie vivere volentibus imitabilis. Hunc ut lucernam in abscondito diu positam, quia oportuit super candelabrum poni, ut ingredientibus domum Domini fieret exemplar boni accitum hunc marchisus electione eis in Hasnoniensi coenobio dedit praeesse, quem didicerat jam humiliter [Col. 0599A] subesse. Quo honore promotus, et honore occupatus, oneri potius quam honori intendit: honoris enim est praeesse, oneris animas regere. In quo idonee occupatus, magis studuit prodesse quam praeesse: adeo ut in cunctis occupationibus monasterii nullum nisi vitae merito virgaque pastorali praecelleret. Sic se humilitate inter humiles aequalem, imo inferiorem, inter pravos culpis eorum exigentibus disciplina exhibuit superiorem, illud animo revolvens et opere complens: Non dominantes in clero, sed forma facti gregis. Itemque, Principem te constituerunt, noli extolli, sed esto quasi unus ex illis. In synaxi fratrum primum se in primordio, ultimum in fine divinarum laudum praesentavit. Lectisternia ejus saepius vel petra vel sola nuda tellus, [Col. 0599B] vel, cum remissius indulgere voluit corpori, vilia quaeque mattae aut sagi stramenta. Veste vilis, cibo sibi parcus, aliis sumptuosus et largus, omnia in omnibus discretione temperans, disciplina coercens. Mensam et lectum communem cum fratribus habuit, nisi forte in oratorio peculiarium obtentu precum specialius interdum pernoctasset: quod utinam vel ad confusionem vel ad damnationem quorumdam [Col. 0600A] abbatum non diceretur, qui sibi secretius a communi conventu fratrum multa strui conclavia, sculpunt ostia, pingunt armaria, mensa sumptuosiori epulantur, cum divite illo sine Lazaro quotidie splendide, postremo ut Flacci illius verbis loquar, sibi diruunt, aedificant, mutant quadrata rotundis. Et utinam in solos abbates, et non etiam in monachos, qui suos per abrupta praelatos sequuntur, haec faba cuderentur quos Psalmista non optantis, sed prophetantis animo intuens ait: Obscurentur oculi eorum ne videant, et dorsum eorum semper incurva. Oculi quippe sunt, qui in honoris summi facie positi itineris officium susceperunt: quibus hi nimirum subsequenter inhaerent dorsa nominantur. Obscuratis ergo oculis dorsum incurvatur, quia cum lumen virtutis perdunt [Col. 0600B] qui pereunt, profecto cuncti ad portandum peccatorum onera curvantur qui sequuntur. Sed haec suo in loco latius sapientioribus discutienda relinquimus, dum modo prosequi festinamus, dicere intendimus. Quanquam adhuc plura supersint quae et laudi honae memoriae abbatis Rothlandi et reprehensioni nostrae pateant.




CIRCA EUMDEM ANNUM.
RENALLUS MAGISTER SEDIS BARCINONENSIS




[Col. 0599]
NOTITIA.
(Augustinus THEINERUS, Disquisitiones criticae, pag. 357.)

In fine codicis bibliothecae Barberinae Romae, num. 2864, versus quosdam ascriptos detegimus qui ex Renalli opere De corpore Christi desumpti sunt. De hoc Renallo, qui, uti ex nostra inscriptione patet, Barcinonae magister fuit, nihil certi afferre possumus. Nicolaus Antonius, doctus Hispanus, praeter illius nomen aliud nihil habet quam quod S. Eulaliae, quae sub Diocletiano martyrium passa est, Vitam scripserit [(1) 1Kb] . Sed de hac etiam vita Tomayo [(2) 1Kb] et hagiographi Bollandiani altum silent [(3) 1Kb] .

Renalli, seu, uti Antonius illum vocat, Raynaldi, opus tempore Berengarii Turonensis, et quidem contra ejusdem errores de sancta eucharistia, conscriptum esse videtur. Versus ex eo excerptos hic subungendos esse duximus.




[Col. 0599]
VERSUS Excerpti de libro Renalli magistri Barchinonensis Gerundensis de corpore Christi.


[Col. 0599B] Quatuor in sacro signantur de corpore Christi
   [Col. 0599C] Quod monstrat fidei plena Deo ratio,
Oblatum quod sit, a quo, pro quo datur, aut cui
   Se sibi dat Christus; se dat in hoc, quod homo,
Sed sibi, quod Deus est; quoniam summae deitati
   Offert se Christus, pro fidei sobole,
Scilicet Ecclesia, quam participem Deitatis
   Assumens in se glorificando facit.

[Col. 0600C] Quomodo panis et solummodo sacramentum et non adhuc caro Domini.

Hic noster panis prius est communis et ille
   Oblatus, sumptus fiat ut ipse caro.
Est sacramentum, sacrae signum pietatis.
   Et panis nondum vera caro Domini.
Sed non communis panum semotus ab usu,
   Sed signum sacrari rem quia significat.

[Col. 0601A] Quando sacramentum, et res sacramentum, quia retinet speciem panis, res quia vera caro Domini est.

Postquam sacrat cum Christo sacrante sacerdos
   In nexu pacis, in gremio fidei,
Ecclesiaeque domo, quae dicitur unio, per quam
   Sponsa suo Sponso jungitur Ecclesia,
Inspirante Deo, natura prior benedicta.
   Vera caro Domini est, et remanent species
Dum sacramento res est caro vera creantis.
   Sed sacramentum dicitur esse, ideo
Quod retinet species non vi panis remanente
   Fit natura prior vera caro Domini.

Quod panis non accipitur in sacramento secundum formas, sed secundum vim materialem et temporalem, quae transit in vim aeternam, scilicet in aeternam vitam.

[Col. 0601B] In sacramento panis non sumitur ille
   In quantum panis vi, sed in hac propria
Quod manducanti dat vitam temporis hujus;
   [Col. 0602A] Haec oraria vis sanctificante Deo
Transit in aeternam vim, quam sumens homo digne
   Vivit in aeternum vi satiatus ea.
Ipsa quidem formas habet illas spirituales
   Quae nequeunt cerni corporeis oculis.
Illa quidem virtus formam quam panis habebat,
   Sed non naturam suscipit, et retinet.

Quod in sumendo desinit esse sacramentum et remanet tantum res.

Jam sacramentum in sumendo desinit esse,
   Discedunt formae, res ea sola manet,
Illa vero Domini substantia vivificatrix
   Qua redit ad vitam mortua nostra caro.
Nos reficit, redimit, jungit, coena, cruce, patre,
   [Col. 0602B] His tribus; haec tria rex pacificator agit.
Dum caro libatur Christi, pietas renovatur,
   Et pietate nova, fit caro nostra nova.




CIRCA ANNUM EUMDEM.
MARIANUS SCOTTUS




[Col. 0601]
NOTITIA IN MARIANUM ET EJUS CHRONICON.
(G. WAITZ, Prooem. ad Chronicon Mariani Scotti, ap. PERTZ, Monum. Germ. hist. Script. V, 481.)

[Col. 0601C] Chronicon Mariani nomine inscriptum in pluribus iisque inter se valde diversis codicibus legitur. Ex quibus primo loco nominandus est:

1) Codex Palatino-Vaticanus n. 830, mbr., s. XI, 4to maii, qui foliis constat 170. Hunc jam alii autographum dixerunt [(1) 1Kb] ; id quod accuratiore libri perscrutatione comprobari videtur. Nam non solum brevis quae additur continuatio aliis scripta est calamis, sed ipsum quoque Chronicon non uno tempore neque una manu scriptum est. Alia enim folia 2-25 et 150 sqq., alia folia 26-149 exaravit; illa litteris quas dicunt minusculis quales in plerisque [Col. 0602C] saec. XI codicibus inveniuntur, haec diversa plane scriptura, Irica sive Hibernica, quippe quae cum codicibus hac lingua scriptis prorsus conveniat. Hanc primam vocamus, illam vero, cui non solum ultimi Chronici anni debentur, sed qua etiam plurimae additiones tam in textu quam in margine factae sunt, secundam. Utra Mariano sit tribuenda quaeritur. Prima manu in margine superiore haec scripta sunt fol. 33: Soem [(2) 1Kb] dn indiv amélbrigte clsenair in Magantia isin dardóen riafél Petair isin cetblia dendegàid [1 1Kb] i. isin blia irromqbat [2 1Kb] Diqmait (rin [3 1Kb] Lagen. et isin fide) cetra [4 1Kb] blia tanacsa Aalbain [Col. 0603A] in perigrinitate mea, et scripsi hunc librvm pro caritate tibi et Scotis omnibus, id est Hibernensibus, qui sum ipse Hibernensis; f. 67: Sobenn dn indiv ámélbrigte clvsenaír diamairt [(3) 1Kb] 2 Kal. Aug. Manidern tais scoloca [(4) 1Kb] manestrech Mavritii Blaflacc dasa fleb erinn [5 1Kb] nige (?) cotocenn, ut cecidi cum tabvlis in fvndo stercoris, sed gratia ago, nec mersus sum in stercore Francorum, sed tamen oro discentes, ut dent maledictionem illis. Quae partim lingua Irica scripta quin ab ipso Mariano addita sint, dubitari nequit; ideoque efficitur ut codicem nullo modo posterioris temporis apographum habere possimus. Sed cum etiam in Chronico Marianus de se ipso loquitur, pleraque quidem eodem calamo scripta sunt; nota vero a. 1050 postea et secunda addita [Col. 0603B] est manu: Ego miser Marianus in peccato fui in hoc anno natus, ita ut ipse etiam hoc loco non modo auctor sed scriptor deprehendi videatur. Necnon f. 147 et 148 altera haec manus in margine versus quatuor Irica lingua scripsit. Sunt igitur quae utramque partem ut Mariano tribuamus suadeant; sed alia sunt quae huic obstent sententiae et quibus effici videatur ut vel altera vel utraque pars scribae tribuenda sit, qui aut codicem autographum Mariano vivo et auctore descripserit, aut ipsi dictanti manum calamumque commodaverit. Nam quamvis scribendi rationem rudem et plane singularem, quam in codice legimus, eam esse quae Mariano in usu fuerit nullus dubitem, neutiquam tamen ipsi errores mendaque imputaverim foedissima quibus codex scatet [Col. 0603C] et quae scribam imperitum et negligentissimum ostendere videntur. Quaedam fortasse ex libris quos secutus est male scriptis vel male lectis explicari possunt [(5) 1Kb] ; alia vero ejusmodi sunt, ut scribam auctoris verba prave excipientem et negligenter scribentem arguant [(6) 1Kb] . Haec tam in iis quae prima quam quae secunda manu scripta sunt reperiuntur. Haec vero, qua locum de Mariano nato scriptum esse supra dixi, Chronico finito etiam ejus mortem adnotavit; quod ab ipso factum fuisse nemo sibi persuadebit; sed scribam deprehendimus, qui dum Marianus viveret, ipsi ad manus fuit et quaecunque scribenda erant codici intulit; quique magistro mortuo etiam obitum viri venerandi breviter adnotandum [Col. 0603D] duxit. Jam vero alteram partem, prima [Col. 0604A] manu scriptam, Mariano tribuendam esse, tantum non omnes censeant, neque ego plane negarim, praesertim cum haec Iricam praeseferat speciem et optime monacho in hac terra nato convenire videatur. Attamen monendum est notas marginales paucas tantum hac scriptas esse manu, praeterea hanc maxime partem erroribus illis mendisque foedissimis commaculatam legi. Itaque parum abest quin etiam haec ab alio quodam scripta esse statuam, a monacho fortasse Scotto, qui cum Mariano in Germaniam migraverit, eique manum ad Chronicon scribendum praebuerit; quo mortuo vel remoto, alterum in ejus locum successisse probabile est. Nihilominus singula verba vel etiam longiores notas Mariani manu addita esse quis negaret, cum iis [Col. 0604B] testibus qui codicem evolverunt litterae et atramentum saepius mutentur et difficillimum sit intellectu quae, quo tempore, quave manu addita sint? Quae cum ita sint, codicem authographum dicamus, eo tamen sensu ut neque totus neque maximam partem Mariani manu scriptus sit, sed librum exhibeat qualem auctor composuerit et temporis decursu continuaverit, correxerit, auxerit, sive ipse haec calamo commendaverit, sive usus sit scribarum manu rudi atque imperita.

Codex ex monasterio S. Martini Moguntin. (fol. 1 legitur: Iste liber pertinet ad librariam S. Martini Moguntiae, 1479). In Palatinam indeque in Vaticanam translatus est bibliothecam.

2) Codex Cottonianus Nero C. V., mbr., s. XI [Col. 0604C] ex., codex celeberrimus, ex quo integrum Marianum se edituros esse jam Usserius et J. Vossius promiserant [(7) 1Kb] , quem vero neutiquam genuinum ejus textum exhibere paucis probabo. Ubicunque enim Marianus res a se gestas exponit, apertis verbis loquitur: Ego Marianus saeculum reliqui, oravi, veni [(8) 1Kb] , etc.; hic codex vero aut tanquam de alieno dicit: Marianus chronographus saeculum reliquit, Marianus venit, aut ubi ejus verba retinuit, adjiciendum duxit: Haec ait Marianus Scottus inclusus [(9) 1Kb] , ipsumque auctorem his verbis laudavit: A 1028. Hoc anno natus est Marianus Hibernensis probabilis Scottus, cujus studio et labore haec cronica proecellens est de diversis libris coadunata [(10) 1Kb] . Quibuscum [Col. 0604D] si comparas verba genuina Mariani [(11) 1Kb] , [Col. 0605A] alienam manum primo aspectu deprehenderis. Qui haec mutavit, ubique Mariani sermonem correxit, ita ut plerumque res quidem eaedem, verba vero valde diversa hic legantur [(12) 2Kb] ; praeterea vero multa quae Mariani esse dubitare nequimus, omisit, ea praesertim quae vel in margine scripta erant [(13) 1Kb] , vel ad reges Scotticos [(14) 1Kb] , vel ad monasteria procul sita spectabant [(15) 1Kb] ; sed etiam alia adjecit quae plerumque de rebus in monasterio S. Albani Mogontino gestis agunt [(16) 1Kb] , ibique auctorem vixisse probare videntur. Codex etiam brevissimam habet continuationem usque ad a. 1087, quam nescio an eidem tribuere possim. Nam

2*) Codex olim Gemblacensis [(17) 1Kb] , quem deperditum lugemus, eamdem quam Cottonianus exhibuit [Col. 0605B] recensionem, continuationis vero qui ipsum viderunt nullam faciunt mentionem. Neque

2**) Codex Leodiensis 242, chart., s. XV, quem ex Gemblacensi descriptum puto, ipsam continet; quamvis alibi proxime ad Cottonianum accedat.

3) Codex olim S. Bartholomei, jam bibliothecae publicae Francofurtensis, n. 104, mbr., s. XIV, fol., Chronicon continet usque ad annum 1200 continuatum, quod Mariano Scotto et Dodechino abbati omnes primum editorem secuti tribuerunt. Sed Dodechinum Chronicon scripsisse probari nequit, neque genuinum Mariani opus hic legi primo patet aspectu. Est enim opus ex Mariano, Methodio, Annalibus [Col. 0606A] Wirciburgensibus aliisque fontibus a monacho quodam S. Dysibodi (Disenberg prope Moguntiam) conflatum. Eodem jure quo hoc Mariano, Herimanni Chronicon Bedae vel ipsi Hieronymo tribueres. Nam non modo textum tot tantisque interpolationibus auxit, ut nonnunquam vix Mariani vestigia invenias, verum etiam tam initio [(18) 1Kb] quam in ipso textu plurima omisit, praesertim saeculi X et XI historiam ita compilavit, ut cum Mariano [(19) 1Kb] , cujus quidem verba de se ipso scripta retinuit [(20) 1Kb] , non nisi paucis locis conveniat. Annales S. Dysibodi rectius dicentur.

Quibus praemissis, tam de Mariani vita quam de operis chronologici indole et ratione breviter disseramus.

[Col. 0606B] Marianus anno 1028 in Hibernia, quam tunc temporis scriptores Scottiam dixerunt, natus [(21) 1Kb] et patria lingua Moelbrig, ut videtur, dictus [(22) 2Kb] , aetatis anno 24 saeculum reliquit et tunc fortasse Mariani nomen accepit. Quatuor annis post (a. 1056), multorum comprovincialium vestigia secutus, ex Hibernia in Germaniam profectus, ibique Coloniae in monasterium Scottorum S. Martino dicatum, quod saeculo XI sub abbatibus Helia et Majolo florebat, receptus est. Sed non diu post (a. 1058) Fuldam se contulit, abbatem Ecbertum comitatus, quocum primum Paderbornam ivit, ad tumulum Paterni Scotti, qui ibi se comburi passus est, oraturus. Anno sequenti [Col. 0607A] a Sigefrido abbate Fuldensi, qui Ecberto successerat, apud Wirceburg presbyter consecratus et statim Fuldae inclusus est, exemplum Animchadi Scotti secutus, super cujus pedes stans, ut ipsius verbis utar, per decem annos quotidie missas cantavit [(23) 1Kb] . Vix a. 1069 jussu archiepiscopi Moguntini abbatisque solutus, Moguntiam se confert, ibique »pro peccatis suis secundo includitur.« Quo nondum solutus, a. 1082 vel 1083, ut videtur, obiit [(24) 1Kb] , et apud S. Martini monasterium sepultus est [(25) 1Kb] .

Hominem agnoscas a rebus saecularibus prorsus alienum, qui in rerum divinarum contemplatione assidua, in artissima cellula inclusus, mentis tranquillitatem et animae salutem assequi conatus est; [Col. 0607B] ideoque facile eum credideris nonnisi exercitationibus piis et rebus asceticis intentum fuisse. Attamen altius mentem elevavit; nam in solitudine qua vixit studiis se dedit [(26) 1Kb] , iisque non vulgarem laudem tam apud coaevos quam apud posteros sibi comparavit.

Marianus Scottus, inquit Sigebertus [(27) 1Kb] , peregrinans pro Christo in Gallias et factus monachus apud Moguntiam, multis annis inclusus, scripsit chronicam a nativitate Christi usque ad annum nati Christi 1082, mira subtilitate ostendens errorem priorum chronographorum, ita ponentium nativitatem Christi, ut annus passionis ejus, quantum ad rationem computi, non concordet veritati evangelicae. Unde ipse apponens 22 [(28) 1Kb] annos illi anno ubi priores scribunt fuisse [Col. 0607C] natum Christum, ponit in margine paginae alternatim hinc annos evangelicae veritatis, illinc annos falsae priorum computationis, ut non solum intellectu, sed etiam visu possit discerni veritas et falsitas.

Simile testimonium praebet Willelmus Malmesburiensis, rerum Anglicarum scriptor celeberrimus:

[Col. 0608A] Sub isto, inquit [(29) 1Kb] , imperatore regnante floruit Marinianus Scotus, qui primo Fuldensis monachus, post apud Magontiacum inclusus, contemptu praesentis vitae gratiam futurae demerebatur. Is, longo vitae otio chronographos scrutatus, dissonantiam cyclorum Dionysii Exigui ab evangelica veritate deprehendit. Itaque ab initio seculi annos singulos recensens, viginti duo annos, qui circulis praedictis deerant, superaddidit, sed paucos aut nullos sententiae suae sectatores habuit [(30) 1Kb] .

Tertio loco audiamus etiam Gallum, Ordericum Vitalem ita dicentem [(31) 1Kb] :

Marianus enim in coenobio Sancti Albani martyris [(32) 1Kb] apud Maguntiam monachus fuit, ibique Caesariensem Eusebium et Hieronymum aliosque historiographos [Col. 0608B] pro modulo suo secutus, sese benigniter exercuit, et dulcem fructum longi studii magnorumque laborum, quos in longinqua peregrinatione pertulit, filiis eclesiae tanta rimari per se non valentibus caritative obtulit. Solerter itaque perscrutatis veteribus et modernis codicibus, chronographiam edidit, in qua ab initio mundi ex quo Deus Adam de limo terrae plasmavit, per omnes libros Veteris et Novi Testamenti et Romanorum Graecorumque historias discurrens, optima quaeque collegit, et enumeratis annis per regum et consulum tempora usque in diem mortis suae, annalem historiam laudabiliter distinxit.

Ex quibus apparet, jam apud coaevos et proxime sequentis temporis scriptores Marianum non tam ob res a se narratas, quam ordine chronologico certo [Col. 0608C] stabilito et annis qui ab incarnatione Domini evoluti essent aliter quam Ecclesia cum Dionysio statueret definitis, summa laude elatum fuisse. Easdem quaestiones ante et post eum multi tractabant, et quamvis usum communem mutare non possent, sibi tamen et coaevis magni quid effecisse videbantur [Col. 0609A] [(33) 1Kb] . His totum se dedit Marianus; in his maximam libri sui partem versari, en videamus.

Quae in codice Romano leguntur haec sunt [(34) 1Kb] :

f. 1. Tractatio [(35) 1Kb] sequentis cicli. In pagina sequente per abecedarium litterali regula de duobus alfabetis ante Kalendas festivitatum positis variata, ac viginti octo litteris secundum solaris cicli longitudinem longa, juxta autem decennovennalis cicli longitudinem, quia decem ac novem litteris constat, latitudine lata, qualemcunque litteram vis primum vide------Sicque semper servandum est.

f. 2. Cicli [(35) 1Kb] solaris decem et novem sunt isti qui in ciclo magno paschali continentur et in unoquoque cicli 28 anni, qui in primis litteris et quatuor concurrentibus incipiunt.

[Col. 0609B] Tabulae sequuntur quae hos cyclos exhibent.

f. 4-10. Marianus ponit catalogum consulum Romanorum sic incipiens:

I. Lentulus et Marcellus. His consulibus perniciosae in curia Romae de Pompeio et Cesare conflantur discordiae. Sed Gaius Julius Caesar, Romam de Gallis veniens, [Pompeium [(36) 1Kb] fugavit Italiam, aurum et argentum Romae de aerario sustulit, ac primus Romanorum solus tenuit imperium annis quatuor, menses sex, Idibus Martii occisus. Sub quo hi consules fuerunt, teste Cassiodoro].

II. Julius Caesar et Servilius, etc., etc.

554. [6. Justinianus aug. 3. cons.] Beda presbiter et computator de hoc anno 532, inter cetera ita dicit: Dionisius paschales circulos scribens ab anno Dominicae [Col. 0609C] incarnationis quingentesimo trigesimo secundo juxta ipsum Dionisium, qui est annus ducentesimus quadragesimus octavus Diocletiani tyranni post consulatum Lampadii et Orestis, quo anno codex Justianus orbi pervulgatus est. Haec Beda ait.

In sinistro margine praeter imperatorum annos etiam annos a Chr. n. collocat, quos ab a. 42 Augusti Lentulo et Messala conss. incipit; in dextero margine Dionysii anni ponuntur, quorum primus in annum 7 Tiberii, Valerio et Aurelio conss. cadit.

Sequitur fol. 10:

Alia secundo vestigio emendatio annorum incarnationis juxta Hieronimum, qui dicit Paulum post decem et septem annos conversionis suae locutum fuisse in Hierusalem cum Petro, et Cassiodorum [Col. 0609D] ponentem quatuor annos inter Neronem et Vespasianum, et Orosium dicentem Decium tribus annis regnasse.

34. Christus passus est, etc. . . .

355.------------3. Sanctus Julius papa in decretali sua epistola de hoc anno ita dicit: In nomine domini Dei et salvatoris nostri Jesu Christi, imperantibus [Col. 0610A] quoque Constantino et Constante aug. ann. quarto, sub die octavo Kalendarum Octobrium, indictione 6 et reliqua.

Annus 3 est tertius Constantii et Constantis, et ita semper imperatorum anni indicantur.

Sequitur f. 11:

Tertia emendatio annorum incarnationis tertio vestigio secundum martirologgium et passiones paparum et decretales epistolas eorum, quas ipsi papae predicti in certis Kalendis miserunt et sub consulibus certis nominatis conscripserunt; in quibus habetur Decius per annos decem regnasse auctoritate aeclesiastica in unoquoque anno confirmante, a Faviano papa, qui passus est sub Decio, usque ad sanctum Laurentium, qui passus est sub Decio.

[Col. 0610B] (f 12.) 34. 18. 1. Tiberius Caesar 5 conss. Cassiodorus sic: 12. Tiberius imperavit ann. 23. His conss. dominus noster Jesus Christus passus est 8.

Kal. April., etc., etc. . . .

[267. 9. Valerianus Decius. 245.

Alia decretalis epistola Sixti papae: Dilectissimis fratribus per Hispaniae provintias constitutis Sixtus episcopus salutem. Data 17. Kal. August. Valeriano et Decio consulibus. In martirologio de conflictione Sixti, Felicissimi, Agapiti, Ipoliti et sancti Laurentii aliorumque contra Decium, et sicut passi sunt sub ipso mense Augusto, multum et satis habetur per cunctam ecclesiam, quod nunquam delebitur et cui credendum est multo magis quam cronicis.


[Col. 0610C] Gallus, Volusianus.

Cassiodorus expositor psalterii sic dicit: His consulibus Decius lavacra puplica aedificavit quae suo nomine appellari jussit.] Decius cum filio suo in Abritio Traciae loco a Gothis occiditur. Cui successit Gallus cum Volusiano filio, qui regnaverunt annis 2, mensibus 4, quantum ad consulatum autem annis tantum duobus et reliqua.

In sinistro margine sunt anni a Chr. n. secundum Marianum et imperatorum. Tertius qui initio legitur numerus, I-XIIII et I-XXV, post omittitur; quid significet nescio. In dextero margine more consueto annos a Chr. n. Dionysii ratione collocat.

Additur fol. 14b:

Recapitulatio [(37) 1Kb] imperii. Confirmatio est enim [Col. 0610D] repetitio commendationis cujusque rei.

Anni decimi praecedentium tabularum emendati et aucti iterum leguntur.

F. 15': Hi sunt flathi Hiberniae qui ex dimedia parte ei id est doleth chuinn regerunt, etc. [(37*) 1Kb] .

Sequitur fol. 16' catalogus pontificum Romanorum, nulla incriptione praemissa sic incipiens:

[Col. 0611A] 1 Petrus apostolus princeps apostolorum Antiochenus, filius Joannis, provinciae Galileae vico Bethsaida, frater Andreae, primum sedit cathedram episcopatus Antiochiae annos septem, postea Romanae aeclesiae cathedram annos 25, mens. 10 [6 1Kb] .

Linus, natione Italus, de regione Tusciae patre Herculiano, sedit ann. 15, m. 3, dies 12.

Catalogus usque ad Johannem XII deductus est; cujus finem hoc loco addere juvat:

    120. Benedictus papa sedit ann. 3, m. 5.
    Leo presbiter forensis sed. d. 57.
    Christophorus presbiter cardinalis titulus Damasi sedit m. 4. Electus est et monachus factus est.
    Sergius Romanus patre Benedicto sedit ann. [Col. 0611B] 7, m. 3, d. 16.
    Anastasius sed. ann. 2. m. 2.
    Lando sed. m. 5.
    Johannes sed. ann. 14, m. 2, d. 3.
    Leo sed. m. 7.
    Stephanus sed. ann. 2, m. 1, d. 12.
    Johannes sed. ann. 4.
    130. Leo sed. ann. 3, m. 6, d. 10.
    Stephanus sed. ann. 3, m. 3, d. 15.
    Marinus sed. ann. 3, m. 6, d. 14.
    Agapitus sed. ann. 10, m. 7, d. 10.
    Johannes de regione Violata, cujus pater erat Albericus princeps Romanorum, successit indict. 14 [(38) 2Kb] .


Fol. 17'. vacuum fere exstat, his tantum eadem manu scriptis [(39) 1Kb] :

Precellens ciclus Mariani omnibus quoscunque audivi.
Propterea ipsum amavi atque optavi priusquam vidi,
Dum prae ceteris ciclis candens illud legat lector intendens.
Hinc putavit meus editor quod bene predicor precellens,
[Col. 0612A] Multa atque jam mira mandans sicut archiscriba pretendens.

Sciat hoc mei [cod. in interlin. I nominis] inquisitor, quoniam predicor precellens precellens ciclus Mariani.

Folio 18 igitur magnus cyclus paschalis legitur, et primae tabulae haec praemittuntur:

Primus annus magni hujus pascalis cicli, et in cujus secundo anno juxta Dionisium natum est Dominus, indictione erat tertia, sed in capite 3. [14 [6 1Kb] ] prioris cicli indictio erat [ [7 1Kb] ]. Primus autem annus secundi magni pascalis cicli, qui est ciclus Dionisii, indictione erat decima et incarnationis 532 secundum Dionisium. Primus item [tertii [8 1Kb] ] magni cicli, in quo sumus modo, indictione erat secunda et incarnationis millesimus [9 1Kb] quartus annus juxta Dionisium.

[Col. 0612B] In sinistro margine res primi cicli (annorum 1-532), in dextero secundi [(40) 1Kb] (a. 533-1064) et initio etiam tertii breviter adnotantur. Cum nihil contineant quod non in chronico repetatur, ultimos annos enotasse sufficiat.

    934 (912). [(41) 1Kb] Cuonradus imperavit ann. 7.
    936 (914). Anastasius ann. 2, m. 2.
    937 (915). Lando papa mens. 5.
    938 (916). Johannes papa ann. 14, m. 2, diebus tribus.
    940 (918). Cuonradus obiit 10. Kal. Jan.
    941 (919). Henricus imperavit ann. 18.
    951 (929). Leo 127. papa mens. 7.
    952 (930). Stefanus papa ann. 2, m. 1, diebus 12.
    953 (931). Joannes papa ann. 4.
    956 (934). Leo ann. 3, mens. 6, d. 10.
    957 (935). Heinricus obiit 6. Non. Julii.
    958 (936). Otto filius ejus imperavit an. 36, m. 10.
    960 (938). Stefanus papa ann. 3, m. 3, d. 15.
    963 (941). Marinus ann. 3, mens. 6, d. 14.
    967 (945). Agapitus 133. papa an. 10, m. 6, d. 10.
    972 (950). Johannes 134. papa de regione Violata, [Col. 0613A] filius Alberici principis Romanorum, successit indictione 14.
    991 (969). Otto imperator obiit Non. Mai.
    992 (970). Otto filius ejus ann. 10, m. 7.
    1001 (979). Otto obiit 7. Idus Dec.
    1002 (980). Otto filius ejus 18 ann.
    1010 (988). Otto obiit 9. Kal. Feb.
    1011 (989). Heinricus imperavit 22 ann., m. 5.
    1012 (990). Kilianus abbas Scottorum in Colonia obiit 19. Kal. Jan.
    1013 (991). Helias successit ann. 20.
    1029 (1007). Brian rex Hiberniae parasceve paschae occissus est.
    1035 (1013). Benedictus papa.
    1038 (1016). Benedictus papa obiit 7. Idus April. [Col. 0613B] Johannes papa successit.
    1039 (1017). Heinricus imperator obiit 2. Id. Juli.
    1040 (1018). Cuonradus ann. 15.
    1048 (1026). Cuonradus imperator obiit Non. Julii.
    1049 (1027). Heinricus ann. 17, m. 4.
    1067 (1045). Benedictus papa.
    1068 (1046). Clemens papa obiit 7. Idus Oct.
    1069 (1047). Damasus papa obiit.
    1070 (1048). Leo papa.
    1075 (1053). Leo papa obiit 16. Kal. Mai.
    1076 (1054). Victor papa successit 3 annis.
    1076 (1055). Heinricus imperator obiit 3. Non. Octob.
    1078 (1056). Heinricus filius ejus.
    1079 (1057). Stephanus papa obiit 4. Kal. Apr.
    [Col. 0613C] 1080 (1058). Nicolaus papa obiit.
    1082 (1060). Alexander papa.
    [2 haec add. 1084 (1062). Ordinatio Wlstani episcopi.
    1097 (1075). Hiltdebrand. 1. ann. 11.
    1106 (1084). Wibertus papa suc.
    4117 (1095). Ob Wlstanus et Rodbertus episcopi.]


Folium 25' vacuum exstat, et hoc loco manus secunda, qua priora libri folia scripta esse supra dixi, desinit, atque ea incipit quae majorem libri partem chartae intulit; incipit etiam ipsum Chronicon, quocum praecedentia vix cohaerent, sed postea ad illustrandam et latius explicandam auctoris opinionem praemissa esse videntur. Quae cum ita sint, haec folia 25 nonnisi Chronico finito scripta et tum demum in [Col. 0613D] initio voluminis collocata esse putarim id quod quaternionum ordinem confirmaturum esse confido.

Folio 26 igitur ipsum Mariani opus ita incipit:

In nomine sanctae divinitatis. Resurrectionis Christi inquissitio incipit quam Marianus Hibernensis inclusus congregavit.---Divino informamur precepto, ut quod nobis ab aliis fieri volumus hoc [Col. 0614A] cum hilaritate illis impendamus. Quia ergo gratanter a quovis susciperem rationem, ubi primus fuerit ressurrectionis dominicus dies, atque [cur [10 1Kb] ] quintus decimus annus Tiberii Cessaris juxta cronicam Eusebi vel Bedae prespiteri, sive etiam magni cicli Dionissi trigessimus quintus annus---qui, eo quod secundus ejusdem cicli annus nativitatis [11 1Kb] Domini dicitur, dominicae passioni deputatur ---evangelicae veritati atque aecclesiae, quae Dominum in 14a luna primi mensis id est in pascha Judeorum feria quinta traditum asserunt et feria 6 parasceve luna quinta decima crucifixum, necnon martirologio sancti Hieronimi, quod in 6a Kalendarum April. eum ressurrexisse ostendit, reliqua [horum [12 1Kb] ] habentes contradicant; [Col. 0614B] quod cum magno labore, partim magistrata [13 1Kb] auctoritate, partim ratione ducente, vix tandem consecutus sum. Si sit in hac qua datur caritate qui accipiat, devotus offero; ea condicione, ut, si placeat, Deo gratias refferat, sin autem, me dente canino rodere dissinat, presertim cum nihil suadeam, quod aut auctoritate aut ratione non probetur.

Resurrectionis itaque Christi tris opiniones traduntur, et quae sit harum vera, dubie vel nunquam posse fertur quemquam conscripsise, etc., etc.

Qua finita legitur f. 27'


[Col. 0614C] INCIPIT HINC MARIANI SCOTI CRONICA CLARA.

Sequuntur capitula trium librorum, denique ipse textus.

Primo libro disquisitionibus chronologicis praemissis Chronicon usque ad Christi aetatem deduxit, secundo praesertim Christi apostolorumque historiam exposuit, ita ut evangelistarum verba praemissa ex Augustini, Gregorii, Bedae aliorumque libris illustret, tertio inde ab hoc tempore usque ad suam aetatem res prosecutus est, Capitum index infra editus, quid singulis libris tractetur, accuratius indicabit.

Primum usque ad a. 1095 (1073) Marianus historiam deduxit notamque chronologicam et versus a. 1098 (1076) adjecit, quibus operi finem dedit; postea vero res a 1096, 1097 gestas inseruit, et folio [Col. 0614D] 166 continuationem usque ad a. 1104 (1082) adjecit eadem secunda manu, sed diversis temporibus ut videtur scriptam, Codice [(42) 1Kb] post ipsius mortem in monasterio servato, alii novis lineis ductis brevem continuationem addiderunt, cujus major pars ex Annalibus Wirziburgensibus, quos rectius S. Albani Moguntinos dixeris, sumpta est [(43) 2Kb] .

[Col. 0615A] Marianum cum Chronicon conderet universale, non tam historiam quam chronologiam tractare voluisse jam dixi. Ideoque praesertim in annis a Christo nato recte definiendis aliisque ejusmodi quaestionibus fuit occupatus, res ipsas vero ex aliorum libris breviter descripsit, et eas tantum quae ad propositum facere videbantur paulo accuratius et longius exposuit. Nihilominus satis multa volumina congessit et perlegit, quibus ducibus antiquorum temporum historiam narravit. Quantum invenire potui, haec ipsi ad manus fuerunt subsidia (44) 1Kb] Scriptura sacra, Josephi Opera [(45) 1Kb] et Eusebii Historia ecclesiastica [(46) 1Kb] ex translatione Rufini [(47) 1Kb] ; ejusdem Chronicon ab Hieronymo translatum et continuatum [(48) 1Kb] ; ex Hieronymi vero operibus genuinis vel spuriis haec: [Col. 0615B] epistolae ad Damasum [(49) 1Kb] et Vitalem [(50) 1Kb] , adversus Helvidium [(51) 1Kb] , ad Paulinum [(52) 1Kb] , ad Paulam et Eustochium [(53) 1Kb] , commentarii in Ezechielem [(54) 1Kb] , Zachariam [(55) 1Kb] , Matthaeum [(56) 1Kb] et Epistolam ad [Col. 0616A] Galatas [(57) 1Kb] , liber Hebraicarum Quaestionum [(58) 1Kb] , Vita S. Paulae [(59) 1Kb] et Martyrologium quod ipsius nomine inscriptum erat [(60) 1Kb] : »Certamina apostolorum« [(61) 1Kb] ; Clementis liber Recognitionum [(62) 1Kb] ; Ambrosius (in Lucam?) [(63) 1Kb] ; Augustinus de Trinitate [(64) 1Kb] et praesertim liber De consensu evangelistarum [(65) 1Kb] ; Maximi homiliae [(66) 1Kb] ; passio S. Valentini [(67) 1Kb] aliorumque sanctorum; Orosii Historia [(68) 1Kb] ; Prosperi, Cassiodori, Isidori (Meliti [(69) 1Kb] ), Bedae Chronica; Historia tripartita [(70) 1Kb] ; Isidori Etymologiae [(71) 1Kb] ; Jordanis liber de regnorum successione [(72) 1Kb] ; Bedae opera, tam Chronologica quam theologica: libri De ratione temporum et de temporibus [(73) 1Kb] , commentarii in Genesim [(74) 1Kb] , Danielem [(75) 1Kb] , Evangelia [(76) 1Kb] , in acta apostolorum [(77) 1Kb] necnon retractationes [Col. 0616B] in hunc librum [(78) 1Kb] martyrologium [(79) 1Kb] ; S. Luciani (epistola [(80) 1Kb] ); Dionysii et Theophili epistolae de ratione paschali, quas integras descripsit [(81) 1Kb] ; Paschasini epistola ejusdem argumenti [(82) 1Kb] , Victorii epistola [Col. 0617A] ad Hilarium papam [(82*) 1Kb] ; Leonis M. epistolae [(83) 1Kb] ; Gregorii M. Dialogus [(84) 1Kb] et homiliae in Evangelia [(85) 1Kb] ; Vita Gregorii Magni [(85*) 1Kb] ; Vita S. Martini auctore Sulpitio Severo [(86) 1Kb] ; Vita S. Elifii [(86*) 1Kb] . Vita S. Mauri [(87) 1Kb] ; Vita S. Columbani [(87*) 1Kb] ; fortasse etiam gesta S. Patricii [(88) 1Kb] ; Adonis Martyrologium, ex quo paparum passiones descripsit [(88*) 1Kb] ; Habuit etiam Librum Pontificalem, ex quo praesertim secundis curis multa libro inseruit [(89) 1Kb] , fortasse aliam quoque pontificum Romanorum historiam [(90) 1Kb] , certe breviorem catalogum usque ad saec. X deductum [(91) 1Kb] . Paparum decretales epistolas ex collectione canonum Pseudo-Isidoriana sumpsisse videtur [(92) 1Kb] . Denique prima Chronici parte Pauli Diaconi tam Romanam [(93) 1Kb] quam Langobardorum Historiam [Col. 0617B] adhibuit. Magna igitur solertia priscorum temporum res investigasse eum apparet, fortasse etiam Plinium Secundum ipse evolvit [(94) 1Kb] ; ubi vero ad tempora suis propiora devenit, tot fontibus minime uti potuit, sed praeter Einhardi Vitam Caroli Magni, Thegani Vitam Ludovici Pii, Reginonis Chronicon [(95) 1Kb] , denique Annales Augienses [(96) 1Kb] et Hersfeldenses [(97) 1Kb] nullos habuit quos sequeretur. Etiam Marianus horum annorum historiae nihil addidit nisi catalogum archiepiscoporum Moguntinorum et abbatum Fuldensium, quem ex monumentis domesticis facile colligere vel componere poterat. Nam his fontibus destitutus, nihil fere nisi brevem imperatorum, paparum [(98) 1Kb] , archiepiscoporum Moguntinorum et abbatum Fuldensium praebet notitiam; praeterea [Col. 0617C] inde a saeculo XI tam regum quam abbatum et monachorum Scottorum tempora recenset, denique ultimis annis res tam in Ecclesia quam in re publica actas breviter tangit. Aliis fortasse quae [Col. 0618A] tam Latine quam Irice de ejus terrae principibus refert se commendabunt, alii quod abbatum monachorumque Scottorum peregrinationes variaque ab ipsis gesta fideliter narrantur gratum acceptumque habebunt; sed ipsam historiam Germanicam non magnum ex hoc libro percepturam esse fructum, omnes libenter concedent. Sed tenendum est Marianum nullo modo sui temporis historiam conscribere voluisse, sed id unum egisse ut brevissimum rerum conspectum secundum annos recte, ut sibi videretur, dispositum ederet. Quare iis qui simile propositum habebant, maxime se commendabat, praesertim Sigeberto illi, celeberrimo sui temporis scriptori, qui non solum Mariani computandi rationem valde approbavit, sed etiam in chronographiam [Col. 0618B] suam multa ex illo transtulit [(99-100) 1Kb] , codice procul dubio usus Gemblacensi, cujus supra mentionem feci [(101) 1Kb] .

In Germania Marianum a medii aevi scriptoribus raro tantum exscriptum reperi, primum in Annalibus quos dicunt Wirziburgensibus, qui in monasterio S. Albani Moguntino, ubi Mariani opus paulo post ipsius mortem recensitum atque auctum esse jam monui, ex chronico Wirziburgensi et Mariano [(102) 1Kb] conflati sunt; postea in Annalibus S. Dysibodi, de quibus supra satis dixi.

At in Angliam translatum Mariani Chronicon, magnam apud ejus terrae scriptores auctoritatem assecutum est. Primus enim Florentius Wigorniensis, cum novum chronicon scribendum susciperet, illud [Col. 0618C] fundamento posuit, iis tantum quae ad res Anglicas spectabant, additis [(103) 1Kb] ; codicem secutus, nisi fallor, ipsum Cottonianum, certe ipsi valde similem, quippe cujus continuationem pariter atque ipsum [Col. 0619A] textum fideliter descripserit. Florentius (+ 1118) usque ad a. 1117 (1139) historiam deduxit, quam alii---1131 (1153) et---1154 (1178) continuarunt [(104) 1Kb] ; ita vero Mariani vestigia sequi videbatur, ut Florentii Chronicon illius plerumque nomine inscribatur [(105) 1Kb] . Jam ante Florentium praesertim Robertus Herfordensis, qui saeculo XI exeunte floruit [(106) 1Kb] , Mariani opus adhibuit, non integrum tamen exscripsit sed in compendium redegit; quod nonnunquam Mariani nomine ornatur [(107) 1Kb] Willelmum Malmesburiensem et Matthaeum Westmonasteriensem Mariani opus summis laudibus extulisse jam dixi; attamen an ipsum excripserint [(108) 1Kb] dubito. Excerpta vero alia ex Mariano facta in bibliothecis Anglicis saepius inveniuntur [(109) 1Kb] , quae librum illum, [Col. 0619B] quamvis non genuinum, Mariani tamen labores continentem, in plurimorum manibus versatum fuisse ostendunt.

Saeculo XV exeunte Trithemius Mariani Chronicon vidit [(110) 1Kb] ; fortasse etiam Aventinus [(111) 1Kb] , praeter eos vero, quod sciam, in Germania nemo, donec Heroldus, codicem Francofurtanum nactus, primam ejus partem sub Mariani nomine ederet: Mariani Scoti---chronica---,adjecimus Martini Poloni Historiam---Omnia nunc primum in lucem edita Basileae apud J Oporinum (in fine legitur: per J Parcum 1559) fol. min.; quam editionem Pistorius (I, p. 266; ed. Struve I, p. 448) secutus est [(112) 1Kb] . Heroldus librum non ea qua par erat diligentia et religione edidit, sed textum additionibus arbitrariis auxisse [Col. 0620A] falso accusatus est [(113) 1Kb] . Nam quaecunque Mariano obtrusa videmus, in codice 3 leguntur, cujus scriptorem neutiquam Marianum transcribere sed novum chronicon condere voluisse primo patet aspectu.

Itaque Mariani Chronicon hucusque ineditum jure dicamus. Quod ut integrum edatur, multi nobiscum optabunt [(114) 1Kb] ; neque tamen in hac scriptorum rerum Germanicarum collectione fieri potuit, cui nonnisi tertium librum inserendum duximus, quippe qui, disquisitionibus longioribus secundo libro absolutis, rerum gestarum contineat narrationem inde a Christo nato incipientem, et multas ob causas nobis aliisque utilem.

In hac vero editione adornanda quam accuratissime [Col. 0620B] codicem secutus sum Romanum, cujus ultimam partem (inde ab a. 741) jam ante aliquot annos V. cl. Heyse cum editis contulerat, quem nunc autem vir doctissimus et amicissimus Giesebrecht, dum Romae versatur nova ad historiam Gregorii VII historiam illustrandam subsidia collecturus, accuratissime examinavit, et partim descripsit, partim edito textui emendando adhibuit Quae prima manus scripserit Mariano deberi, ipsi persuasum esse lectores latere nolo; et quamvis vix et ne vix quidem adducar ut idem statuam, accuratissime tamen et religiosissime tantum non omnia verba ex codice exprimenda curavi; et quaecunque secunda manu sive in textu sive in margine addita sunt uncis inclusi [(115) 3Kb] . Singularem codicis orthographiam [Col. 0621A] Mariano tribuendam esse, et ipse puto, eamque corrigere nolui. Quae ne lectorem nimis offendat, quaedam hoc loco monenda sunt. Scribitur modo duplex littera pro simplici (occuli, deffectio, martirologgium, civille, tulli, appollogeticum, praesertim ss pro s: cassus, Caessar, Dionissius, divissio, misser, occissus, vissus, quassi, ressurrectio, ducentissimus, millessimus et alia multa, etiam uu pro u: manuus, Asiniuus, ii pro i: imbrii); modo simplex pro duplici (efectus, Apia, suplicium, occurere, misio, pasio, possesio, posidet, grasari, scripsise, disperaset); b pro v (Libius, labaretur); v pro b (favae, -vit pro -bit); st pro z (Stacheus, pro Zacheus, Stenno pro Zeno), et z pro st (evangeliza, Zeppanus pro Stephanus); e pro i (prespeter, demedius, marteribus, [Col. 0621B] exteterunt), et i pro e (disertum, disperare, comidebant, moriretur, inspiciret, terrimotus); etiam te vel ei pro i vel e (scribiens, preleio); nonnunquam e vel i additur (thermeae, pupilice i. e. publice). Singularis est litterae a usus, quae pro e, i, o et interdum sine ulla causa ponitur (Alaxandria, Gallianus et Galleianus, adjactio, centias, muliare, libare; aparatione pro apparitione, margano pro margine; Constantinapolis, videabaris, conhoartatur, Ticianum, Nicomedenasis pro Nicomediensis, Laudacia pro Laodicea). Ut in ultimo vocabulo ita etiam alibi u pro o ponitur consulatus), nisi haec magis calami errori tribueris. Certe alia quae inveniuntur vel hoc modo explicaverim vel verborum abbreviandorum causa scripta esse putarim, ea praesertim [Col. 0621C] ubi syllaba antecedenti similis omittitur (testa, vasta, pro testata, vastata, deputi pro deputati, superstio pro superstitio). In aliis tamen ita sibi constat ut haec consilio sic scripta esse negari vix possit (e. c. sangis linga; eugelium pro evangelium saepius legitur et [Col. 0622A] fortasse sic ab auctore pronuntiatum est). Certam regulam sequitur, ubi pro ii in genitivo, ablativo, etc., i dicit (Juli, Antoni, Arri, Dionissi, euangeli, demedi pro dimidii; operaris). Sed leguntur etiam quae contra leges linguae Latinae valde peccant et quae num auctori an scribae imputem dubius haereo. Quare id consilii tenui ut nonnisi foedissimos et apertissimos errores emendarem, praeterea codicis lectione servata hinc inde indicarem quae legi debeant; id quod fontibus ubique indagatis et collatis etiam alibi facere poteram, sed ne longior essem praetermisi. Ideo etiam quae codices 2 et 3 emendaverunt rarius indicavi. Additiones codicis 3 afferre nolui, quae vero in 2, 2*, 2**, leguntur necnon continuationem brevem ex 2 edidi. Codicis enim Cottoniani [Col. 0622B] (2) exemplum partim V. D. Faerberus impensis societatis nostrae fecit, partim jam ab Ussero in usus J. Vossii descriptum, et nunc in bibliotheca universitatis Vratislaviensis asservatum, inde benevolentia V. Cl. Elvenich bibliothecae praefecti accepimus. Idem volumen [(116) 1Kb] continet Heroldi editionem ex codice Gemblacensi (2*) a Schottio, post etiam e Francofurtano (3), ut videtur, sed satis negligenter emendatam. Leodiensem (2**) Bethmannus noster accuratius descripsit, et quae maximi momenti erant cum editis comparavit. Francofurtensem (3) V. cl. Bohmerus benevole Hannoveram transmisit, ita ut hoc libro ipse uti potuerim [(117) 1Kb] ; sed rarius ejus habui rationem, alio quodam hujus collectionis volumine Annales S. Dysibodi inde [Col. 0622C] editurus, qui huc non pertinere videbantur. Quae vero in Florentii Chronico ejusque continuatione [(118) 1Kb] ad historiam Germanicam illustrandam faciunt, hoc loco addere placuit.


Dabam Kiliae Kal. Maii 1844. G. WAITZ.




[Col. 0623]
MARIANI SCOTTI CHRONICON EDENTE G. WAITZ PROF. PUBL. KILIONENSI.
(Apud PERTZ, Monumenta Germaniae historica, Script. V, 495.)



INCIPIT HINC MARIANI SCOTI CHRONICA CLARA. INCIPIUNT CAPITULA PRIMI LIBRI (fol. 27).

    [Col. 0623A] 1. De disputatione Dionissi Exigui supra passionem et resurrectionem Christi.
    2. De ratione evangelica contra eum.
    3. De inquisitione capitis mundi, et primae hebdomadae initii saeculi.
    4. De pascali ordinatione et de pasione et de resurrectione Dominica argumentatae et inquisitae a capite mundi.
    5. De contradictione earum secundum auctoritatem Bedae in ordinatione paschali.
    6. De capite mundi, ubi sit juxta Bedam.
    7. De anno magno ex concurrentibus composito a Beda, ut ostenderet diversitatem cronicarum atque historicorum in nativitate et passione resurrectioneque Christi, et de tractatione ejusdem [Col. 0623B] magni anni.
    8. De capite mundi et indictionibus ac ciclis magnis annisque inde usque ad incarnationem juxta Dionissium et in presentem diem.
    9. De septem diebus primis secundum solem et lunam ac feriam, et de formatione rerum creaturarum [14 1Kb] septem diebus, de informi materia.
    10. De cassura primi Adae, et de emendatione triplici cassurae ejusdem per secundum Adam per Christum eodem ordine et in eadem feria et annis a cassura et a capite mundi usque ad incarnationem et passionem Domini, in eadem feria cassurae [15 1Kb] .
    11. De prima aetate saeculi a prima ejusdem die, hoc est quinto decimo Kalendarum Aprilium feria [Col. 0623C] prima incipiente, et per annos singulos ordinate [Col. 0624A] a nativitate patrum usque ad filios pertranscursa; et de obitu patriarcharum in ea usque in diluvium et egressum Noe de archa.
    12. De secunda aetate saeculi, predicto ordine patrum et filiorum usque ad Abarae nativitatem.
    13. De emendatione sancti Augustini in secunda aetate [16 1Kb] , teste Beda.
    14. De damno ejusdem aetatis [17 1Kb] secundae invento, secundum Lucam evangelizam.
    15. De divissione terrae inter filios Noe, de linguis et generationibus et turre Nebrod.
    16. De tertia aetate juxta ordinem per patriarchas et duces ab Abaram usque ad David.
    17. De quarta aetate ordinate per patres et filios a David usque captivitatem et combustionem templi [Col. 0624B] Salemonis.
    18. De tractatione sancti Hironimi supputando a sexto anno Ezechiae usque Assuerum.
    19. De festis diebus legis et de tempore combutionis [18 1Kb] templi Salemonis a Nabcodonozor secundum Hisidorum et Hieronimum.
    20. De quinta aetate ordinate a combustione templi usque ad incarnationem Christi octavo die Kalendarum Aprilium feria sexta, annuntiante Gabriele archangelo sanctae Mariae.
    21. De supputatione sancti Bedae in eadem aetate numerans septuaginta hebdomadas, hoc est annos quadringentos septuaginta quinque ab anno vigessimo Artarxersis usque ad Christum.
    22. De annis singulis sub consulibus suis a Julio [Col. 0624C] Cessare usque ad Christum.





INCIPIUNT CAPITULA LIBRI SECUNDI, QUI EST INCARNATIONIS USQUE IN ASCENSIONEM DOMINI (fol. 28).
[Col. 0623]

    1. De inquisitione nativitatis Joannis babtistae duce aecclesiastica auctoritate.
    2. De solutione questionis ejusdem.
    3. De annuntiatione incarnationis Christi ad sanctam Mariam octavo die Kalendarum Aprilium feria sexta per Gabrielem archangelum, et egressu sanctae Mariae ad Elizabeth, manens apud eam usque in nativitatem Joannis babtistae.
    [Col. 0624C] 4. De anno regni ac cicli decennovennalis et indictione convenienteque luna conceptionis Dominicae secundum legem.
    5. De congruitate incarnationis et redemptionis per secundum Adam in eadem feria sexta et in die mensis solaris ad easdem in quibus primus Adam creatus et transgressus est.
    [Col. 0625A] 6. De nativitate Domini in Bethelem et congrua indictione nativitatis ejus.
    7. Quomodo trigintaduorum annorum ac demedi [19 1Kb] anni necnon triginta quatuor annorum teste scriptura Dominus passus sit, et qualiter secundum Olympiades vel annos regum hoc potest fieri, si in trigessimo et in trigassimo primo suo anno fuit babtizatus, quomodo triginta duorum annorum et demedi [19 1Kb] anni secundum evangelium Joannis, aut triginta quatuor annorum juxta apocolipsim [20 1Kb] passus.
    8. De solutione quaestionis, et quod Beda secundum Ebraicam unitatem [21 1Kb] , Olympiades vero [22 1Kb] juxta septuaginta interpretes computatur [23 1Kb] .
    9. De gestis et tempore nativitatis Domini usque [Col. 0625B] ad mortem Herodis.
    10. De reversione Domini ex Egipto precepto angelico.
    11. De remansione Domini in Hierusalem nescientibus parentibus ejus, et de morte Octaviani Cessaris.
    12. De Tiberio Cessare ejusque annis, et Domini incursu [24 1Kb] .
    13. De anno quinto decimo imperii Tiberii, et pontificibus ejus, tractante Beda.
    14. De concordia evangelistarum [25 1Kb] secundum Augustinum in verbis Joannis babtistae et Domini.
    15. De anno trigesimo babtismi Domini, de [26 1Kb] columba et caetu, secundum sanctum Gregorium.
    16. De tractatione sancti Hieronimi in Ezechielem prophetam in anno et in mense babtismatis [Col. 0625C] Domini.
    17. Item sanctus Augustinus de eodem anno Ezecelis et Christi, et verbis Patris in babtisma de Filio.
    18. De inquisitione anni babtismatis Domini hoc est quinto decimi [27 1Kb] Tiberii juxta cronicam Eusebii vel Bedae, supputando ab ipso quinto decimo anno et babtisma Domini [28 1Kb] secundum ipsas cronicas usque ad ipsum Bedam.
    19. De argumentatione erroris predictarum cronicarum supputationis etiam ex ipsis cronicis inquisiti.
    20. De inquisitione anni resurrectionis Domini secundum Bedam, et testimonio Bedae latenter, [Col. 0625D] quod in eodem anno Dominus in octavo die Kalendarum Aprilium resurrexit a mortuis.
    21. De offensione predictae rationis [29 1Kb] .
    22. De resurrectione Christi in sexto die Kalendarum Aprilium, teste Beda juxta historiam sancti evangeli, et inquirens ab initio mundi.
    23. Cur resurrectio in octavo Kalendarum Aprilium [Col. 0626A] potius quam in sexto Kalendarum Aprilium putatur.
    24. De passione in octavo Kalendarum Aprilium, et resurrectione in sexto Kalendarum Aprilium, secundum sanctum Hironimum.
    25. De eadem re sicut tractat sanctus Augustinus in libro quarto sanctae Trinitatis, et quomodo tribus diebus atque tribus noctibus fuit Dominus in sepulcro.
    26. De testimonio sancti Hironimi, quod Eusebius in sua cronica multa pretermissit, de quibus ipse Hieronimus nonnulla, cum eam transtulisset, adjecit.
    27. De babtizato Domino octavo Idus Januarii in [Col. 0626B] dominico die epifaniae, et egressu ejus in herimum crastino die feria secunda jejunaturus quadraginta diebus et noctibus, et de victoria Domini de diabulo feria sexta in die quadragessimo sui jejunii in gula ac vana gloria atque avaritia, in quibus diabolus primum Adam eadem feria prostravit, et de [30 1Kb] pascha ejusdem anni babtismatis Domini.
    28. De prima cognitione Domini a sancto Andrea et Simone, eo vocato primum tunc nomine Petro, et de vocatione sancti Philiphi et de Nathanili.
    29. De prima sed separabili Petri et Andreae filiorumque Zebedei vocatione.
    30. De inseparabile vocatione apostolorum, et vocatione Domini matrisque ejus cum disscipulis [Col. 0626C] suis ad nuptias, et quod in ephifania nuptiae sunt factae.
    31. De pascha et de ejectis mercatoribus de templo, Joanne non adhuc misso in carcerem.
    32. De transitu Domini per Samariam, sedens et sitiens super puteum in civitate Samariae Sichar, et in Galilea transiens [31 1Kb] sanavit filium reguli credentis cum tota sua [32 1Kb] domu.
    33. De secunda ascensione Domini in Hierusalem, quassi in secundo pascha, sanans paraliticum.
    34. De sanitate hominis in sinagoga a spiritu immundo [33 1Kb] , et socrus Petri a febre.
    35. De electione duodecim apostolorum, et sermone beatitudinum sedendo in monte, et simili sermone stando in loco campestri et de leproso [Col. 0626D] mundato.
    36. De centurione et servo ejus sanato, et de scriba.
    37. De transitu Domini trans fretum mutatum [34 1Kb] , et de verbis fidei, et de cecis et porcis.
    38. De reversione Domini trans fretum, et paralitico sanato, et de civitate Domini.
    [Col. 0627A] 39. De vocatione Mathei apostoli, et calumnia manducandi et bibendi cum puplicanis.
    40. De filia Jari resuscitata, et de muliare [35 1Kb] duodecim annis in fluxu sanguinis curata.
    41. De duobus cecis et Beelzepub [36 1Kb] , et predicatione Christi, sanans omnem langorem et infirmitatem, de messe et operaris et de misione [37 1Kb] 12 apostolorum ad predicandum, data ipsis potestate immundorum spirituum.
    42. De nominibus 12 apostolorum secundum ordinem, et de virga portanda et non portanda.
    43. De predicatione Christi post missionem 12 apostolorum, et filio viduae resuscitato, et de missione duorum discipulorum a Johanne vincto ad Jesum.
    [Col. 0627B] 44. De phariseo rogante Dominum ad mensam, et Maria Magdalena, et de albastro.
    45. De Domino exprobrante civitatibus, et confessione, et de spicis in sabato.
    46. De manu arida sanata juxta concordiam quatuor evangelizarum.
    47. De phariseis et Herodianis, et demonatico ceco et muto sanato.
    48. De Herode et passione sancti Johannis baptizae, de miraculo quinque panum et duorum piscium, de pascha, et de loco decollationis et sepulturae Johannis.
    49. De ambulatione Domini et Petri super undas navigantes trans fretum Genesar [quarta [38 1Kb] vigilia [Col. 0627C] noctis, et de pascha et miraculo panum et piscium].
    50. De Cananea muliere et filia ejus sanata, de surdo et muto, et refectione quatuor millium de septem panibus et paucis piscibus, et de ceco illuminato, secundum Marcum.
    51. De interrogatione Domini, de discipulis suis, de contradictione Petri, et transfiguratione Domini, de Moisi et Helia, et lunatico.
    52. De adventu Domini a Galilea in Judeam, et de uxore demittenda.
    53. De parvulis et operaris in vineam, de bono, et reversione Domini in Galileam.
    54. De festivitate scenophegiae.
    55. De encenia solemnitate.
    [Col. 0627D] 56. De Lazaro resuscitato veniente Domino a Galilea in Hierusalem, et de uno ceco sanato secundum Lucam cum adpropincaset Dominus Hiericho, et duobus cecis sanatis secundum alios egrediente Domino ab Hiericho, de Stacheo [39 1Kb] et parabulis.
    [Col. 0628A] 57. De adventu Domini in Bethaniam sabbato ante sex dies paschae, et crastino in palmis luna decima in Hierusalem.
    58. De gestis primae et secundae tertiaeque [40 1Kb] feriae juxta ordinem [41 1Kb] , aliisque multis.
    59. De biduo ante paschae, id est quarta feria.
    60. De primo die azimorum, hoc est quinta feria.
    61. De cena Domini.
    62. De imno [42 1Kb] dicto et egressu Domini in Getsamani ubi tentus est, de gestis ejusdem noctis, et denegatione Petri juxta ordinem.
    63. De gestis diei passionis Christi et sepulturae ejus et lintheaminibus.
    64. De monumento Domini, et mulieribus et custodibus sepulcri.
    [Col. 0628B] 65. De vespere sabbati quae lucescit in prima sabati sexto die Kalendarum Aprilium, luna septima decima, in qua Christus resurrexit a mortuis, et de gestis ipsius diei, ordinate sicut tractat sanctus Augustinus juxta concordiam quatuor evangelizarum.
    66. De testimonio evangelizarum et sancti Pauli apostoli in epistola ad Corintheos in aparatione [43 1Kb] Domini, juxta Augustinum.
    67. De ambulatione Domini in Galilea corporaliter, tractante Augustino.
    68. Quot vicibus post resurrectionem suam in terra et in caelo vissus est Dominus, tractante Augustino juxta quatuor evangelizas sanctumque Paulum.
    [Col. 0628C] 69. De misterio verborum Domini quibus dixit »Praecedam vos in Galileam,« tractante sancto Augustino.
    70. De passione sancti Petri et de ordinatione sancti Clementis.
    71. De passione sancti Pauli [apostoli [44 1Kb] ].
    72. De passione sancti Andreae [apostoli [44 1Kb] ].
    73. De passione sancti Jacobi apostoli filii Zebedei.
    74. De dormitatione sancti Johannis evangelizae.
    75. De passione sancti Philipi apostoli [45 1Kb] .
    76. De passione sancti Bartolomei.
    77. De passione sancti Thomae.
    78. De passione sanctissimi Mathei.
    79. De passione sancti Jacobi fratris Domini.
    [Col. 0628D] 80. De passione sancti Tathei.
    81. De passione sancti Simonis Cannanei.
    82. De obitu sancti Mathiae apostoli.
    83. De septem diaconibus ordinatis ab apostolis [46 1Kb] .





INCIPIUNT CAPITULA LIBRI TERTII [47 1Kb] .
[Col. 0627]

    [Col. 0627D] 1. De nativitate Domini, et de annis ejus qui semper mineo colore inscribuntur, et de annis [Col. 0628D] Octaviani Cessaris nigro colore simul ordinate in concursu conscriptis, sub consulibus propriis [Col. 0629A] [48 1Kb] secundum Cassiodorum, gestisque certis uniuscujusque anni usque in mortem Octaviani, et [49 1Kb] tunc ante Tiberium sicut ante unumquemque regem postea habebitur summa collecta annorum incarnationis a nativitate Domini usque in finem regni ejusdem regis titulatus.
    2. De Tiberio ejusque annis nigro colore, dominicis autem annis mineo colore sub consulibus et gestis propriis ordine predicto uniuscujusque anni usque in annum nonum decimum incarnationis, Tiberii vero tertium, ubi incipit incarnatio juxta cronicas Eusebii et Bedae presspeteri, et usque in annum vigessimum tertium incarnationis, Tiberii vero septimum, [Col. 0629B] ubi incipit incarnatio secundum Dionissium, quae inde nigro colore conscribitur in margano [50 1Kb] semper sub dextera manu. Reges quoque in eadem incarnatione inscripti, sicut secundum Eusebii Bedaeque cronicas regnaverunt, ordinate e regione ad annos singulos incarnationis juxta historiam sacri evangelii in margano semper sub sinistra manu, et contra predictos eosdem reges in hac quoque incarnatione inscriptos, sicut vere regnaverunt, ad ostendendum [51 1Kb] erroris cronicarum annorumque incarnationis juxta Dionissium, et usque ad annum quintum decimum imperii Tiberii.
    3. De anno quinto decimo Tiberii, de Johanne et Domino ab eo babtizato, secundum quatuor [Col. 0629C] evangelizas, Augustino teste, de jejunio [52 1Kb] Domini et victoria ejus, de diabulo, de predicatione Christi, et passione Johannis babtistae.
    4. De passione Domini et miraculis in passione, de ordinatione Jacobi primi episcopi, de passione sancti Stephani, et conversione sancti Pauli, et adventu ejus in Hierusalem, manens apud [53 1Kb] sanctum Petrum diebus quindecim, et reliqua usque ad Claudium.
    5. De Claudio, de fame et passione Jacobii filii Zebedei, de carcere sancti Petri, de secunda ascensione sancti Pauli in Hierusalem anno quarto decimo conversionis suae loquens cum sancto. Petro, de adventu sancti Petri ad Romam, et reliqua usque ad Neronem.
    [Col. 0629D] 6. De Nerone, et sancto Paulo vincto ad Romam misso, de passione sancti Jacobi fratris Domini, de resurrextione Christi in octavo Kalendarum Aprilium sicut Beda putat, de Marco evangeliza et passione ejus, de passione Petri et Pauli, de Clemente papa et decretali epistola ejus ad sanctum Jacobum fratrem Domini, de martiribus sub Nerone passis, et de morte Neronis.
    7. De Galba ipsiusque imperio et morte.
    [Col. 0630A] 8. De Othone et ejus imperio et morte.
    9. De Vitellio, de imperio obituque ejusdem, teste Josepho tunc presente.
    10. De Vespasiano [54 1Kb] , et destructione Hierusalem.
    11. De Tito et consulibus gestisque sub ipso.
    12. De Domitiano imperatore, de Ancleto papa et decretalibus epistolis ejus, de sancto Johanne in ferventis olei dolium misso et religato in Pathmum insulam, ubi apocalipsim vidit.
    13. De Nerva imperatore, de reversione sancti Johannis in Ephesum scribiens eugelium, et de martiribus.
    14. De Traiano imperatore, de dormitione sancti Johannis, et de martiribus.
    15. De Adriano imperatore, de Sixto papa et decreto [Col. 0630B] ejus in missa, de Thelesforo papa et decreto ejus, et de martiribus.
    16. De Antonino imperatore, et de Igino papa et decreto ejus, de Pio papa, et de precepto angelico de pascha, de Aniceto papa et decreto ejus.
    17. De Marco imperatore, de Sothero papa et decreto ejus et de martiribus.
    18. De Commodo imperatore, de Victore papa et decreto ejus, et de pascha.
    19. De Helio imperatore et de consulibus et gestis sub ipso.
    20. De Juliano imperatore, teste Orosio.
    21. De Severo imperatore, de Zepherino papa et decreto ejus.
    [Col. 0630C] 22. De Carcalla [55 1Kb] imperatore et nomine ejus.
    23. De Macrino imperatore, de Calisto papa et decreto ejus.
    24. De Marco Aurelio imperatore.
    25. De Aurelio Alexandro imperatore, de Urbano papa et decreto ejus, et de martiribus.
    26. De Maximino imperatore, de Antero papa et decreto ejus, de Fabiano papa et decreto ejus.
    27. De Gordiano imperatore, de consulibus et gestis sub eo.
    28. De Philippho primum imperatore credente Christo, de anno millessimo conditionis urbis Romae sub ipso completo, teste omne historico, de decreto Fabiani papae.
    [Col. 0630D] 29. De Decio imperatore, de Cornelio papa et decreto et passione ejus, et de martiribus.
    30. De Gallo et Volusiano imperatoribus, de Lucio papa et decreto ejus et passione ejus.
    31. De Emiliano imperatore trium mensium.
    32. De Valeriano et Gallieno imperatoribus, de Stephano papa et decreto et passione ejus et sancti Laurentii cum aliis, de Dionisio papa et decreto ejus, et de martiribus.
    33. De Claudio imperatore, et de Felici papa et decreto ejus, et de marteribus [56 1Kb] 
    [Col. 0631A] 34. De Quintilio imperatore 17 dierum, de Euti chiano et decreto ejus.
    35. De Aureliano imperatore, et Gaio papa et marteribus.
    36. De Tacito imperatore et consulibus et gestis sub eo.
    37. De Floriano imperatore nonaginta dierum.
    38. De Probo imperatore et consulibus et gestis sub eo.
    39. De Caro et Carino imperatoribus et consulibus et gestis sub eis.
    40. De Diocletiano imperatore, de Gaio papa et decreto ejus, de Marcellino papa atque de Marcello papa et decreto ejus.
    41. De Galerio imperatore, et de Milciade papa et [Col. 0631B] decreto ejus, et de marteribus.
    42. De Constantino imperatore, de Silvestro papa et decreto ejus, de Niceno concilio et fide catholica in tempore istorum, de Theodoro episcopo scribente ecclesiasticam historiam, de cruce et de morte Arri heretici, de epistola Athanasi episcopi ad Marcum papam et de rescriptione Marci ad Athanasium, et de obitu Constantini.
    43. De Constantino et Constantio et Constante imperatoribus, et de testimonio sancti Juli papae, de anno quarto eorum indictione sexta, et de morte Antoni monachi, de sacris reliquiis sancti Timothei et sancti Andreae apostolorum et sancti evangelizae Lucae Constantinopolim [Col. 0631C] invectis, de obitu Constantini, secundum Theodorum episcopum predictum.
    44. De Juliano imperatore, de templo Hierusolimis ipsius precepto in odium Christi constructo, et de miraculis inde, de misserrima morte ejus, teste Theodoro episcopo.
    45. De Joviano [57 1Kb] imperatore et obitu ejus, Theodoro episcopo [teste [58 1Kb] ].
    46. De Valentiniano imperatore, de monachis, et de obitu Valentiniani, teste Theodoro episcopo.
    47. De Valente imperatore et consulibus et gestis sub eo.
    48. De Gratiano imperatore et consulibus et gestis sub ipso.
    49. De Theodosio imperatore et obitu ejus, teste [Col. 0631D] Theodoro episcopo.
    50. De Arcadio imperatore [59 1Kb] .
    51. De Honorio imperatore, et testimonio Luciani viventis tunc, de anno septimo Honorii, de testimonio Paschassimi episcopi ad sanctum papam Leonem, de consulibus et pascha et miraculo in pascha anno nono Honorii sub Zosimo papa, de Celestino papa et decreto ejus [60 1Kb] . In [Col. 0632A] his temporibus sanctus Patricius refulget virtutibus in Hibernia. Sanctissima virgo Brigita in Hibernia mirabilibus ludit.
    52. De Theodossio imperatore, de pascha anni vigessimi primi ejus, de epistola Pascassini episcopi ad papam Leonem, de pascha ejusdem anni, et de consulibus anni quarti decimi Theodosii, usque ad Marcianum [61 1Kb] . Cronica Eusebii vel Bedae contradicunt incarnationi secundum historiam sancti evangelii, deinde consentiunt.
    53. De Marciano imperatore, de consulibus, et pascha anni quarti et quinti et sexti Marciani, teste sancto papa Leone, et predatione urbis Romae.
    [Col. 0632B] 54. De Leone imperatore et consulibus et gestis sub ipso.
    55. De Leone juniore imperatore, teste Jordane episcopo qui tunc cronicam compossuit.
    56. De Stennone imperatore et consulibus et gestis sub eo.
    57. De Anastasio imperatore consulibus et gestis et papis.
    58. De Justino imperatore, et consulibus et gestis et papis.
    59. De Justiniano imperatore annisque quinque ejus sub consulibus, et gestis usque ad ciclum Dionissi, id est ad sextum annum [62 1Kb] hujus Justiniani, teste Beda.
    [Col. 0632C] 60. De sexto anno Justiniani, et testimonio Bedae juxta Eusebii et suam cronicam, quod est ipse idem annus ducentissimus quadragessimus octavus Diocletiani imperatoris, de supputatione istorum ducentorum quadraginta octo annorum, ex ipso eodem anno sexto Justiniani, hoc est primo anno ciclorum Dionissi, a nobis supra versus usque ad Diocletianum juxta cronicas predictas Eusebii et Bedae, atque a Diocletiano iterum retrorsum usque in annum praedictum sextum Justiniani secundum testimonium scripturae et paparum et episcoporum qui tunc vixerunt, ubi septem anni inveniuntur qui desunt in predictis cronicis per octo ciclos decennovennales, hoc est a Constantino Magno [Col. 0632D] usque ad Marcianum et postea ordinate usque ad Justinum.
    61. De Justino imperatore et gestis sub eo.
    62. De Tiberio imperatore.
    63. De Mauritio imperatore, et de anno ejus tertio decimo indictione tertia decima, annoque octavo decimo indictione quarta, teste Beda, de sancto Gregorio papa et decreto ejus in missa. Tunc [Col. 0633A] sanctus pater Columbanus ex nostra sanctissima insula Hibernia, quae insula Scotorum [63 1Kb] nominatur, cum sancto Gallo et aliis probatis discipulis in Burgondiam venit, et in his temporibus fuit Columba Baetinique [64 1Kb] in Scotia.
    64. De Focca imperatore et [64* 1Kb] imagine ejus.
    65. De [65 1Kb] Heraclio imperatore, et de anno ejus sexto decimo indictione quinta decima, teste Beda.
    66. De [65 1Kb] Heraclio imperatore, et de hereticis.
    67. De [65 1Kb] Constantino imperatore.
    68. De Constantino imperatore, et de anno ejus nono indictione septima, teste Beda.
    69. De Constantino imperatore et sex sinodis.
    70. De Justiniano imperatore.
    [Col. 0633B] 71. De Leone imperatore.
    72. De Tiberio imperatore, et de testimonio Bedae in anno incarnationis secundum Dionysium et indictione quinti anni Tiberii.
    73. De Justiniano imperatore.
    74. De Philipico imperatore.
    75. De Anastasio imperatore, et de Gregorio papa et decreto ejus.
    76. De Theodosio imperatore.
    [Col. 0634A] 77. De Leone imperatore, et de Gregorio papa et decreto ejus.
    78. De Pipino imperatore etiam ex Francis primo.
    79. De Karulo Magno imperatore.
    80. De Ludowico imperatore, filio Karuli.
    81. De Luthorio imperatore, filio Ludowici.
    82. De Ludowico, qui et Lothorius, filio Lothorii, et quomodo obiit vendicta corporis Christi.
    83. De Ludowico imperatore, filio ejus.
    84. De Karalo seniore imperatore, et de Ludowico Balbo, filio ejus.
    85. De Karalo juniore imperatore.
    86. De Arnolfo imperatore.
    87. De Ludowico imperatore, filio ejus.
    88. De Cunrado imperatore.
    [Col. 0634B] 89. De Heinrico imperatore.
    90. De Ottone imperatore.
    91. De Ottone imperatore, filio ejus.
    92. De Ottone tertio imperatore, filio secundi.
    93. De Heinrico [66 1Kb] imperatore [67 1Kb] .
    94. De Cuonrado imperatore [68 1Kb] .
    95. De Heinrico imperatore [69 1Kb] , filio ejus.
    96. De Heinrico imperatore, filio hujus [70 1Kb] . Ab Adam hucusque omnes anni ordinate sunt conscripti.




Primum et secundum librum omisimus.



INCIPIT TERTIUS LIBER INDICTIONE XII. (Fol. 101.)
[Col. 0633]

42. (HIER.) Lentulus [71 1Kb] et Messala v. clar. et consul. Quirinus ex consilio senatus in Judaeam missus, census hominum possessionumque describit. Cristus concipitur feria 6 octavo Kalendas April, Johannes [Col. 0633C] babtista nascitur 8. Kal. Julii, (CASS.) Dominus noster Jesus Christus, filius Dei, his consulibus Cassiodoro teste in Betelem Judae octavo die Kal. Januarii dominica nocte nascitur. (Evang.) Octavo etiam die dominico circumciditur. Tertio decimo die stella duce a magis adoratur. Quadragessimo die a Simeone et Anna agnoscitur. Deinde precepto dominico in Egiptum propter metum Herodis deducitur.

2. 43. (HIER.) Augustus Cessar 12o et Paulus. Cesar amicitiam cum Parthis facit. Sextus Phitagoricus philosophus claruit.

3. 44. (HIER.) Cossus Lentulus et Pisso. Augustus Tiberium et Agrippam in filios adoptavit. Judas Galileus ad rebellandum Judeos cohortatur.

[Col. 0634B] [cod. in margine, Ciclus [72 1Kb] decenn. incipit indictione 14a unoque concurrente.]

4. 45. (HIER.) Augustus Cessar 13o et Paulus. Herodes cum Christi nativitatem magorum indicio [Col. 0634C] cognovisset, universos Bethelem parvulos jussit interfici.

5. 46. (HIER.) Vincius et Alfenus. Asiniuus Pollio orator et consularis, qui de Dalmatiis triumpavit, 70 aetatis suae anno in villa Tusculana obiit.

6. 47. (HIER.) Servilius et Lamia. Herodes morbo intercutis aque et scatentibus toto corpore vermibus misserabiliter et digne moritur.

7. 48. (HIER.) Aelius et Sentius. In Herodis locum Archilaus ab Augusto substituitur per annos 7, et tetrarchae fiunt fratres ejus, Herodes et Antipater et Lisias et Philippus. (Evang.) Jesus Christus dominus noster ex Egipto, angeli angelico [73 1Kb] precepto reducitur.

[Col. 0635A] 8. 49. (HIER.) Cinna et Valerius. Fames Romae ita ingens, ut quinque modii venderentur denariis viginti septem semis. Philistio mimographus natione Magnes. Assianus [74 1Kb] Rome clarus habetur.

9. 50. (HIER.) Lepidus et Aruncius. Tiberius cesar Dalmatas Sarmatasque in Romanam redigit potestatem.

10. 51. (HIER.) Caecilius et Lenicius. Anthemodorus Tharsensis stoicus philosophus insignis habetur.

11. 52. (HIER.) Furius et Nonius. M. Verrius Flaccus grammaticus clarus.

12. 53. (HIER.) Sulpicius et Poppaucus. Athenienses res novas contra Romanos molientes opprimuntur, auctoribus seditionis occissis.

13. 54. (Luc. II, 42, 46.) Dolabella et Silanus. [Col. 0635B] Cum esset Jesus annorum duodecim [hoc est, sicut Hieronymus dicit, cum compleret annos duodecim], inventus est in templo, sedens inter doctores legis, interrogans et audiens illos. (HIER.) Messala Corvinus orator ante biennium quam moriretur ita memoriam ac sensum ammisit, ut vix pauca verba conjungeret, et ad extremum, ulcere circa spinam nato, inedia se confecit, aetatis 72 anno.

14. 55. (HIER.) Lepidus et Statillus. Augustus cum Tiberio filio suo censum Romae agitans, invenit hominum nonaginta ter centena et septuaginta milia.

15. 56. (HIER.) Cesar et Fonteius. Socio philosophus Alexandrinus, preceptor Senecae, clarus.

16. 57. (BEDA.) Plancus et Silius. Archilaus, non ferentibus Judeis sed accusantibus apud Augustum [Col. 0635C] ferocitatem ejus, in Viennam urbem Galliae relegatus; et ad minuendam Judaici regni potentiam insolentiamque domitandam, quatuor fratres ejus pro eo sunt tetrarchae creati, Herodes, qui et Antipas, Antipater, Lisias et Philippus.

17. 1. (CASS.-HIER.) Pompeius et Apuleius. His consulibus, teste Cassiodoro, Octavianus Augustus in Campania 76. aetatis suae anno, Atelle Campania, imperii anno quinquagessimo sexto, senis obiit, mense quassi Septembri; sepeliturque in campo Martio. Cui successit Tiberius.

Romanorum [75 1Kb] 3. regnavit Tiberius, privignus Augusti, hoc est Libiae uxoris ejus filius, ex superiore genitus conjuge, annis viginti tribus et aliquibus [Col. 0635D] diebus, teste Josepho; et hoc est usque ad Kal. Octobr., in anno quinto post passionem Domini. Sub quo hi consules fuerunt, teste Cassiodoro. (HIER.) Gaius Asinius Gallus orator, Assini Pollionis filius, cujus etiam Virgilius meminit, clarus, diris a Tiberio suppliciis enecatur.

18. 2. Drusus cesar et Norbanus. Libius historiographus Patavii obiit.

19. 3. (HIER.) Sisennas Titilius et Scribonius. Incarnatio [Col. 0636A] incipit juxta cronicas Eusebii vel Bedae. Dum numerantur anni nobis versus supra usque ad annum quadragesimum secundum Octaviani Cessaris.

20. 4. (HIER.) Pomponius et Celius. Ovidius poeta in exilio obiit, et juxta oppidum Tomus sepelitur.

21. 5. (HIER.) Cesar et Germanicus cessar. Germanicus cesar de Parthis triumfavit [76 1Kb] . Tredecim urbes terrae motu corruerunt, id est Ephesus, Magnes, Asardis, Mostuene, Age, Hiero, Cesarea, Filadelphia, Tmolus, Temus, Cimemirhina, Apollonia, Diahircania.

22. 6. (HIER.) Silanus et Norbanus. Fenestella, historiarum scriptor et carminum, septuagenarius obiit, sepeliturque Chumis. Cyculus magnus pascalis incipit [Col. 0636B] hinc, in cujus anno secundo juxta Dionissium [indictione tertia [77 1Kb] ] natus est Dominus.

[Cod. in margine. Ciclus solaris incipit sicut semper bisextilibus quatuor concurrentibus.]

23. 7. [I.] (HIER) Valerius et Aurelius. Tiberius multos reges ad se per blanditias evocatos nunquam remissit; in quibus et Archelaum Cappadocem occidens, et regno ejus in provinciam verso, Mazacam nobilissimam civitatem Cessariam appellari precepit. Incarnatio [78 1Kb] secundum Dionisium incipit indictione quarta [conscripta [79 1Kb] per ordinem e regione incarnationis juxta evangelium.]

24. 8. [II.] (HIER.) Cesar et Drusus cesar. Pompei theatrum incensum.

25. 9. [III.] (HIER.) Harterius et Sulpicius. Tiberius [Col. 0636C] Drusum consortem regni facit.

26. 10. [IV.] (HIER.) Asinius et Antistius. Drusus veneno obiit. Q. Atherius, promptus et popularis orator, usque ad 90 annum prope in summo honore consenescit.

27. 11. [V.] (HIER.) Cornelius et Vicellius. Sevius Plautus, corrupti filii reus, semet in judicio interfecit.

28. 12. [VI.] (HIER.) Asinius et Cossus Cornelius. Philippus tetrarcha Paneaden, in qua plurimas edes construxerat, Cesaream Philipphi vocavit, et Juliadem aliam civitatem.

29. 13. [VII.] (HIER.) Calvissius et Getulicus. Pilatus procurator Judeae a Tiberio mittitur.

30. 14. [VIII.] (HIER). Piso et Crassus. Votienus [Col. 0636D] Montanus Narbonensis orator in Baleatribus insulis moritur, illuc a Tiberio 15 anno religatus (BEDA). Herodes tetrarcha princeps Judaeorum, regnans annis 24, in honorem Tiberii et matris ejus Libiae Tiberiadem condidit et Libiadem.

31. 15. [IX] Silanus et Silius. Anno [80 1Kb] 15 imperii Tiberii cesaris, sub princip. Anna et Cepha, factum est verbum Domini super Johannem, Zachariae filium, [Col. 0637A] in deserto. Et venit in omnem regionem Jordanis (Luc. III, 1-3). Matheus sic: »Tunc venit Jesus, ut baptizaretur ab eo in Jordane (Math. III, 13).« et reliqua. Augustinus sic [(119) 1Kb] . Quod autem Matheus ait: »Tunc venit Jesus a Gallilea, ut baptizaretur a Johanne.« Hoc est secundum Johannem evangelizam. »Altera autem die,« et reliqua. Marcus evangeliza sic: »Et baptizatus est a Johanne (Marc. I, 9).« Eusebius sic [81 1Kb] : . . . . . »Et ipse Jesus erat incipiens quasi 30 annorum (Luc. III, 23).« Haec Lucas. Hoc est non plenus 30 annorum, mensium 12, sed secundum Hieronimum et Lucam annum incipiebat 30, [quando baptizatus est, in die] dominico epifaniae [die 13 anni sui 30]. Secundum autem solares annos tunc incipiebat annum 31. [Col. 0637B] Annus enim solaris, in cujus fine natus est, nativitatis ejus annus est. Annus autem aetatis suae 12 mensium, sicut in fine anni primi nativitatis incepit, ita in fine anni secundi nativitatis sive solaris complevit. Marcus: »Et statim post babtismum spiritus expellit eum in desertum (Marc. I, 12).« Hoc est secundum Matheum: »Jesus plenus Spiritu sancto, regressus a Jordane, et agebatur in spiritu in desertum in diebus 40 (Luc. IV, 1),« et reliqua. Dominus ergo feria secunda incepit jejunium, et quadragessimo die, feria sexta, 15 Kal. Mart. in gula ac vana gloria atque avaritia diabolum superavit; in quibus in eadem feria diabolus primum Adam contrivit. Ipse dominus Jesus Christus [hinc] populis predicavit salutarem viam, teste sancto Petro, sicut [Col. 0637C] in electione Mathei apastoli: »Oportet ergo ex his viris qui nobiscum sunt congregati in omni tempore, qua intravit et exivit inter nos dominus Jesus, incipiens a baptismate Johannis, usque in diem quo assumptus est a nobis in coelum (Act. I, 21, 22),« et reliqua. (Evang.) Signis et virtutibus vera esse comprobat ea quae dicit, ex quibus pauca in evangeliis leguntur, apostolos vocat et ad predicandum mittit. (BEDA.) Usque [82 1Kb] in annum quintum decimum Tiberii ab Adam secundum Ebreos, sicut Eusebius in cronicis suis signat, tria milia annorum adnotanda, quod in quinto decimo anno Tiberii principium fuerit septuagesimi primi jobelei secundum Ebreos; tria enim milia sexaginta jobelei sunt.

32. 16. [X.] (HIER.) Rubellius et Fusius. [Eusebius [Col. 0637D] sic: »Principium octuagesimi primi jobelei secundum Ebreos,« hoc est ab Adam usque in presentem annum 4000 annorum. Jobel autem apud Ebreos quinquagenarius annus vocatur.]

33. 17. [XI.] Vinicius et Cassius. Johannes babtista decollatur. [Scriptum est in passione sancti Valentini, quod decollatio precursoris Domini sit in octavo [Col. 0638A] die Kal. April., sicut etiam sanctus Iheronimus in martirilogio testatur [(120) 1Kb] . Et in evangelio dicitur quod prope ante pascha passus est Johannes, pridie Nonas Aprilis, in sabato, 14 luna primi mensis. Nostrum vero pascha Nonis Aprilis erat, si esset.]

34. 18. [XII.] (CASS.) Tiberius Cesar v. conss. Cassiodorus sic: »His consulibus dominus noster Jesus Christus passus est, octavo die Kal. April.; et deffectio solis facta est, qualis antea vel postea nunquam fuit.« (HIER.) Jesus Christus, filius Dei, juxta profhetias quae de eo fuerant prelocutae, passus est octavo die Kal. April., luna 15a, juxta quatuor evangelia, in anno 18o imperii Tiberii caessaris secundum evangelium sancti Johannis; atque die tertio, id est sexto die Kal. April., luna 17a, secundum historiam [Col. 0638B] sancti evangelii a mortuis resurrexit. Flego [83 1Kb] historicus sic: »Quarto anno 202 Olimpiadis [id est secundum Graecos] magna et excellens inter omnes quae ante eam acciderant defectio solis facta; diei hora sexta ita in tenebrosam noctem versus, ut stellae in coelo vissae sint. Terraeque motus in Bithinia Nicenae urbis multas edes subvertit.« Hec Flego. Josephus etiam, vernaculus Judeorum scriptor historicus, ad haec commemorat: die pentecostes sacerdotes primum commotionem locorum et quosdam sonitus sensisse testantur, deinde ex atio [84 1Kb] templi repentinam subito erupisse vocem dicentium: Transmigremus ex his sedibus. Scripsit quoque Josephus quod eodem anno Philatus preses secreto noctis imaginem cesaris in templo statuerit, et hec prima [Col. 0638C] seditionis et turbarum Judeis causa extetirit.

(HIER.) Jacobus, frater Domini, aecclesiae Hierusalemarum primus episcopus ab apostolis ordinatur [* 2Kb] , Ex hoc loco considerandum quantae deinceps calamitates Judeorum gentem oppresserunt.

[Col. 0639A] 35. 19. XIII.] Unicius et Longinus. [* 4Kb] Sanctus Zeppanus passus et sanctus Paulus conversus est (Acta ap. HIER.). Cassius Verus orator egregius anno suae . . . . . [86 1Kb] etatis in suprema inopia obiit, vix panno pudienda contextus. Philatus sacrum thesaurum, qui et Corbon vocatur, in aquaeductum Hierusolimarum [Col. 0639B] expendens, secundae seditionis prebuit semina.

[Col. 0640B] Postea, a. 58---76. vacuis relictis, haec sequuntur:

77. 25. Cassiodorus sic dixit: »Silvanus et Otho viri clari consules a Nerone.« His consulibus [Col. 0640C] Cassiodoro teste Petrus Paulusque passi sunt. Nero turpiter vivens cum a senatu quereretur ad penam, e Palatio fugiens ad quartum Urbis miliarium, sururbano [87 1Kb] Numentana via sese interfecit anno aetatis 32o. Cui successit Galba, qui regnavit mensibus septem.

78. Post hunc Otho regnavit mensibus tribus.

79. Post quem »Vitellius regnavit mensibus octo et diebus. Qui omnes infra prescriptos duos consules regnaverunt.« Haec dixit Cassiodorus. Vitellius vero occissus sit tertio die mensis Octobris, Josepho (De bello Jud. V, 13) teste historico, qui tunc interfuit.

80. Vespasianus et Titus. Cassiodorus sic perhibet:

[Col. 0640D] 81. »Vespasianus 2. et Titus 2. His consulibus Vespasianus suscepit imperium ann. 9, m. 11, diebus 22. Sub quo sequentes consules fuerunt.«

    82. Vespasianus ann. 10.
    92. Titus 2, m. 2.
    94. Domitianus 15, m. 5.
    110. Nerva 1, m. 5.
    111. Trajanus 19, m. 7.
    130. Adrianus 21, m. 9
    152. Pius ann. 23.
    175. Marcus 19, m. 1.
    195. Commodus 13.
    [Col. 0641A] 208. Helius m. 6. Julianus m. 7.
    209. Severus 18.
    226. Carcalla 7.
    233. Macrinus 1.
    235. Aurelius 4.
    239. Alexander 13.
    251. Maximinus ann. 3.
    255. Gordianus ann. 6.
    260. Philippus ann. 7.
    267. Decius ann. 1, m. 3.
    269. Gallus et Vol. 2, m. 4.
    270. Gallienus ann. 15.
    285. Claudius 1, m. 9. Quintilius frater Claudi m. 1.
    [Col. 0641B] 287. Aurelianus 5, m. 6.
    292. Tacitus m. 6.
    293. Probus 6, m. 4. Florianus mensibus 3.
    300. Carus ann. 2.
    302. Diocletianus ann. 20.
    322. Constantinus Magnus ann. 30, mensibus 10.


Cronicae vero perhibent Tiberium regnasse viginti tribus annis, hoc est quinque annis post passionem, Gaium quatuor annis, Claudium quatuordecem. Neronemque quatuordecem annos imperasse, pretermittentes superos menses, quibus super annos reges regnaverunt, et intervalla temporum inter reges, et fines annorum sepe in quibus reges moriebantur vel regno defecissent. Juxta ergo [Col. 0641C] cronicas inter passionis annum et Vespasianum sunt anni triginta septem, quadraginta vero septem juxta sanctum Paulum, teste sancto Hieronimo super eum ad Paulam et Eustochiam. Decem itaque anni desunt in cronicis in tanto spatio. Sed tamen alio vestigio sequimur cronicas hoc modo.

Quibus finitis, signo et verbis: Vinicius et Longinus et reliqu. manus secunda ad primum textum lectorem remittit.

36. 20. [XIV.] (HIER.) Sulpicius et Sitta. Sejanus prefectus Tiberii, qui apud eum plurimum poterat, instantissime conhoartatur [88 1Kb] ut gentem Judaeorum deleat, sicut Filo dicit in libro legationis secundae.

37. 21. [XV.] (HIER.) Priscus et Vitellius. Persius [Col. 0641D] Flaccus satiricus poeta Volaterris nascitur. Paulus sic ad Galatas (c. I, 15-20): »Cum autem placuit ei qui me segregavit ex utero matris meae, et vocavit per gratiam suam ut revelaret filium suum in me, ut evangelizarem illum in gentibus, continuo non adquievi carni et sanguini, neque veni Hierusolimam ad antecessores meos apostolos, sed abii in Arabiam, et iterum reversus sum Damascum; deinde post annos tres veni Hierusolimam videre Petrum, et mansi apud eum diebus 15; alium autem [Col. 0642A] apostolorum neminem vidi, nisi Jacobum fratrem Domini; quae autem scribo vobis ecce coram Deo quia non mentior,« et reliqua. Beda sic (cf. Retract. in Act. c. IX): »Constat ergo Paulum post annos tres conversionis suae venisse Hierusolimam, et apostolorum numero sociatum, hoc est quoniam Lucas sic dicit in actibus apostolorum, Barnabam apprehensum illum duxisse ad apostolos.« Haec Beda.

38. 22. [XVI.] (BEDA.) Gallus et Nonianus. Agrippa, qui et Herodes, filius Aristobuli filii Herodis Magni, accusator Herodis tetrarchae, Romam profectus, a Tiberio in vincula conjicitur; ubi plurimos sibi ascivit ad amicitiam et maxime Germanici filium Gaium. (HIER.) Pilato de christianorum dogmate ad Tiberium [Col. 0642B] referente, Tiberius retulit ad senatum ut [89 1Kb] inter caetera sacra reciperentur. Verum cum [90 1Kb] ex consilio patrum christianos eliminari ab urbe placuisset.

39. 23. [XVII.] (HIER.) Gallienus et Plautianus. Tiberius [91 1Kb] per edictum accusatoribus christianorum comminatus est mortem. Scribit Tertullianus (Cf. EUS. Hist. eccl. II, 2). Multi senatorum et equitum Romanorum interfecti. His consulibus, Cassiodoro teste, anno 23o imperii sui, aetatis 78o obiit [Tiberius [92 1Kb] ] veneno in Campania (Cf. OROS., VII, 4), quassi mense Septembre. [Cui [92 1Kb] successit Gaius].

Romanorum [93 1Kb] 4. Gaius, qui et Caligula, in eodem anno quo obiit Tiberius incipiens, [regnavit] annis 4, mensibus 10, diebus 8, teste Eusebio et Beda: hoc [Col. 0642C] est usque Kal. Augusti, in anno 10 post passionem. Sub quo hi consules fuerunt [teste Cassiodoro].

40. 1. [18.] Proculus et Nicrinus. Sanctus Petrus in anno sexto post passionem, primo anno Gaii, cathedram Antiochiae ecclesiae, octava Kalendar. Martii, tenet per annos 7. [* 3Kb] (BEDA.) Gaius Herodem Agrippam, amicum suum, vinculis liberatum, regem Judae facit, annis 7.

[Col. 0643A] 41. 2. XIX.] (HIER.) Julianus et Asprenas. Flaccus Acilius prefectus Egipti Judeos calamitatibus premit, [Col. 0643B] consentiente Alexandriae populo et crebro adversus eos clamoribus personante, sinagogas quoque eorum imaginibus, statutis [98 1Kb] , aris et victimis polluit. Filo scribit in libro, qui et Flaccus, hec omnia se presente gesta, ob quae etiam legationem ad Gaium ipse suscepit. (BEDA.) Herodes tetrarcha et ipse amicitiam Gaii petens, agente Herodiade sua uxore, Romam venit, sed accusatus ab Agrippa tetrarchiam perdidit; fugiensque in Hispaniam cum Herodiade, merore periit [pro letitia in decollatione sancti Johannis baptiste].


[cod. in margine, Ciclus secundus dec. incipit indictione septima.]

42. 3. [XX.] (HIER.) Publicula et Nerva. Gaius [Col. 0643C] Memmi Reguli uxorem duxit, impellens eum ut uxoris suae se patrem scriberet. (BEDA.) Philatus [99 1Kb] in multas incidens calamitates et irrogante Gaio cohortatus [100 1Kb] est, ut sua manu, qua Christum flagellavit, ipsa semet peremit. (HIER.) Gaius Petronio prefecto Syriae precepit, ut Hierusolimis statuam suam sub nomine Jovis optimi et maximi poneret. Toto orbe Romano, sicut Filo scribit et Joseppus, in synagogis Judeorum statuae et imagines et arae Gaii cessaris consecratae.

43. 4. [XXI.] (HIER.) Cesar. Plurimi nobilium a Gaio interfecti; sororesque suas, quibus stuprum intullerat, insularum exilio condemnat. Gaius jussit omnes exsules interfici.

44. 5. [XXII.] (BEDA.) Caesar [101 1Kb] et Julianus. Matheus [Col. 0643D] in Judea predicans, evangelium scripsit. (CASS.) His consulibus, Cassiodoro teste, Gaius a protectoribus suis occiditur in palatio, anno aetatis suae 24, mense quassi Julii. Cui Claudius successit

[Col. 0644A] Romanorum 5. Claudius regnavit annis 14, mensibus 7, diebus 28, et hoc est usque Kal. April., in anno vigessimo quinto post passionem. (CASS.) Sub quo hi consules fuerunt:

45. 1. [XXIII.] (HIER.) Claudius cesar 2. et Saturninus. Hic est Claudius, patruus Drussi, qui apud Magantiacum monumentum habet.

46. 2. [XXIV.] (HIER.) Saturninus 2. et Venustus. Eusebius sic: Petrus apostolus. cum primus Antiochiam ecclesiam fundasset, Romam mittitur; ubi evangelium predicans 25 annis, episcopus ejusdem urbis perseverat.

47. 3. [XXV.] (HIER.) Tiberius et Gallus. Marcus evangelista, interpres Petri, Aegipto et Alaxandria Christum predicat. Primus Antiochiae episcopus [Col. 0644B] ordinatur Evodius.

48. 4. [XXVI.] (HIER.) Crispinus et Taurus. Agrippa rex Judeorum annis septem imperans, obiit; post quem filius suus Agrippa a Claudio in regnum constituitur. Profhetia Agabi, qua in actis [102 1Kb] apostolorum famem in toto orbe dixerat futuram, sub Claudio expletur. Haec Eusebius. [cod. in marg. Annus 15 Tiberii secundum cronicam Eusebii et Bedae presbiteri.] Beda vero sic: »Quarto anno Claudii fames gravissima, cujus Lucas meminit, facta est.« Haec Beda. Lucas vero in actus apostolorum sic: »In diebus illis supervenerunt ab Hierusolimis profhetae Antiochiam, et surgens unus ex eis nomine Agabus, significavit per spiritum famem magnam futuram in universo orbe terrarum, quae [Col. 0644C] facta est sub Claudio. Discipuli autem, prout quisque habebat, proposuerunt ministerium mittere in Judeam fratribus; quod et fecerunt, mittentes ad seniores per manus apostolorum Barnabae et Pauli. Eodem autem tempore missit Hero les rex manuus, ut affligeret quosdam de ecclesia. Occidit autem Jacobum, fratrem Johannis, gladio. Videns autem quod placeret Judeis, appossuit apprehendere et Petrum. Erant autem dies azimorum. Quem cum apprehendisset, missit in carcerem (Act. XI, 27-30; XII, 1-4),« et reliqua. Sequitur Lucas: »Segregate mihi Barnaban [103 1Kb] et Paulum in opus, quod assumpsi eos (Act. XIII, 2).« Beda sic (ad c. XIII): »Paulus juxta ordinem historiae 13 anno post passionem Domini apostolatum cum Barnaba Paulique [Col. 0644D] accipisse vocabulum, 14 autem anno post passionem juxta condictum Jacobi, Cephae et Johannis, ad gentium magisterium fuisse profectum.« Haec Beda. De hac ergo ascensione sua in Hierusalem, postquam dixit, ut supra diximus (v. a. 35), post tres annos [Col. 0645A] conversionis suae in Hierusalem vidisse Petrum, subjunxit: »Deinde post annos quatuordecim ascendi Hierusolimam cum Barnaba, assumpto et Tito; et contuli cum illis evangelium, quod predico in gentibus (Gal. II, 1)« et reliqua. Et hoc est secundum Lucam: »Statuerunt Paulus et Barnabas ut ascenderent, et quidam alii ex illis, ad apostolos et presbiteros in Hierusalem (Luc. XV, 2),« et reliqua. Sequitur ergo ut beatum Petrum non ante eundem 14. annum post passionem Domini, quo eum Hierusolimis alloquitur Paulus, hoc est quarto Claudi cessaris anno, Romam venisse credamus. Ubi numerus ipse, quem possuit sanctus Paulus, recensendus est annorum. Scimus enim Petrum et Paulum apostolos anno 38. [hoc est post annum passionis, [Col. 0645B] id est ultimo anno] Neronis, passos fuisse, et beatum Petrum Romae 25 annis, mensibus 2, diebus 13, a 15 Kal. Februarii, quo cathedram tenuit, usque 3 Kal. Julii, quo passus est, predicasse. Viginti autem quinque anni Petri et 14 anni sancti Pauli cum anno passionis Domini fiunt 39 anni. Incarnationis ergo 45o, Claudi vero primo anno, Jacobus frater Johannis, gladio decollatur ab Herode, 8 Kal. Augusti. Petrus autem anno secundo Claudi, in diebus azemorum, in carcerem mittitur, id est quando Herodes, qui et Agrippa, ab angelo percutitur. Sanctus vero Petrus anno 14 passionis, hoc est 4 Claudi, juxta cronicas, 13 Kal. Februar. Romae cathedram tenuit.---(HIER.) Claudius de Britanis triumphavit et Orchadas insulas Romano [Col. 0645C] adjecit imperio.

49. 5. [XXVII.] (HIER.) Vinicius et Cornelius. Domitius orator clarus, qui sub Nerone abundantia cibi in cena obiit. Clodius Quirinalis rethor Arelatensis Rome insignissime docet. Inter Theras et Therassiam exorta est insula habens stadia 30.


[Cod. in margine, ad oram num. 50, 51, 52, Ciclus solaris incipit, sic semper concurrentes incurrunt in unoquoque ciclo solari sicut in isto. [Annus passionis Domini secundum cronicam Eusebii et Bedae.]


[Annus 15 Tiberii juxta Dionisium.]

50. 6. [XXVIII.] (HIER.) Assiaticus et Cornelius. Descriptione Romae facta, inventa sunt civium Romanorum 69 centena et 44 milia. Tracia in provinciam redigitur.

[Col. 0645D] 51. 7. [XXIX.] (HIER.) Tiberius 2 et Vitellius. Sub procuratore Judeae Cumano, in diebus azymorum, tanta est Hierusolimis orta seditio, ut in portarum exitu, populi corruente, 30 [104 1Kb] . Judeorum corruerint.

52. 8. [XXX.] (HIER.) Vitellius 2 et Publicola. Palemon Vicetinus insignis grammaticus Romae habetur, qui quondam interrogatus quid inter stillam et guttam interesset: »Gutta, inquit, stat, stilla cadit.«

[Col. 0646A] 53. 9. [XXXI.] (HIER.) Veranus et Gallus. Antonius Liberalis Latinus rethor gravissimas inimicitias cum Palemone exercit. [Claudius omnes Judeos discedere a Roma precepit, ut Josephus dicit] [(121) 1Kb] .

54. 10. [XXXII.] (HIER.) Vetus et Nervilianus. Fame facta in Graecia, modius sex dragmis venundatus est.

55. 11. [XXXIII.] (BEDA.) Claudius et Orfitus. Magna famis Romae. Marcus evangelium quod Romae conscripsit, Petro mittente Aegipto predicat.

56. 12. [XXXIV.] Silvanus et Silvius. Claudius Felicem procuratorem Judeam mittit, apud quem Paulus apostolus accusatus, in defensionem sui perorat. Resurrectio Christi 5 Kal. Aprilis, luna vigessima prima, secundum Dionissium.

[Col. 0646B] 57. 13. [XXXV.] Tiberius 3 et Antoninus. [Lazarus et episcopus Cypri obit secunda morte, dum 24 annis inter duas vixit mortes, Ammulario [(122) 1Kb] teste.] (HIER.) Sub Felice procuratore in Judea exteterunt multi, qui populum suis persuasionibus deciperent iniquis. Et Aegyptius quidam pseudoprofhetis fuit, qui plurimos sibi associans, in ipso magnarum rerum conatu, per exercitum Felicis opprimitur; ut scribit Josephus, consentanius apostolorum actibus, in quibus Paulo dicitur a tribuno: »Nonne tu es Aegyptius, qui ante hos dies concitasti et eduxisti in desertum quatuor milia virorum?«

58. 14. [XXXVI.] (Jos. Ant. Jud. XX, 10.) Silanus et Otho. Agrippina, ejus uxor, postquam Claudium veneno occidit, ut filium suum Neronem faceret [Col. 0646C] regem, missit repente Burrum militiae principem cum tribunis potentibus ad castra; et ductus, adoratus est more principis, his consulibus, teste Casiodoro. Sic Claudius in palatio, anno 64 aetatis obiit, mense quassi Martio. Et Nero imperium suscepit.

Romanorum 6. Nero regnavit 14 annos, menses 7, dies 28, hoc est usque Kal. Decembris, in anno 39 post passionem Domini.

59. 1. [XXXVII.] (HIER.) Silanus 2 et Antoninus. Hujus avunculus fuit Gaius Caligula. Felice regnante in Judea, seditio orta est in Cesarea Palestina, et magnam Judeorum multitudinem perdidit. [Linus corepiscopus sub Petro apostolo exteriora curavit per annos undecim, menses tres.]

[Col. 0646D] 60. 2. [XXXVIII.] (HIER.) Marcellinus et Aviola. Festus successit Felici, apud quem presente Agrippa rege [cod. in margine, Ciclus 3. dec. incip.] Paulus apostolus religionis suae rationem exponens, vinctus Romam mittitur; his consulibus teste Cassiodoro.---Anno 2 Neronis, id est 26 post passionem, et post biennium libere suae custodiae, ad predicandum liber dimittitur anno 4 Neronis, [Romani dicunt Petrum annis 15 in Roma fuisse, antequam Paulus ad Romam venit.]

[Col. 0647A] 61. 3. [XXXIX.] (HIER.) Nero et Vetus. Probus Rome eruditissimus grammaticus.

62. 4. [XL.] (HIER.) Nero 2. et Pisso. Statius Ursulus Tolosensis celeberrime in Gallia rhetoricam docet.

63. 5. [XLI.] (HIER.) Nero 3o et Mesala. Nero matrem suam Agrippinam et sororem patris interfecit. Terrimotus Rome et defectio solis.

64. 6. [XLII.] (HIER.) Nero 4. et Cornelius. Nero tantae luxuriae fuit, ut frigidis et calidis labaretur ungentis. Festo procuratori Judeae succedit Albinus. (BEDA.) Jacobus filius Alphei, frater Domini, cum 30 annis post passionem Hierusolimorum rexisset ecclesiam, octavo Kal. April., sancto die paschae, a Judeis lapidatur, vindicantes in eo, quod Paulum [Col. 0647B] interficere non potuerunt. [B. super actus apostolorum: »Constat quod beatus Jacobus 30o post passionem Domini anno suum consummavit martyrium.« Petrus 38o id est ultimo anno Neronis passus est, et Petrus in secunda sua scripsit epistola: »Certus sum quod velox sit depositio tabernaculi mei, secundum quod et dominus noster Jesus Christus significavit mihi per relevationem [105 1Kb] .« Beda: »Unde, patet, imminente passione hanc scripsit epistolam, cum multo ante Jacobus migravit ad Dominum [106 1Kb] .«] Quoniam itaque octavo Kal. April. in pascha passus sit Jacobus, et hoc in anno 30 post passionem factum est, juxta totam aeclesiam atque omnes historicos satis apparet quod sexto Kal. April. surrexit Dominus. Hic itaque annus 5 Neronis [Col. 0647C] ratione temporis, secundum vero falsam supputationem Olympiadum, ejus est septimus, in quo antea juxta Bedam ac Theophilum in octavo Kalend. April. Dominum resurrexisse narravimus. Resurrectionem enim Christi in hoc anno octavo Kal. Aprilis sanctus Beda sic putat, propter supputationem iniquam cronicae [107 1Kb] Eusebii, et post eam suam cronicam composuit ab incarnatione Domini, sicut ipse dicit. Jacobo vero passo, in tronum ejus successit suus frater Simeon qui et Simon adsumitur. Hi fratres Domini dicuntur, quia mater eorum Maria, uxor Alphei, soror erat Mariae, matris Domini. Quam Mariam Cleopae dicit Johannes, vel quod Alpheus Cleopas, vel post natum Jacobum defuncto Alpheo Maria nupsit Cleopae, cui Symeonem filium genuit; qui Cleopas fuit [Col. 0647D] frater Josephi. [Hieronimus (adv. Helvidium Op. IV, II, p. 138) [108 1Kb] : Ipsa etiam Maria est, que Jacobi minoris scribitur mater, fuit uxor Alphei et soror matris Domini; quam Mariam Cleopae Johannes dicit, a patre, vel a gentilitate familiae, vel alia causa, vel binomia fuit.---Fratres Domini appellantur filii materterae ejus Mariae, qui antea non credentes, postea crediderunt; vel unus eorum statim credidit alii diu [Col. 0648A] non. Et hanc esse matrem Jacobi et Josetis, id est Maria Cleope, uxorem Alphei, hanc dictam Mariam Jacobi minoris; quae est mater Jacobi et Joseph secundum Matheum.]

65. 7. [XLIII.] (HIER.) Pius et Tupilianus. Nero Rome cithara contendens.

66. 8. [XLIV.] (OROS. VII, 7) Macrinus et Gallus. Nero retibus aureis piscaretur, quae funibus purpureis extrahebantur. Ante mensam Neronis fulmen cecidit.

67. 9. [XLV.] Crassus et Bassus. Marcus evangelista carne exuitur sancto die paschae, 7 die Kalend. Maii, ut legitur in martirologio: »Marci evangelizae nativitas 7 Kal. Maii.«---(EUSEB. Hist. eccl. II, 15, 16.) Hic discipulus et interpres sancti Petri apostoli, rogatus [Col. 0648B] Romae a fratribus, scripsit evangelium; quod quanto ceteris tardius inchoavit, tanto in longiora scribendo tempora porrexit. Ab initio enim evangelicae predicationis, quod per Joannem factum, cepit, usque ad tempus quo apostoli predicavere pervenit. Quod cum Petrus audisset, probavit, et aeclesiis legendum sua auctoritate edidit. Quo evangelio assumpto, idem Marcus, mittente Petro, perrexit in Aegyptum, et primum Alexandriae Christum nuntians, constituit aeclesiam. Erat autem tanta doctrina vitaeque continentia, ut omnes sectatores Christi ad exemplum suum cogeret. Cujus Petrus in prima epistola meminit (V, 13), Romam nomine Babilonis nominans: »Salutat vos quae est in Babilone collecta, et Marcus filius meus.« Quique constitutis et [Col. 0648C] confirmatis aeclesiis per Libiam, Maricam, Hammonicam, Pentaopolim, Alexandriam atque Egyptum universam, ad ultimum tentus est a paganis [Bedae mart.] qui remanserunt in Alexandria. Qui videntes eum missas facientem, die sancto pascha, 7 Kal. Maii, misserunt funem in collum ejus, et trahebant eum ad loca Bucoliae quae erant juxta mare sub rupibus, ubi erat aeclesia constructa, defluebantque carnes ejus [in terram], ac saxa inficiebantur sangine. Vespere autem facto, misserunt eum in carcirem, ubi circa mediam noctem primo angelica vissitatione confirmatus est. At mane, dum tracheretur ad loca Bucoliae, gratias agens [et dicens] »Domine, in manus tuas commendo spiritum meum,« obiit, et sepultus est in loco lapidis excissi [Col. 0648D] cum gloria, a viris sanctis, octavo anno Neronis. Haec in martirologio. Quod autem nostrum, non Ebreorum pascha celebravit, Marcus testis est, et etiam Beda super acta apostolorum ita*: »Constat jam apostolum Petrum Rome die dominico resurrectionis domini nostri Jesu Christi pascha celebrasse. Constat etiam hoc, evangelistam Marcum ab eo missum docuisse in Aegypto.« Haec Beda [Col. 0649A] (Retract. ad. c. XXI). Quoniam igitur indictione decima incepit primus annus Neronis, in 22. anno post passionem, et indictione tertia, octavus ejusdem annus finitur, in anno 33. post passionem, in quo 7. Kal. Maii Dominico die pascha passus est Marcus, et pagani carnes ejus in terram radiebant, tamen adhuc spiritum retinens usque mane: nonne emicat, quod Christus 6. Kal. Aprilis resurrexit a mortuis? Pascha enim. 7. Kal. Maii non ante vel post predictum annum quam 92 annis habetur.---(HIER.) Post Marcum evangelizam primus Alexandrinae aeclesiae ordinatur episcopus Anianus, qui prefuit annis 22.

68. 10. [XLVI] (HIER.) Silanus et Paulinus. Perseus obiit anno aetatis 29. Thereme [109 1Kb] a Nerone aedificatae [Col. 0649B] quas Neronianas appelavit. Nero Rome in citarizarum agone contentens [110 1Kb] , cunctos superat. M. Anneus Lucanus Cordubensis poeta, in Pissoniana conjuratione deprehensus, brachium ad seqandas venas prebuit medico. Nero ut similitudinem Troiae ardentis inspiciret, plurimam partem Romanae urbis accendit. In Assiae tres urbes terrae motu conciderunt, Laudacia, Hiarapolis, Colasse. Albino succedit Florus, sub quo Judei contra Romanos rebellaverunt. Junius Gallio, frater Senice, egregius declamator, propria se manu interfecit. Non est acta ante Neronem in suam presentem [111 1Kb] defferente.

69. 11. [XLVII] (HIER.) Gensinus et Apuleius. Duae tantum sub Nerone provinciae factae, Pontus Polemiacus [Col. 0649C] et Alpes Cottiae, Cottio rege defuncto. Multi nobilium Rome a Nerone interfecti. Nero in Olympiade coronatur. Cericas, citharistas, tragoedos, aurigas vario certamine superans.

70. 12. [XLVIII] (HIER.) Capito et Rufus. L. Annius Seneca Cordubensis, preceptor Neronis et patruus Lucani poetae, incisione venarum et veneni haustu periit. Rursum Nero Sthimia, Phithia, Actia celebrans, inter cericas, tragoedos et citharizas coronatur. [Linus his consulibus passus 9. Kal. Octobris. Cletus corepiscopus successit annis 12, m . . . ]

71. 13. [XLIX] (HIER.) Italicus et Turpilianus. Nero in expensas centias centena milia decretu senatus annua subministrat. Nero cum ceteris viris insignibus et Octaviam uxorem suam interfecit, [Col. 0649D] Cornutumque filosophum et preceptorem Persii in exilium fugat [112 1Kb] . Musonius et Plutharchus filosofi clari. [Petrus, sicut in gestis pontificum habetur (in quibusdam codd.), Clementem episcopum consecravit, eique cathedram et omnem eclesiam disponendam commisit, dicens: »Sicut mihi gubernandi tradita est a domino meo Jesu Christo potestas ligandi solvendique, ita et ego tibi committo, ut ordinans dispositores diversarum causarum, per quos actus eclesiasticos profligatus, tu minime in [Col. 0650A] curis seculi deditus reperiaris, sel solummodo ac orationem et predicare populo vacare stude.«---Petrus [113 1Kb] ordinavit duos episcopos. Linum et Cletum, qui presentialiter omne ministerium sacerdotale in urbe Roma populo vel supervenientium exhiberent. Beatus [114 1Kb] autem Petrus ad orationem et predicationem populum erudiens vacabat.---(Lib. pont.) Linus fuit tempore Neronis, a consulatu Saturnini et Scipionis usque ad Capitone et Rufo consulibus; martirio coronatus et sepultus juxta corpus beati Petri in Vaticano, 9. Kal. Octobris. Cletus fuit temporibus Vespasiani et Titi, a consulatu Vespasiani [115 1Kb] 7. in Domitiano [116 1Kb] 5. usque ad Domitiano [117 1Kb] et Rufo consulibus, passus et sepultus 6. Kal. Maii juxta corpus beati Petri in Vaticano. Clemens [Col. 0650B] fuit temporibus Galbe et Vespasiani, a consulatu Tragali et Italici usque ad Vespasiano nono et Tito.


[Cod. in marg. Prima persecutio aecclesiae.

72. 14. [L] (HIER.) Silvanus et Otho. [His consulibus, teste Cassiodoro, Nero Petrum et Paulum et sese interfecit.] L. Annius Melas, frater Senecae et Callionis, bona Lucani poetae filii sui a Nerone promeretur. (BEDA.) Primus Nero super omnia scelera sua etiam primam persecutionem in Christianos facit, in qua una die beatus Petrus crucifigitur et Paulus gladio ceditur, [anno 38. post passionem]. (HIER.) Contra Judeos, qui Cesti Florii avaritiam non ferentes rebellant, Vespasianus magister militiae a Nerone transmittitur. Vespasianus multas urbes in Judea capit. Flavius Josephus scriptor [Col. 0650C] historicus, dux belli Judeorum, cum a Romanis interficiendus esset, Vespasiano predixit de morte Neronis et ejus imperio.

Leo secundus, successor Agathonis papae, in sua decretali epistola sic: »Si autem Petrus princeps apostolorum adjutores sibi scivit Linum et Cletum, non tamen potestatem pontificii, animas ligandi vel solvendi normam, eis tradidit; sed Clementi successori suo, qui sedem apostolicam post eum et potestatem pontificalem, tradenti sibi beato Petro apostolo, tenere promeruit. Linum nanque et Cletum nihil legimus umquam egisse ex pontificali ministerio potestative, sed quantum eis a beato Petro precipiebatur, tantum solummodo agebant.« Haec Leo papa.---Clemens ergo papa primus post petitionem [Col. 0650D] Romanam aeclesiam tenuit, vel cum Lino et Cleto sicut cum Petro fuerat. Post Petrum, immo etiam cum Petro, primus papa sanctus Clemens Romanam regit aeclesiam, ipso ita teste. Decretalis epistola Clementis Romani pontificis: »Clemens Romanae aeclesiae presul, Jacobo karissimo Hierusolimarum episcopo (epist. 2, LABB. Conc. l. p. 50). Quoniam, sicut a beato Petro apostolo accepimus, omnium apostolorum principe et patre, qui claves regni celestis accepit, aequaliter tenere debemus de [Col. 0651A] sacramentis quae geruntur in sanctis, te ex ordine nos decet instituere. Tribus enim gradibus commissa sunt sacramenta divinorum secretorum, id est prespetero, diacono et subministro; hi cum timore et tremore reliquias corporis Dominici debent custodire fragmentorum, neque putredo in sacrario, et neque agatur negligenter, nec portioni corporis et sanguinis Domini gravis inferatur injuria. Communio enim domini nostri Jesu Christi si negligenter agatur, et non curat admonere officia, gravi anathemate perculsus, pro judicio digna humiliationis plaga feriantur. Certe tanta in altari holocausta offerantur, quanta populo sufficere debent; quod si remanserint, in crastinum non reserventur, sed cum timore et tremore clericorum consumantur. [Col. 0651B] Qui autem residua corporis Dominici, quae in sacrario relicta sunt, consumunt, non statim ad communes accipiendos cibos conveniant, nec putent sanctae portioni commiscere cibum, qui per aqualiculos digestus in secessum defunditur. Si igitur mane Dominica pars porrigatur, usque ad sextam jejunent ministri, qui eam consumpserint; et si tertia vel quarta hora acceperint, jejunent usque ad vesperum. Sic secreta sanctificatione aeterna custodienda sunt sacramenta. De vassis sacris sane ita gerendum est: Altaris palla, cathedra, candelabrum et velum, si fuerint vetustate consumpta, incendentur; quoniam non licet ea quae in sacrario fuerunt male tractari; sed incendentur. Cineres quoque eorum in babtisterio inferantur, ubi nullus transitus [Col. 0651C] habeatur, aut in pariete vel in fossis pavimentorum jactentur, ne introeuntium pedibus inquinentur. Nemo per ignorantiam clericus palla mortuum credat obvolvendum, vel scapulas operiere diaconus velit, de his quae fuerint in altare. Qui fecerit vel leviter, si diaconus, triennio et sex mensibus a Dominico erit altari, gravi percussus anathemate, removendus. Quod si clericos prespiter non admonuerit, 10 annis et 5 mensibus excommunicatus sit. Qui non docuit eos de his, et postea cum grandi humilitate matri reconcilietur aecclesiae. Pallas vero et vela sanctauarii [118 1Kb] diaconi cum humilibus ministris intra sacrarium lavent, ne forte pulvis Dominici corporis foras extra sacrarium male decidat, sindone foris delata, et erit hoc operanti peccatum; [Col. 0651D] ideo in sacrario ministris precipimus cum omni diligentia custodire. Pelvis nova. munda, cui nihil aliud tangat ad Dominici altaris [cultum], ubi pallae laventur. Vela autem non ipsa, sed in alia laventur. Precipimus etiam, ne extra aeclesiam sive laico de fragmentis oblationum ponatur ad mensam. Unde scis tu, qui passim sacrarii panes indignis impendis, unde nosti, si a mulieribus mundi sunt hi quibus impendis? Hinc et David, interrogatus ab Abimelech sacerdote, cum se mundum ante triduum profiteretur a muliere, panes propossitionis manducavit. [Col. 0652A] Ministri altaris prespeteri sive diaconi ad Dominica tales eligantur officia, qui ante ordinationem conjuges suas reliquerunt. Quod si post ordinationem ministro contigerit propriae invadere cubile uxoris, sacrarii non intret limina, nec sacrari portitor fiat, nec altare contingat, nec ab offerentibus holocausti oblationem suscipiat, nec ad Dominici corporis portionem [accedat], aquam sacerdotum manibus porrigat, ostiam forinsecus claudat, minora gerat officia, urceum sane ad altare vel calicem non suggerat. Si forte quispiam prespiter sive diaconus sacrarii vel velum vendiderit, noverit se Judae Scariothis suscepturum penam.« Et postea ita concludit Clemens: »His ergo bene parete [119 1Kb] sententiis; ne quis haec precepta minime credat implenda, et [Col. 0652B] judicii Dei ignis aeterni tormenta sustineat, qui aeclesiastici operis sacra neglexerit. Haec ergo, frater Jacobe, de ore sancti Petri jubentis audivi. Si quis haec precepta non integra custodierit, sit anathema usque ad adventum domini nostri Jesu Christi. Haec precepta a sancto Petro apostolo accepi, et tibi, karissime frater Jacobe, insinuare curavi, ut servari omnia precipias sine macula. Si quis audierit te, utilis minister erit Jesu Christi. Qui autem non audierit te, immo loquentem Dominum per te, ipse sibi damnationem adquirit. Omnipotens Deus, karissime frater, sua te protectione custodiat, atque ad celestis remunerationem patriae cum multiplici animarum fructu perducat. Deus te iterum iterumque incolomem custodiat, reverentissime frater. Amen.« [Col. 0652C] Alia decretalis epistola Clementis Romani episcopi, successoris Petri (epist. 3, ib., p. 53): »Clemens urbis Romae episcopus,« et reliqua. Et infra sic: »De quibus et beatus Petrus, instructor et ordinator noster,« Et paulo post: »Haec apostoli a Domino acceperunt et nobis tradiderunt. Haec nos docemus, vobisque haec omnibus absque reprehensione tenere et docere, quibus agendum est, mandamus.« Et post: »Dominus noster Jesus Christus mittens discipulos suos, precepit nobis, in quacumque civitate intraveritis, dicite: »Pax huic domui,« et reliqua. Alia epistola: »Clemens Romanae urbis episcopus karissimis fratribus Julio et Juliano,« et reliqua. Alia epistola (epist. 5, ib., p. 61): [Col. 0652D] »Dilectissimis fratribus et condiscipulis Hierusolomis, cum karissimo fratre Jacobo episcopo habitantibus, Clemens episcopus,« et reliqua. Haec dixit sanctus Clemens.---Sanctus ergo Clemens non tantum successor beati Petri fuit, sed etiam vivente Jacobo, novem annis ante passionem Petri, Romanam cathedram tenuit, juxta scripturam et deinde post Petrum 21, id est 12 cum Cleto vel cum Linio et Cleto, et 9 annos post eos, usque dum in exilium missus est. Si sanctus Clemens papa fuit tunc, quando decretalem istam epistolam sancto Jacobo conscripsit. Nullius autem legitur decretalis [Col. 0653A] epistola nissi papae. Qui anni novem ejus imputantur, quasi post Cletum tantum ipsis solis chathedram teneret, et pretermittitur Ancletus papa secundus, post Petrum decem annis sedens, quia non possunt sub regibus subputari usque ad Trajanum imperatorem papae quatuor. Jacobus enim in anno trigesimo post passionem, et Petrus 39, passus sit. Trajanus etiam in anno 70, post passionem regnare cepit. Sub quo passus est sanctus Clemens. Nullum autem gravi anathemate sententiae percussisset sanctus Clemens, nec episcopali potestate sedis apostolicae dicendo: »Sit anathema.«

Linus ex precepto beati Petri precepit (H. pont.), ne mulier invelato capite aeclesiam intret. Cujus Paulus in epistola ad Thimotheum meminit (ADON. [Col. 0653B] Mart.); qui etiam martirio 6. Kal. Decembris coronatur (II Tim. IV, 21). Romae passi Processus, Martinianus, et 47 qui babtizati sunt a beato Petro, et in custodia Mamortini retrussi, Torpes, Marcellus, Apuleius; in Alexandria Marcus evangelista octavo anno Neronis; Mediolanis Nazarus, Celsus; apud Maceriam Aquileiam Hermagoras episcopus, Fortunatus diaconus, cum Constantia.

Orosius prespiter sic (VII, 7): »At vero Nero, postquam Galbam in Hispania imperatorem creatum ab exercitu cognovit, totus animo ac spe concidit;« siquidem Petro in urbe Roma interfecto et Christianis penarum diversitate laniatis, de Hispania ilico Galba surrexit. (OROS. HIER.) Cumque inde Nero incredibilia perturbandae, immo ignominiosissime [Col. 0653C] subruendae rei publicae mala moliretur, hostis a senatu pronuntiatus, et ignominiose fugiens, ad quartum ab Urbe lapidem, id est ad quartum miliarum, in suburbano libertini sui, inter Salariam et Numentanam viam, semetipsum occidit, aetatis 32. anno, in quo omnis familia Augusti consumpta est.

Romanorum 7. Galba Servius, mox ut mortem Neronis comperit, Romam venit. (OROS. VII, 8. H. Rom.) Qui cum antiquissimae nobilitatis senator anno 63. aetatis esset, ab Hispanis et Gallis electus, mox ab universo exercitu libenter acceptus est. Nam privata ejus vita insignis erat militibus et militaribus ac civilibus rebus, saepe consul, sepe proconsule, [Col. 0653D] frequenter dux gravissimis bellis. Hujus breve imperium bono cepit exordio, nissi propensior erat ad severitatem. Orosius sic (VII, 8): »Cumque omni avaritia, sevitia segnitiaque offenderet, sibi Pisonem nobilem industriumque adolescentem in filium atque in regnum adoptavit. (H. Rom.) Cum quo insidiis Othonis in medio urbis Romae foro capite truncatus est, mense septimo, septemque diebus sui imperii; et sepultusque est in suis ortis, qui sunt via Aurelia, non longe a Roma.« Haec Orosius. Hic igitur regnavit usque mensem Julium, in anno 39. post passionem, juxta temporis rationem.

73. 1. [LI] (HIER.) Vespasianus et Titus. M. Favius Quintillianus Romam a Galba perducitur.

[Col. 0654A] (OROS.) Romanorum 8. Lucius, qui et Otho, Galba et Pissone Romae interfectis, inter tumultus cedesque intravit imperium. (H. Rom.) Hic matre erat nobilior quam patre, neutro tamen obscuro; in privata vita mollis et Neronis familiaris, in imperio documentum sui non potuit ostendere. Nam cum Otho Galbam occidit, a Germanis Vitellius factus est imperator. (OROS.) Otho ergo cum mox creatum imperatorem in Gallia per Germanicas legiones Vitellium comperisset, bellum civile molitus est. Cum autem tribus primum levibus preliis, hoc est uno apud Alpes, alio circa Placentia, tertio circa locum quem Castoris vocant, contra Valentem et Cinna Vitellianos duces congressus victor exstetisset (Jos. De bello. Jud. V, 8, H. Rom.) quarto apud [Col. 0654B] Betriacum preleio, cum advertisset suos vinci, cum ingentes tamen copias haberet, et petentibus militibus ne tam cito de eventu belli disperaset, dixit se tanti non esse, ut propter eum bellum civille oriretur. Anno 38. aetatis, imperii autem die 90, quam imperare ceperat, sese interfecit; hoc est usque in mense Octobrem, in eodem anno quo Galba occissus sit. Cui successit Vitellius.

Romanorum nonus rex Vitellius regnavit mensibus 8, diebus 8, usque octobrem mensem, in anno 40. post passionem.

74. 1. [LII] (HIER.) Vespasianus 2. et Titus 2. His consulibus, Cassiodoro teste, Vespasianus apud Judeam ab exercitu imperator apellatus est. (OROS.) Vitellius, occisso Othone, potitus imperio, cum suis [Col. 0654C] Othonisque militibus ingenti gloria victor Romam advenit. (H. Rom.) Hic familia honorata ortus magis quam nobili. Namque pater ejus non admodum clare natus, tres tamen ordinarios gessit consulatus. Hic cum multo dedicore et gravi sevitia notabilis, precipue ingluvie et voracitate vitam humanam propriis malis aggravavit; quippe cum de die saepe quarto vel quinto fertur epulatus. Notissime certe cena memoriae mandata est, quam ei frater Vitellius exibuit, in qua super ceteros sumptus 2000 piscium et 7000 avium appossita traduntur. Hic cum Neroni similis esse vellet, et id adeo se preferret, ut etiam exsequias Neronis, quae humiliter sepultae erant, honoraret. (OROS.) Qui cum de Vespesiano [Col. 0654D] comperit, primum molitus est deponere imperium; sed postea a quibusdam animatus, Sabinum, Vespasiani fratrem, nihil tum mali suspicantem, cum ceteris Flavianis in Capitolium compulit. Succensa itaque templo, et mixta simul flamma ruinaque, omnes in unum pariter interitum atque tumultum dedit. Post deficiente in Vespasiani nomine, et ab exercitu suo destitutus, appropinquantibusque jam hostibus trepidus, cum se in quandam proximam Palatio cellam contrusisset, turpissime inde protractus est, et per viam et Urbem puplice nudus super terram, erecta coma et capite ei subjecto ad mentum, et passim fimum in os ejus conjectantibus carnificibus, in forum deductus est, et ad pectus ab omnibus oviis appetitus; postremo apud Gemonias [Col. 0655A] scalas graduum minutissimorum ictuum crebrisque compunctionibus, gladio stercore involuto, excarnificatus est, et inde unco tractus, in Tiberem projectus, commune etiam sepultura caruit. (H. Rom. et OROS.) Vitellius vero occissus est 3. die mensis Octobris, Josepho Judeorum historico teste et tunc vivente. (De b. Jud. V, 13.) Eusebius sic. »Galba 7. mense imperii sui in medio Romanae urbis foro capite truncatur. (HIER.) Otho 3o regni sui mense apud Vetriacum proprio manu occubuit. Vitellius 8. mense sui imperii a Vespasiani ducibus occissus, in Tiberim projecitur.« Haec Eusebius. Hoc autem tempus inter Neronem et Vespasianum nec Eusebius necque etiam Beda supputat. (OROS.) Multis autem et nefaris modis post (Jos. l. l.) complures [Col. 0655B] dies a Vespasiani militibus, id est ab Antonio Primo et Martiano, qui Vitellium occiderunt, ducibus Vespasiani, adversum senatum populumque Romanum indiscreta cede saevitum est. (OROS.) Vespasianus autem (Jos. ib. VII, 9) cum Judeos in urbe Hierusolimorum, precipue ob diem festum paschae congregatos, obsidione clusisset, cognita morte Neronis, hortatu plurimorum regnum [120 1Kb] et ducum, maxime Josephi Judeorum ducis sententia---qui captus cum in vincula conjiceretur, constantissime dixit, sicut Suetonius refert, continuo se ab eodem Vespasiano sed imperatore solvendum,---imperium adeptus (HIER.), bellum Tito filio commendans, Romam per Alexandriam proficiscitur. (OROS.) Sed cognita morte Vitellii, paulisper Alexandrie substitit. [Col. 0655C] Titus vero ab exercitu pronuntiatus est imperator. Muros urbis universos solo coequavit. 600 milia Judeorum interfecta eo bello, Cornelius et Suetonis referunt. Josephus vero Judeus, qui ipse prefuit bello et apud Vespasianum post predictum imperium veniam gratiamque meruit, scribit, undecies centena milia gladio et fame perisse. Reliquias autem toto orbe dispersas, numero 900 milia, narratur.---Vespasianus et Titus imperatores appellati. (Cf. Hier.)

Romanorum 10. Vespasianus secundum omnes regnavit annis 9, menses 11, dies 22, hoc est usque Kalendas Octimbr. in anno 50. post passionem.

75. 1. [LIII] (HIER.) Vespasianus 3. et Nerva. Capitolium Rome incensum.

[Col. 0655D] 76. 2. [LIV] (HIER.) Vespasianus 4. et Titus 3. His consulibus a Tito, filio Vespasiani, Judea capta est. Ut Josepus dicit, undecies et centena milia fame et gladio perierunt et centum milia captivorum sunt venditi. Evangelium secundum Matheum: »Amen dico vobis, non relinquetur hic lapis super lapidem, qui non destruetur (Matth. XXIV, 2).« Hieronimus sic: »Juxta historiam manifestus est sensus, quia 42. anno post passionem, sub Vespasiano et Tito, ipso cum templo magnificentissimo civitas funditus [Col. 0656A] est eversa, ita ut solo coequaretur.« Haec Hieronimus. In anno ergo 42. post passionem, hoc est cum anno passionis, in quo incepit Vespasianus annum 2, capta est Hierusalima, in diebus paschae, Josepho teste et ibi presente. [Sanctus [121 1Kb] quoque Spiritus per os David sic: »Quanta malignatus est inimicus in sancto, et gloriati sunt qui oderunt te in medio paschae« et reliqua.] Cum enim noluerunt verti ad penitentiam, Domino eos exspectante per annos 40, dignum erat ut in tempore quo occiderunt Dominum etiam ipsi occiderentur. Pascha enim Hebreorum anno predicto contigit quarta feria, in qua congregati sunt omnes principes sacerdotum et seniores populi in atrium principis sacerdotum, qui dicebatur Cahiphas, et concilium fecerunt ut Jesum dolo [Col. 0656B] tenerent et occiderent (Matth. XXVI, 3, 4). Nostrum autem pascha 8. Kal. Aprilis, in quo crucifixerunt Dominum, in quibus Titus hiisdem diebus capit civitatem, deinde templum incendit, muros urbis universos solo coequavit; et undecies centena milia gladio et fame periisse scribit Josephus Judeorum historicus et tunc presens, et centum milia captivorum vendita et 90 milia dispersa. Ideo autem tanta multitudo Hierusalem erat tunc, quia ex omni Judea ad templum in diebus azimorum confluebant (ef. Oros. et Hier.).

77. 3. [LV] Vespasianus 5. et Titus 4.

78. 4. [LVI] Vespasianus 6. et Titus 5.

[Cod. in margine. Quartus decennovenn. cyclus incipit indict. 15].

[Col. 0656C] 79. 5. [LVII] Vespasianus 7. et Titus 6. Vespasianus Capitolium edificare orsus est. In Alexandria facta est seditio. Achaia, Aliciarchodus [122 1Kb] , Bizantium, Samus, Trochia Celicia, Commagine, quae liberae antea et sub regibus amicis erant, in provincias redactae.

80. 6. [LVIII] (HIER.) Commodus et Rufus. Colossus erectus est, altitudinis habens [pedes [123 1Kb] ] centum septem.

81. 7. [LIX] (HIER.) Vespasianus 8. et Titus [7]. Asconius Pedianus scriptor historicus clarus habetur, qui 73o aetatis suae anno captus luminibus, 12 postea annis in supremo omnium honore consenescit.

82. 8. [LX] (HIER.) Vespasianus 9. et Titus 8. [Col. 0656D] Gabianus rethor [nomine [124 1Kb] ] celeberrime in Gallia docet.

83. 9. [LXI] (HIER.) Silvanus et Verus. Tres civitates Cipri terrae motu corruerunt. Lues ingens Rome facta, ita ut per multos dies in efemeridem 10 milia ferme mortuorum hominum efferentur.

84. 10. [LXII] (HIER.) Domitianus et Messalianus. Vespasianus colonias deduxit. Apollinaris episcopus ad Ravennam missus, passus. (REG.) Vespasianus profluvio ventris in villa propria circa Sabinos obiit, [Col. 0657A] 69. aetatis anno. (HIER.) [Et Titus sibi successit, his consulibus, Cassiodoro teste.]

Romanorum 11. Titus, filius Vespasiani, juxta historiam Romanam, regnavit annis 2, mensibus 8, diebus 20, hoc est usque Kal. Junii, in anno 53. post passionem Domini.

85. 1. [LXIII] (HIER.) Domitianus et Rufus. Titus, filius Vespasiani, in utraque lingua disertissimus fuit et tantae bonitatis, ut, cum quadam die recordatus fuisset in cena nihil se in illo die cuiquam prestitisse, dixerit: »Amici, hodie diem perdidi.« Mons Vespius ruptus, in vertice tantum ex se jecit [125 1Kb] incendi, ut regiones vicinas et urbes cum hominibus exureret.

86. 2. [LXIV] (HIER.) Domitianus 3. et Sabinus. [Col. 0657B] Titus Musionium Rufum philosophum de exilio revocat. Titus ampitheatrum Romae aedificat, et in dedicatione ejus quinque milia ferarum occidit. Rome plurimae aedes incendio concremantur. Titus ob insignem mansuetudinem delicias humani generis appellatus est. Titus obiit in villa, qua et pater, anno aetatis 42, imperii autem anno 2, mense 8, die 20, secundum historiam Romanam. Cui successit frater ejus junior Domitianus, [predictis consulibus, Cassiodoro teste].

Romanorum 12. Domitianus regnavit annis 15, mensibus 5, secundum [omnes], hoc est usque ad Kal. Novembris, in anno 68. post passionem. Sub quo hi consules.

87. 1. [LXV] (HIER.) Domitianus 4, et Rufus. Domitiani [Col. 0657C] uxor augusta appellatur. [Cletus his consulibus passus est 6. Kal. Maii, secundum gesta pontificum.]

88. 2. [LXVI] (HIER.) Domitianus et Dolabella. Decreto senatus Titus inter deos refertur.

89. 3. [LXVII] (HIER.) Domitianus 6. et Rufus 4. Domitianus iunuchos prohibuit. Tres virgines Vestae ob stuprum damnatae. [Linus papa ann. 11.]

90. 4. [LXVIII] (HIER. [126 1Kb] ) Flavius et Trajanus. Plurimos senatorum Domitianus in exilium mittit.

91. 5. [LXIX] (HIER.) Domitianus 7. et Nerva. Secundus Alexandrinae aecclesiae episcopus constitutus Abilius, qui prefuit annis 13.

92. 6. [LXX] (HIER.) Trajanus 2. et Gabrio. Domitianus [Col. 0657D] templum sine lignorum admixtione construxit. Primus Domitianus dominum et deum appellari se jussit. Nassamones et Daci dimicantes adversus Romanos victi. Cujus anno 6. Clemens papa in exilium missus, ut videtur, cum annis 9 et mensibus 2 et diebus 10 post Cletum cathedram teneret (Lib. pont.).

93. 7. [LXXI] (HIER.) Domitianus 8. et Saturninus. [Col. 0658A] Duo menses aliter appellati, Septimber Germanicus et October Domitianus.

Ancletus papa post Petrum 2. Clementi successit, annis 10, ipso ita teste: Decretalis epistola Ancleti papae (ep. 1, p. 63). »Ancletus, servus Christi Jesu, in sede apostolica,« et reliqua. Et infra: »Nullus, ut ait beatus Clemens, antecessor noster,« et reliqua. Alia (ep. 2, p. 68): »Ancletus papa universis episcopis in Italia constitutis. Quoniam apostolicae sedis debitam reverentiam erga me caritas vestra distribuit,« et reliqua. Et post: »Et ut a beato Petro principe sumus instructi, a quo et prespiter sum ordinatus,« et reliqua. »Provinciae autem multo ante adventum Christi tempore divisserunt maxima ex parte; et postea ab apostolis et beato [Col. 0658B] Clemente precessore [nostro] ipsa divisio est renovata,« et reliqua. Alia (ep. 3, p. 72): »Ancletus, servus Jesu Christi, in apostolica sede a Domino constitutus, et a sancto Petro apostolorum principe prespiter ordinatus. Quoniam actenus de his a beato Petro apostolo et reliquis apostolis et beato Clemente nostro precessore et martire novimus statutum, denegare vobis minime possimus. Illi autem, qui in metrapoli a beato Petro, ordinante Domino, et precessore nostro, predicto sancto Clemente, sive a nobis constituti sunt, non omnes primates esse possunt,« et reliqua. Et post: »Aliae autem primates civitates, quas vobis conscriptas in quodam tomo mittimus, a sanctis apostolis et a beato Clemente sive a nobis primates predicatores acceperunt. Haec vero sacrosancta Romana et apostolica ecclesia non [Col. 0658C] ab apostolis, sed ab ipso Domino Salvatore nostro primatum obtinuit, dicens beato Petro apostolo: »Tu es Petrus,« et reliqua usque »Erunt soluta et in coelo.« Adhibita est etiam societas in eadem Romana urbe beatissimi Pauli apostoli, vassis [127 1Kb] electionis, qui uno die unoque tempore glorioso morte cum Petro, sub principe Nerone agonizans, coronatus est.« Et post: »Ait ergo apostolorum princeps beatus Petrus de sancto precessore nostro Clemente, plebibus predicando, docens eas qualiter ei obedire debirent eumque observare: »Si inimicus est alicui Clemens pro actibus suis, vos nolite expectare, ut ipse vobis dicat: »Cum illo vos nolite amici esse;« sed prudenter observare debetis et [Col. 0658D] voluntati ejus absque communione [128 1Kb] obsecundare, et are [129 1Kb] vos separate ab eo cui ipsum sentitis adversum, sed nec loqui his quibus ipse non loquatur, ut unusquisque, qui in hac culpa est, dum cupit omnium vestrum amicitias ferre, festinet citius reconciliari ei qui omnibus preest; et per hoc redeat ad salutem, cum obedire ceperit monitis presidentis. Si vero quis amicus fuerit his quibus ipse non loquitur, unus est et ipse ex illis qui exterminare [Col. 0659A] Dei aeclesiam volunt,« et reliqua. Hec Ancletus papa ait. Ancletum [(123) 1Kb] vero omnino Eusebius pretermissit, quoniam Linus et Cletus, qui non fuerunt papae, et Clemens atque Anacletus a passione Petri in ultimo anno Neronis usque ad Trajanum non possunt simul sub regibus stare. In loco annorum enim Clementis, quibus post Petrum cum Lino et Cleto, si simul post Petrum vivi fuerunt, vel cum Cleto tantum Clemens cathedram tenuit, Linus et Cletus sunt possiti; et in loco Ancleti papae, qui post Clementem decem annis successit, Clemens possitus.

94. 8. [LXXII] (HIER.) Silvanus et Priscus. Quintillianus, ex Hispania Calagurritanus, primus Rome publicam scolam et salarium e fisco accepit et claruit.

[Col. 0659B] 95. 9. [LXXIII] (HIER.) Asprenas et Clemens. Domitianus plurimos nobilium in exilium mittit atque occidit; mathematicos et philosofhos Romana [130 1Kb] urbe pepulit.

96. 10. [LXXIV] (HIER.) Domitianus 9. et Clemens 2. Multa opera in Roma facta, in quibus Capitolium, forum transitorium, divorum porticus, Isium ac Serapium, stadium, horrea piperaza, Vespasiani templum, Minerva Calchidica, odium, forum Trajani [131 1Kb] , thermae Trajanae et Ticianae, senatus, ludus matutinus, mica aurea. [His consulibus Ancletus papa obiit, secundum gesta pontificum.]

97. 11. [LXXV] (HIER.) Nerva 2 et Rufus. Domitianus de Dacis et Germanis triumphavit. Domitianus [Col. 0659C] tantae superbiae fuit, ut aureas et argenteas statuas sibi in Capitolio poni jussit.

98. 12. [LXXVI] (HIER.) Fulvius et Vetus. Maxima virginum Vestualium Cornelia convicta stupri, juxta legem viva defossa est. Domitianus prohibuit vites in urbibus seri.

99. 13. [LXXVII] (HIER.) Sabinus et Antoninus. Fl Joseppus vicessimum librum antiquitatum hujus temporis scribit. Domitianus multos nobilium perdidit et quosdam in exilium missit.


[Cod. in marg., Persecutio secunda.]

100. 14. [LXXVIII] (HIER.) Nerva 3. et Trajanus 3. Secundus post Neronem Domitianus Christianos persequitur; et sub eo apostolus Johannes in ferventis olei dolium ante portam Latinam Rome missus [Col. 0659D] (REG., BEDA, HIER.), sed nihil lessus tamen, quia a corruptione carnis erat immunis; deinde in Pathmum insulam religatus apocalipsin vidit, quam Hirenius interpretatus est. [His consulibus Clemens papa passus est, secundum gesta pontificum.]

101. 15. [LXXIX] [132 1Kb] (HIER.) Senecio et Palma. Domitianus rursum philosofos et mathematicos Romae [Col. 0660A] per edictum extrudit. Apollonius Tianius et Eufrates insignes philosophi habentur. Romae 6 Kal. Mai natalis Ancleti papae et martyris, sub Domitiano passi (BEDAE Mart.), qui memoriam beati Petri construxit et compossuit, ubi episcopi reconderentur (Lib. pont.).

Evaristus papa 3. annis 10, mensibus 2.

102. 16. [LXXX] (HIER.) Trajanus 4. et Fronto. Domitianus eos qui de genere David erant interfici jussit, ut nullus Judeorum regni reliquus foret. Scribit Bruttius, plurimos Christianorum sub Domitiano fecisse martirium, inter quos et Flaviam Domicillam, Flavi Clementis consulis ex sorore neptem, in insulam Pontianam relegatam, quia se Christianam esse testata [133 1Kb] est. (H. R.) Multa signa atque portenta [Col. 0660B] Romae et toto orbe facta. Domitianus suorum conjuratione occissus est in palatio, anno aetatis 35, et per vispiliones ignobiliter portatus, [et Nerva successit, his consulibus, Cassiodoro teste].

Romanorum 13. Nerva, Josebio et Beda teste, regnavit anno 1, mensibus 4, diebus 8, hoc est usque ad Kal. Martii, in anno 70. post passionem. Sub quo hi consules fuerunt, teste Cassiodoro.

103. 1. [LXXXI] (HIER.) Trajanus 5. et Ofitus. Alaxandriae 3. episcopus Cerdo annis 11. Senatus decrevit ut omnia quae Domitianus statuerat in irritum deduceretur. Itaque multi quos injuste jecerat de exilio reversi, nonnulla bona propria reciperunt.

104. 2. [LXXXII] (HIER.) Senecio 2. et Sura. Aiunt [Col. 0660C] et apostolum Johannem inter reversos de exilio solutum, Effhesum revertisse; in qua urbe et hospitiolum et amicos amantissimos sui habebat. (BEDA.) Evangelium quoque contra hereticos conscribit. Justus a Tiberiade Judeorum scriptor agnoscitur. (HIER.) Rome passus Eutices, Victorinus et Mauro; apud Amiterninam urbem Victorinus episcopus, frater Severini. (REG.) Nerva obiit in ortis Salustianis, 72. aetatis anno, cum jam Trajanum adoptasset in filium, [his consulibus, teste Cassiodoro]. (HIER.) Trajanus, Agrippine filius, in Gallis imperator factus, natus Italice in Hispania.

Romanorum 14. regnavit Trajanus annis 19, mensibus 6, diebus 15, teste omne historico, hoc est usque Kalendas Septembris, in anno 89. post passionem. [Col. 0660D] Sub quo hi consules fuerunt, teste Cassiodoro.

105. 1. [LXXXIII] (HIER.) Trajanus 6. et Maximus. Decreto senatus Nerva in deos relatus.


[cod. in margine. Ciclus sol. incipit.]

106. 2. [LXXXIV] (cf. Beda.) Senecio 3 et Sura. Hoc anno, id est 84o incarnationis secundum Dionissium, [Col. 0661A] in fine diei Dominici subsequente, 6 Kal. Januarii, posset Johannes dormire.

107. 3. [LXXXV] (HIER.) Urbanus et Marcellus. Hirenus [134 1Kb] enim episcopus scribit Johannem apostolum usque ad Trajani tempora permansisse. Post quem discipuli ejus insignes fuerunt Papias Hieropolitanus episcopus et Polycarpus Zmirneus et Ignatius Antiochenus episcopus.

108. 4. [LXXXVI] (HIER.) Condidus et Quadratus. Trajanus de Dacis Scithis triumpavit.

109. 5. [LXXXVII] (HIER.) Commodus et Cerealis. Trajanus, victo rege Decibalo, Daciam facit provinciam.

110. 6. [LXXXVIII] (HIER.) Senecio 4. et Sura 3. Hiberius [135 1Kb] , Sarmatas Orozoenos, Arabas, Bosporanos, Colcos in fidem accepit, Seleuciam et Tesifontem, [Col. 0661B] Babilonem occupavit et tenuit. In mare Rubro classem instituit, ut per eam Indiae fines vastaret.

111. 7. [LXXXIX] (HIER.) Gallus et Bradua. Romae aurea Domus incenditur. Hoc anno dominicus dies 6 Kal. Jan. contigit, quo forte sanctus Johannes obiit. [Decretalis epistola Evaristi papae (ep. 2, Conc. p. 71) data est Gallo et Bradua viris clarissimis consulibus sub quibus passus secundum gesta pontificum.]

112. 8. [XC] (HIER.) Affricanus et Crispinus. Terre motu quatuor urbes Asiae subversae, Elea, Mirina, Pitanae, Cimae, et Greciae duae Opitiorum et Oritorum.

113. 9. [XCI] (HIER.) Crispinus 2 et Solenus. [Col. 0661C] Alexandrinae ecclesiae 4 episcopus ordinatus nomine Primus annis 11 Evaristus papa obiit 10 Kal. Jan.

114. 10. [XCII] Pisso et Rusticus.

Alexander papa 4 post Petrum annis 10, mensibus 5.


[cod. ad marg. Persecutio tertia.]

(BEDA, EUS. Hist. eccl. III, 132) Trajano Christianos persequente, Simon, qui et Simon, filius Cleopae, qui post Jacobum Hierosolimis tenebat episcopatum, crucifigitur, omnibus mirantibus, et ipso judice, ut 120 annorum senex crucis suplicium pertulisset.

115. 11. [XCIII] (HIER.) Trajanus et Africanus 2. Ignatius quoque Antiocenae [aecclesiae] episcopus Romam perductus, bestiis traditus; post quem tertius constituitur episcopus Oron. Plinius Secundus, [Col. 0661D] cum quandam provinciam, et in magistratu suo plurimos Christianorum interficisset, multitudine eorum perterritus, quaesivit de Trajano, quid facto [136 1Kb] opus, et nuncians, et preter obstinationem non sacrificandi et antelucanos coeptus [137 1Kb] ad canendum cuidam Christo ut Deo, nihil apud eos reperiri; preterea ad confederandam disciplinam vetari ab his homicidia, furta, adulteria, latrocinia et his similia. Ad quem commotus Trajanus rescripsit, hoc genus quidem [138 1Kb] inquirendos non esse, oblatos vero puniendos. [Col. 0662A] Tertulianus reffert in Apollogetico. [Alexander papa constituit aquam sparsionis cum sale benedicto in habitaculis hominum spargi (L. pont.).]

116. 12. [XCIV] (HIER.) Celsus et Crispinus. Plinius Secundus Novocomensis orator et historicus insignis habetur; cujus plurima ingenia opera exstant.

117. 13. [XCV] (HIER.) Asta et Piso. Tres Galatiae civitates terrae motu erutae. Pantheon Romae fulmine concrematum.

118. 14. [XCVI] (HIER.) Messala et Pedon. Post Justum aecclesiae Hierosolimitanae episcopatum 4 suscepit Zaceus.

119. 15. [XCVII] Aemilius et Vetus. Post [139 1Kb] quem 5 Tobias; cui succedit 6 Benjamin, ac deinde 7 Johannes, 8 Mathathias; in cujus locum 9 constituitur [Col. 0662B] Philippus.

120. 16. [XCVIII] (HIER.) Niger et Apronianus. Trajanus, Armeniam, Assiriam et Messopothamiam fecit provincias.

121. 17. [XCIX] (HIER.) Clarus et Alexander. Judai qui Lybie erant adversus cohabitatores alienigenas dimicant; similiter in Aegypto et in Alexandria; apud Cirinen quoque et Thebaiden magna seditione contendunt; verum gentilium pars superat in Alexandria.

122. 18. [C] (HIER.) Adrianus et Salinator. Judeis Messopotamiae rebellantibus, precepit imperator Trajanus Lissiae Quieto, ut provinciam exterminaret; et adversus quos Quietus aciem instruens infinita milia eorum interfecit. Ob hoc procurator Judeae ab imperatore [Col. 0662C] decernitur. Salaminam urbem Cipri, interfectis in ea gentibus, subvertere Judaei.

123. 19. [CI] (ADONIS Mart.) Adrianus 2 et Rusticus. Alexandri pape passio 5 Non. Mai., Rome via Numentana, ab Urbe miliario 7, cum Eventio et Theodolo presbeteris, sub Trajano imperatore, judice autem Auriliano decollatus; siquidem Adrianus non adhuc imperabat, sicut [140 1Kb] in martirologio legitur.

Sixtus papa quintus, annis 10, mensibus 11. Qui constituit in decretis ut sacra misteria non tractentur nisi a sacris ministris, et ut intra actionem missarum »Sanctus, sanctus, sanctus« cantaretur et reliqua usque »Osanna in excelsis.« (Cf. Lib. pont.)

(REG.) Rome passi sunt Clemens et Alexander pape, Quirinus cum filio, Balbina, Sulpicius et Servilianus, [Col. 0662D] Domitilla et Seraphia virgines, Nereus, Achilleus, Ignatius, Antiochenus episcopus, discipulus Johannis.

124. 20. [CII] (Cass.) Servilius et Fulvius. His consulibus, Cassiodoro teste, Trajanus apud Seleuciam Hesauria profluvio ventris obiit, anno aetatis 63. mense 9, die 4. Mensis autem 9 anni est secundum Latinos Septimber. (HIER.) Ossa autem Trajani in urnam auream conlata, et in foro sub columna possita, solusque omnium intra urbem sepultus.

[Col. 0663A] Romanorum 15. Adrianus secundum Romanam historiam regnavit annis 21, mensibus 10, diebus 20, hoc est usque ad Kal. Augusti, in anno 111 post passionem Domini. Sub quo hi consules fuerunt, teste Cassiodoro.

125. 1. [CIII] (HIER.) Verus et Auger. Adrianus Italice in Hispania natus, consobrinae Trajani filius fuit. Hadrianus Alexandriam a Romanis subversam publicis instauravit expensis. Hadrianus Trajani invidens gloriae, de Assiria, Mesopotamia, Armenia, quas ille provincias fecerat, revocavit exercitum.

126. 2. [CIV] (HIER.) Aviola et Pansa. Hadrianus Judeos capit, secundo contra Romanos rebellantes. Senatus Trajanum in deos reffert. Hadrianus cruditissimus in utraque linga, sed puerorum parum [Col. 0663B] continens fuit.

127. 3. [CV] (HIER.) Paternus et Torquatus. Adrianus reliqua tributa urbibus relaxavit, cartis pupilice incensis; plurimos etiam tributis liberos prestitit. Plutarchus Cheroneus et Sextus et Agathobolus et OE. omaus philosophi insignes habentur.

128. 4. [CVI] (HIER.) Gabrio et Apronianus. Bellum contra Sauromatas gestum. Terrae motu facto, Nicomedia ruit, et Nicenae [141 1Kb] urbis plurimae eversae sunt, ad quarum instaurationem Hadrianus de puplico est largitus impensas.

129. 5. [CVII] (HIER.) Assiaticus et Quintus. Eufrates Stoicus philosophus moritur. Hadrianus in Libiam, quae a Judaeis vastata [142 1Kb] fuerat, colonias deducit.

130. 6. [CVIII] (HIER.) Verus et Ambiguus. Hadrianus [Col. 0663C] Atheniensibus leges petentibus ex Draconis et Solonis reliquorumque libris jura compossuit.

131. 7. [CIX] (HIER.) Gallicanus et Titianus. Cefissus fluvius Eleusinam inundavit, quem Adrianus [143 1Kb] ponto [144 1Kb] conjungens Athenis hiemem exegit.

132. 8. [CX] (HIER.) Torquatus et Libo. Hierosolimis 10 post Philippum constituitur episcopus Seneca. Post quem 11 Justus, cui succedit 12 Levi, post quem 13 Efres, 14 Jesses, 15 Judas. Hi omnes usque ad eversionem, quam ab Adriano perpessa est Hierusalem, ex circumcisione hi episcopi prefuerunt.

133. 9. [CXI] (HIER.) Cellsus et Marcellinus. Hadrianus sacris Eleusine initiatus, multa Atheniensibus dona largitur. Quadratus, discipulus apostolorum, et Aristides Atheniensis, noster philosophus, [Col. 0663D] libros pro Christiana religione Hadriano dedere compossitos.


[Cod. in marg. Ciclus solis inc.]

134. 10. [CXII] (HIER.) Pontianus et Rufus. Et Serenus Granius legatus, vir adprimae nobilitatis, litteras ad imperatorem missit, iniquum esse dicens clamoribus vulgi innocentium hominum sanginem concedi et sine ullo crimine nominis tantum et secte reos fieri.

135. 11. [CXIII] (HIER.) Augurinus et Sergianus [Col. 0664A] Quibus [145 1Kb] commotus Adraanus, Minutio Fundanae proconsuli Asiae scripsit, sine objectu criminum Christianos non condempnandos; cujus epistolae usque ad nostram memoriam clarat exemplum. Imperator Adrianus pater patriae appellatur.

136. 12. [CXIV] (ADON. Mart.) Teberius et Silanus. Sixtus papa passus 8 Idus April.

(Cf. Lib. pont. ADON. Mart., HIER.) Thelesphorus papa 6 post Petrum, annis 11. Hic constituit ut 7 ebdomadas plenas ante pascha omnes clerici a carne jejunant et in nocte natalis Domini missae celebrarentur et ut apud missam »Gloria in excelsis« cantaretur.

Antiochiae constituitur 4 episcopus Cornelius. Nicapolis et Cessarea terrae motu conciderunt.

137. 13. [CXV] (HIER.) Sergius et Verus. Antinous [Col. 0664B] puer regis eximiae pulcritudinis in Egipto moritur, quem Adrianus vehementer deplorans---nam in diliciis habuerat---in deos refertur; ex cujus nomine etiam urbs appellata est. Alexandrinae aecclesiae 6 episcopus prefuit Heumines annis 13.

138. 14. [CXVI] (HIER.) Pompeianus et Atilianus. Templum Rome et Veniris sub Adriano in Urbe factum est. Salvius Julianus perpetuum compossuit edictum.

139. 15. [CXVII] (HIER.) Pompeianus 2 et Commodus. Hadrianus Athenis hiemem exigens, Eleusinam invissit. Hadrianus cum insignes et plurimas aedes Athenis fecisset, agonem edidit bibliothecamque extruxit.

140. 16. [CXVIII] (HIER.) Laelius et Albinus. Judei [Col. 0664C] in arma versi, Palestinam depopulati sunt, tenente provinciam Tinio Rufo cui ad obprimendos rebelles Hadrianus missit exercitum. Favorinus et Polemo rethores insignes habentur.

141. 17. [CXIX] (HIER.) Camerinus et Niger. Basilides heresiarches in Alexandria commoratur, a quo Gnostici. Chochebas dux Judaicae factionis, nolentes sibi Christianos adversus militem Romanum ferre subsidium omnimodis cruciatibus necat [146 1Kb] .

142. 18. [CXX] (HIER.) Antonius et Presens. Bellum Judaicum, quod in Palestina gerebatur, finem accepit, rebus Judeorum penitus oppressis; ex quo tempore etiam introeundi eis Hierosolimam licentia ablata est.

143. 19. [CXXI] (HIER.) Antonius 2 et Presens 2. [Col. 0664D] Primum [147 1Kb] Dei nutu, sicut profhetae vaticinati sunt, deinde Romanis interdictionibus. Hierosolimae primus ex gentibus constituitur Marcus, cessantibus episcopis his qui fuerunt ex Judeis, numero 15, a passione Domini per annos 107 [sicut Eusebius et Beda perhibent. Da igitur annos 34 Domini usque in passionem, fiunt 34 et 107, 141 anni, usque ad annum quo omnes Judei ex Hierusalem sunt projecti.]

144. 20. [CXXII] (HIER.) Severus et Sylvanus. Aelia ab Aelio Adriano condita est, in fronte ejus portae [Col. 0665A] qua Bethelem egredimur sus scalptus [148 1Kb] in marmore significans Romanae potestati subjacere Judaeos. Nonnulli a Tito Aeliano, filio Vespasiani, exstructum arbitrantur. [Hieronimus [149 1Kb] (ep. 49, ad Paulinum): »Ab Adriani temporibus usque ad imperium Constantini per annos circiter 180, in loco resurrectionis Domini simulacrum Jovis, in crucis rupe statua [150 1Kb] ex more [151 1Kb] Veneris a gentilibus possita colebatur, estimantibus persecutionis auctoribus quod tollerent fidem nobis resurrectionis et crucis, si loca sancta per idola polluissent.«]

145. 21. [CXXIII] (ISID.) Rufinus et Torquatus. Hoc tempore erat Aquila Ponticus secundus interpres post septuaginta interpretes, [qui Scripturam de Hebreo transtulit]. Thelesforus papa passus Nonas [Col. 0665B] Januar. (ADON. Mart.).

Hyginus papa 7 post Petrum annis 4. Hic constituit clerum et distribuit aecclesiasticos gradus (cf. Lib. pont.).

(AD. Mart. REG.) Rome passi sunt Sixtus et Thelesforus papae, Getulius Sabina et Serafhia virgines; apud Messeanam civitatem Apuliae Eleutherius episcopus cum Anthia matre, Dionisius episcopus Ariopagita; apud Tiburnam urbem Italiae Simmphorossa cum septem filiis suis; apud Athenas Quadratus et et Aristides clarescunt.

(CASS., H. R.) His consulibus Adrianus intercutis aquae morbo apud Baias in Campania anno aetatis 61o [obiit], imperii autem anno 21, mense 10, die 20, sicut in Romana historia habetur. Cui successit [Col. 0665C] Antonius Pius. Sub quo sequentes consules fuerunt, teste Cassiodoro. Orossius sic:

Romanorum Titus Antoninus cognomento Pius 13 imperator a Julio Caesare, segregatis a numero principum Galba Othone et Vitellio, regnavit cum liberis suis Aurelio et Lucio viginti et non plenis tribus annis. Haec Orossius (VII, 14). Mensibus item tribus, secundum Eusebium et Bedam, hoc est usque Kal. Novembr., in anno 134 post passionem Domini. Quia autem mos erat historicorum, ut imperatori deputarent annum in quo moriretur vel regno difficeret, ideo potest dici quod non plenis viginti tribus annis Antonius Pius regnavit, cum non usque in finem anni vixit.

146. 1. [CXXIV] (ISID.) Torquatus 2 et Herodes. [Col. 0665D] [Iste Pius dictus, quia in omni regno Romano hominibus debita relaxavit.]

147. 2. [CXXV] (HIER.) Aviola et Maximus. [Inde] Antoninus pater patriae appellatus.

148. 3. [CXXVI] (HIER.) Antoninus 3 et Aurelius. Sub Higino Romanae urbis episcopo Valentinus heresiarches et Cerdo, magister Margionis, Romam venerunt.

[Col. 0666A] 149. 4. [CXXVII] (HIER.) Gratus et Seleucus Justinus filosophus librum pro nostra religione conscriptum Antonio tradidit. Yginus papa obiit 4 Idus Januarii (AD. Mart.).


Pius papa octabus post Petrum annis 15

150. 5. [CXXVIII] (Lib. pont., BEDA.) Antonius 4. et Aurelius. Sub pio papa Hermes scribit librum qui dicitur Pastoris, in quo preceptum angeli continetur ut pascha die Dominico celebraretur.

151. 6. [CXXIX] (HIER.) Largus et Messalianus. Antiochiae 5. constituitur episcopus Eros.

152. 7. [CXXX] (HIER.) Torquatus 3. et Julianus. Alexandriae 7. episcopatum suscepit Marcus annis decem.

153. 8. [CXXXI] (HIER.) Orfiscus et Priscus. Valentinus [Col. 0666B] hereticus agnoscitur et permanet usque ad Anicetum papam.

154. 9. [CXXXII] (HIER.) Gabrio et Vetus. Mesomedes Cretenensis chitaricorum carminum musicus poeta cognoscitur.


[Cod. in marg., Ciclus 8 decen. inc. ind. 1.]

155. 10. [CXXXIII] (ISID.) Gordianus et Maximus. Marcheon heresiarches agnoscitur.

156. 11. [CXXXIV] (HIER.) Gabrio 2. et Romulus. Taurus Beriticus Platonicae sectae philosophus clarus habetur.

157. 12. [CXXXV] (HIER.) Presens et Rufus. Arrianus philosophus Nicomidenasis agnoscitur.

158. 13. [CXXXVI] (HIER.) Commodus et Lateranus. Et Mamimus [152 1Kb] Tirius. Apollonius Stoicus, [Col. 0666C] natione Chalcidicus.

159. 14. [CXXXVII] (HIER.) Verus et Sabinus. Et [154 1Kb] Basilides Scitopolitanus philosophi [153 1Kb] illustres habentur

160. 15. [CXXXVIII] (HIER.) Sylvanus et Augurinus. Qui [154 1Kb] Verissimi quoque caesaris preceptores fuerunt.

161. 16. [CXXXIX] (HIER.) Barbarus et Regulus. Alexandriae aeclesiae 8. episcopus prefuit Celadion annis 14.


[Cod. in marg., Ciclus solaris inc., et infra, Quarta persecutio.]

162. 17. [CXL] (HIER.) Tertullus et Sacerdos. Cresens Cinicus agnoscitur, qui Justino, nostri dogmatis philosophi, quia se gulosum [155 1Kb] et prevaricatorem [Col. 0666D] coarguebat, persecutionem suscitavit, in qua ille gloriose pro Christo sanginem fudit.

163. 18. [CXLI] (ISID.) Quintillius et Priscus. Gallianus medicus Pergamo genitus.

164. 19. [CXLII] (HIER.) Verus et Bradua. Pius papa obiit [5. Idus Julii [156 1Kb] .] (Cf. Lib. pont Ad. mart.)

Anicetus papa 9. post Petrum, annis 11, mensibus [Col. 0667A] 4. Hic constituit ne clericus comam nutriret, juxta preceptum apostoli.

165. 20. [CXLIII] (HIER.) Antoninus 5. et Aurelius 3. Sub Anniceto papa Policarpus Romam veniens, multos ab heretica labe castigavit, qui Valentini et Cerdonis fuerant nuper doctrina corrupti.

166. 21. [CXLIV] (BEDA). Antoninus 6. et Aurelius 4. Hierosolimarum episcopatum post [157 1Kb] Marcum 17. suscepit Cassianus, post quem 18. Publius, cui successit 19. Maximus, 20 Julianus, 21. Gaianus, 22. Simmachus, 23. Gaius, 24. Julianus, 25 Capito.

167. 22. [CXLV] (HIER.) Antoninus 7. et Aurelius 5.

168. 23. [CXLVI] (CASS.) Proconsul. Antoninus et Aurelius [158 1Kb] . Antonius Pius apud Lorum villam [Col. 0667B] suam 12. ab Urbe miliaro moritur, his consulibus teste Cassiodoro. Cui successerunt filii sui, id est Marcus Antoninus Verus et Lucius Annius et Antoninus Severus. Sub quibus hi consules fuerunt sequentes.

Romanorum 17. Marcus Antoninus Verus cum fratre Lucio Commodo post patrem regnavit annis 19. mense 1, hoc est usque Kal. Decembris in anno 153. post passionem.

169. 1. [CXLVII] (HIER.) Duo augusti consules. Hi primum aequo jure imperium administraverunt, cum usque ad hoc tempus singuli augusti fuerunt.

170. 2. [CXLVIII] (HIER.) Rusticus et Aquilinus. Lucio cesari Athenis sacrificanti ignis in coelo ab [Col. 0667C] occidente in orientem ferri vissus est.

171. 3. [CLXIX] (HIER.) Lalejanus et Pastor. Vologessus rex Parthorum vicinas sibi Romanas provincias depopulatus est.

172. 4. [CL] (HIER.) Marcinus et Celsus. Fronto orator insignis habetur, qui Antoninum Verum Latinis litteris erudivit. Seleucia Assiriae urbs cum trecentis milibus hominum a Romanis capta.

173. 5. [CLI] (HIER.) Orsitus et Pudens. Apud Pissas Peregrinus philosophus, rogo ex [159 1Kb] lignis compossuerat incensis, semetipsum projecit. Lucius cessar de Parthis cum fratre triumpavit.

174. 6. [CLII] (HIER.) Pudens 2. et Pollio. Alexandriae aeclesiae 9. episcopus prefuit Agrippinus annis [Col. 0667D] 12. Persecutione orta in Assia, Policarpus et Pionius facere martirium, quorum scriptae quoque passiones feruntur. Plurimi in Gallia gloriosse ob nomen Christi interfecti; quorum usque presentem diem condita libris certamina perseverant.

175. 7. [CLIII] (HIER.) Verus et Quadratus. Lues multas provincias occupavit, Roma ex parte occupata. Romani contra Germanos, Marcomanos, Quados, Sarmatas, Dacos dimicant.

[Col. 0668A] 176. 8. [CLIV] (AD. Mart.) Apronianus et Paulus. Annicetus papa passus 16. Kal. Maii.

Soter papa 10. post Petrum annis 9; qui constituit ut nulla monacha pallam sacratam in aeclesiae contingeret, neque incensum poneret.

(HIER.) Antiochiae 7. [160 1Kb] episcopus ordinatur [161 1Kb] Theofilos cujus plurima ingenii operat exstant. L. imperator anno regni 9. sive, ut quidam putant, 11. inter Concordiam et Altimum apoplexi extinctus est, sedens cum fratre in vehiculo.

177. 9. [CLV] (HIER.) Priscus et Appollinaris. Antonino imperatori inclito Asianus Sardens [162 1Kb] appollogeticum Christianis tradidit. Appollinaris Asianus Hieropolitanus episcopus insignis habetur.

178. 10. [CLVI] (HIER.) Cethecus et Clarus. [Decretalis [Col. 0668B] epistola Soteri pape (ep. 2, Conc. p. 101) data est Cetheco et Claro viris clarissimis consulibus.] Dionissius episcopus Corinthiorum clarus habetur, et Pinnitus Cretensis vir eloquentissimus.

179. 11. [CLVII] (HIER.) Severus et Herennianus. Pseudoprofhetia quae Catafrigas nominatur accepit exordium, auctore Montano et Priscilla Maximillaque insanis vatibus. Tatianus hereticus agnoscitur, a quo Engraticae.

180. 12. [CLVIII] (HIER.) Orfitus et Pluton. Bardesanes alterius hereseos princeps notus efficitur. Oppianus Cilex poeta cognoscitur; qui aeliutica miro splendore conscripsit. Tanta per totum orbem pestilentia fuit, ut pene usque ad internicionem Romanus exercitus deletus sit.

[Col. 0668C] 181. 13. [CLIX] (HIER.) Severus et Pompeianus. Imperator Antonius multis adversum se nascentibus bellis sepe ipse intererat, sepe duces nobilissimos destinabat.

182. 14. [CLX] (HIER.) Gallus et Flaccus. In [163 1Kb] quibus semel Pertinaci et exercitui, qui cum eo in Quadorum regione pugnabat, siti oppressis, pluvia divinitus missa est; cum e contrario Germanos et Sarmatas flumina [164 1Kb] persequeretur et plurimos eorum interficerent.

183. 15. [CLXI] (HIER.) Pisso et Julianus. Extant litterae M. Aurelii gravissimi imperatoris, quibus illam Germanicam sitim Christianorum forte militum precationibus impetrato imbrii [165 1Kb] discussam contestatur.

[Col. 0668D] 184. 16. [CLXII] (HIER.) Pollio et Aper. Atticus Platonicae sectae philosophus agnoscitur. Sotter papa obiit 11. Kal. Maii. (AD. Mart.)

(BEDA.) Eleuterius papa 11. annis 10, mense uno.

(HIER.) Lucius Britaniae rex ab Eleuterio papa per epistolam Christianum se fieri impetrat. Antiochiae 7. constituitur episcopus Maximus.

[Col. 0669A] 185. 17. [CLXIII] (HIER.) Commodus et Quintillius. Antonius Commodum filium suum consortem regni facit. Antonius cum filio de hostibus triumpavit, quos, per triennium apud Carnuntum habens stativa castra, vastaverat.

186. 18. [CLXIV] (HIER.) Orfitus et Rufus. Imperatores multis multa largiti sunt, et peccuniam, quae fisco debebatur, provinciis concedentes, tabulas debitorum in medio Romanae urbis foro igne incendi precipiunt, ac ne quid bonitati deesset, seniores quasque leges novis constitutionibus temperaverunt. (REG.) Romae passus Annicetus papa, Simmetrius presbiter, Felicitas cum septem filiis, Julius, Antonius, Eusebius, Potentianus, Peregrinus, Vincentius; apud Sebastem Armeniae minoris multi martires sub [Col. 0669B] Agriculo judice; apud Spoleatum Concordius; apud Smirnam Policarpus episcopus, discipulus Johannis, item Germanicus et Pionius; apud Apamiam Alexander et Gaius; apud Cretam urben Cortinae Philippus episcopus; apud Pergamum urbem Assiae Carpus episcopus, Papyrius diaconus, Justinus philosophus; apud Lugdunum Galliae Hireneus episcopus cum multis, Fotinus episcopus ejusdem urbis, et Blandina cum aliis 68, Epipodius et Alexander; in Siria Corona et Victor; Mediolanis Faustus; Gabillone Marcellus; item in territorio Cabillonensi castro Trenorcio Valerianus; in Alexandria Tholomeus et Lucius [166 1Kb] .

187. 19. [CLXV] (HIER.) Commodus 2. et Verus. Antoninus post victoriam adeo in editione munerum [Col. 0669C] magnificus fuit, ut centum simul leones exhibuerit. Commodus a senatu augustus appellatur. Zmirna urbs Assiae terre motu ruit; ad cujus instaurationem decennalis tributorum immunitas data est. Alexandriae aeclesiae episcopatum sortitus est Julianus 10. annis 10. (CASS.) His [167 1Kb] consulibus, teste Casiodoro, Antoninus in Pannonia morbo periit, anno aetatis 61; cui successit Commodus, filius suus. Sub quo sequentes consules fuerunt, teste Cassiodoro.

Romanorum 18. Commodus secundum omnes regnavit annis 13, mensibus item 8, juxta historiam Romanam, hoc est Kal. Augusti, in anno 167. post passionem.

188. 1. [CLXVI] (HIER.) Presens et Gordianus Commodus de Germanis triumpavit.

[Col. 0669D] 189. 2. [CLXVII] (HIER.) Commodus 3. et Rufus. Templum Sarapidis Alexandrinae incensum.


[Cod. in marg., Ciclus solis inc.]

190. 3. [CLXVIII] (HIER.) Mammertinus et Rufus. Hirenus episcopus Lugdunensis insignis habetur.

191. 4. [CLXIX] (HIER.) Commodus 4. et Victorinus. Thermae Commodiane Romae factae.

192. 5. [CLXX] (HIER.) Marullus et Helianus. [Col. 0670A] Commodus Septembrem mensem nomine suo appellavit.


[Cod. in marg., Ciclus decimus decennov. cicli magni inc. ind. nona.]

193. 6. [CLXXI] (HIER.) Maternus et Bradua. Hierosolimis 26. ordinatus episcopus Maximus; post quem 27. Antoninus, 28. Valens, 29. Dulcianus, 30. Narcissus, 31. Dius, 32. Germanio, 33. Gordius, 34 rursum Narcissus. Tantis apud Hierosoliman episcopis, non potuimus discernere tempora, eo quod usque in presentem diem episcopatus eorum anni minime salvarentur. (ep. 2, p. 101) In Capitolium fulmen ruit, et magna inflammatione facta, bibliotheca et vicina quaque aedes concrematae. [Decretalis epistola Eleuterii papae data est Materno et [Col. 0670B] Bradua VV., id est viris venerabilibus, CC., id est clarissimis consulibus.]

194. 7. [CLXXII] (HIER.) Commodus 5. et Gabrio. Commodus multos nobilium interfecit.

195. 8. [CLXXIII] (HIER.) Crispinus et Helianus. Commodus et [168 1Kb] spectacula populo Romano prebet insignia.

196. 9. [CLXXIV] (ISID.) Fuscianus et Silanus. Theodotio Effessius interpres tertius habetur.

197. 10. [CLXXV] (HIER.) Duo et [169 1Kb] Sillani. Alexandrie 11. constituitur episcopus Demetrius annis 43. Commodus imperator, colossi capite sublato, suae imaginis caput jussit imponi.

198. 11. [CLXXVI] (HIER.) Commodus 6. et Septimianus. [Col. 0670C] Serapio 9. Antiochiae episcopus ordinatus.

199. 12. [CLXXVII] (HIER.) Apronianus et Bradua. Incendio Romae facto, palatium et edes Vestae plurimaque Urbis pars solo coequatur. Eleuterius papa obiit 8. Kal. Junii. (AD. Mart.)

Victor 12. papa annis 10, mens. 16.

200. 13. [CLXXVIII] (p. 103.) Commodus 7. [170 1Kb] et Gravius. Decretalis [171 1Kb] epistola Victoris papae: »Victor Romane ac universalis aeclesiae archiepiscopus Theophlio episcopo et cunctis fratribus Alexandriae Cristo famulantibus, salutem in Domino,« et reliqua. Haec epistola data est 13 Kalendas Augusti, Commodo et Gravio viris venerabilibus clarissimis consulibus. (REG.) Multi in tempore hujus passi sunt [Col. 0670D] ex his quos supra diximus. Sed propter similitudinem nominum imperatorum minime passiones discernuntur. Dicunt tamen quod Hirenius Lugdunensis episcopus sub isto passus.

201. 14. [CLXXIX.] Commodus [172 1Kb] 8. et Pertinax. His consulibus, Casiodoro teste, Commodus strangulatur in domo Vestiliani; cui successit Pertinax. Sub quo hi consules fuerunt.

Romanorum 19. Helius Pertinax secundum omnes [Col. 0671A] regnavit mensibus sex, hoc est usque Kal. Februarii, in anno 168. post passionem.

202. 1. [CLXXX] (HIER.) Flaccus et Clarus. Pertinax sexagenario major, cum prefecturam Urbis ageret, ex senatus consultu imperare jussus est. Pertinax, obsecrante senatu ut uxorem augustam et filium cessarem appellaret, contradixit; sufficere sibi testatur quod ipse regnaret invitus. (BEDA.) Victor papa, datis late libellis, constituit ut pasca die Dominico, sicut et precessor ejus Eleterius, a 14. luna primi mensis usque in 21. celebraretur. Cujus decretis Theophilus, Cesareae Palaestinae episcopus adjuvavit. His consulibus, teste Cassiodoro, Pertinax occiditur in palatio, scelere Juliani jurisperiti.

(H. R.) Romanorum 20. Salvius Julianus secundum [Col. 0671B] historiam Romanam post Pertinacem invassit rem publicam, vir nobilis et jure peritissimus, nepos Salvi Juliani, qui sub D. Adriano perpetuum compossuit edictum. Orosius sic (VII, 16): »Julianus, interfecto Pertinace, invassit imperium, sed mox a Severo apud pontem Mulvium bello civili victus, interfectus est, mense 7 postquam imperare ceperat; et ita inter [173 1Kb] Pertinacem et Julianum unus annus asumptus.« Haec Orosius. Et hoc est usque Kalendas Septembris, in eodem anno 169 post passionem.

(CASS.) Romanorum 21. Severus, provincia Tripolitanus, natus oppido Lepti, regnavit annis 18, teste Cassiodoro, mensibus etiam 3 secundum historiam Romanam, hoc est usque Kalendas Decembris, [Col. 0671C] in anno 186 post [174 1Kb] passionem. Sub quo hi consules fuerunt.

203, 1. [CLXXXI] (HIER.) Severus et Albinus. Severus, provincia Tripolitana oppido Lepti, solus ex Africa usque in presentem diem Romanus imperator fuit, et in honorem Pertinacis, quem Julianus occiderat, Pertinacem se cognominari jussit, [eo [175 1Kb] quod super 18 annos suos 6 mensibus regnavit (HIER.). Clemens Alexandrinae aeclesiae presbiter et Pantheus Stoicus philosophus in disputatione dogmatis nostri disertissimi habentur.

204. 2. [CLXXXII] (ISID.) Tertullus et Clemens. Simmachus interpres quartus habetur. (JORD. de r. s.) [Samarites [176 1Kb] quidam Simmachus Judeorum factus proselitus, divinas Scripturas ex Hebreo sermone in [Col. 0671D] Grecam linguam transfudit, suamque condidit editionem.]

205. 3. [CLXXXIII] (HIER.) Dexter et Priscus. Narcissus episcopus Hierosolimarum et Theophilus Cessariensis, Policarpus quoque et Bacchilus Assianae provinciae episcopus insignes habentur.

206. 4. [CLXXXIV] (HIER.) Lateranus et Rufinus. Quaestione orta in Asia inter episcopos, an secundum legem Moisi 14. mensis pascha observandum est, Victor Romanae urbis episcopus, et Narcissus Hierosolimorum, [Col. 0672A] Policrates quoque et Hirenus et Bacchilus plurimique aecclesiarum pastores, quid probabile visum fuerit, litteris ediderunt; quarum memoria ad nos usque perdurat. Decretalis epistola Victoris papae (ep. 2, p. 105) data Laterano et Rufino W. CC.

207. 5. [CLXXXV] (HIER.) Scoturninus et Gallus. Judaicum et Samaraticum bellum motum.

208. 6. [CLXXXVI] (HIER.) Anulinus et Fronto. Severus Parthos et Adiabenos superavit, Arabasque interiores ita cecidit, ut regionem eorum Romanam provinciam fecerit.

209. 7. [CLXXXVII] Severus 2 et Victorinus. Ob [177 1Kb] quae Parthicus, Arabicus, Diabenicus, cognominatus est.

[Col. 0672B] 210. 8. (CLXXXVIII] (HIER.) Fabianus et Mutianus. Victor papa obiit [Kal. Ag. [178 1Kb] ]. Severo imperante thermae Severianae Antiochiae et Romae Septizonium exstructum.

(Lib. pont.) Zepherinus 13. papa annis 9, qui constituit ut presentibus omnibus clericis et laicis fidelibus sive diaconus vel sacerdos ordinaretur, et a stantibus sacerdotibus missae celebrarentur.


[Cod. in margine, Persecutio quinta Ciclus 11. ind. 14.]

211. 9. [CLXXXIX] Severus 3. et Antonius. Quinta persecutione Severus persequitur Christianos.

212. 10. [CXC] (HIER.) Geta et Plautianus. Leonides, Origenis pater, gloriosa martiri morte transfertur.

213. 11. [CXCI] (HIER.) Chito et libo. Alexander [Col. 0672C] ob confessionem Dominici nominis insignis habetur.

214. 12. [CXCII] (HIER.) Antonius 2. et Getha 2. Clemens multa et varia conscribit.

215. 13. [CXCIII] (HIER.) Albinus et Aelianus. Musanus nostrae philosophiae scriptor agnoscitur.

216. 14. [CXCIV] (HIER.) Aper et Maximus. Clodio Albino, qui se in Gallia cessarem fecerat, apud Lugdunum interfecto,

217. 15. [CXCV] Antonius 3. et Getha. Severus [179 1Kb] in Brittanos bellum transfert, ubi ut receptas provincias ab incursione barbarica faceret securiores, vallum per 132 passuum milia a mare, ad mare duxit.

218. 16. (CXCVI] (HIER.) Pompeianus et Avitus. [Col. 0672D] Tertullianus Afer, centurionis proconsularis filius, omnium [Ciclus solis inc] aecclesiarum sermone celebratur.

219. 17. [CXCVII] (HIER.) Faustinus et Rufus. Origenis Alexandriae studiis eruditur.

220. 18. [CXCVIII] (HIER.) Gentianus et Bassus. Severus moritur Eburaici in Britannia; cui sucessit filius suus Caracalla. Romanorum 22: Bassianus Antoninus, qui et Caracalla, regnavit secundum omnes annis 7, mensibus item 2, juxta historiam Romanam, [Col. 0673A] hoc est Kal. Februarii, in anno 194. post passionem. Sub quo hi consules fuerunt, teste Cassiodoro.

221. 1. [CXCIX] (HIER.) Duo et Aspri. Antiochiae 9. episcopus constituitur Asclepiades.

222. 2. [CC] (HIER.) Antoninus et Balbinus. Alexander 35. Hierosolimarum episcopus ordinatur, adhuc vivente Narcisso, et cum eo pariter aecclesiam regit.

223. 3. [CCI] (HIER.) Messala et Sabinus. Antoninus Carcalla cognominatus propter genus vestis, quod Romae erogaverat; et e contrario Carcallae ex ejus nomine Antoniane dictae

224. 4. [CCII] (ISID.---JORD.) Laetus et Cerealis. In Hiericho quinta editio divinarum Scripturarum [inventa [180 1Kb] est in dolio], cujus auctor non apparet.

[Col. 0673B] 225. 5. [CCIII] (HIER.) Sabinus 2. et Venustus. Antonius Romae thermas sui nominis aedificat. (BEDA.) Perpetua et Felicitas apud Kartaginem Africae in castris bestiae deputatae pro Christo Nonas Martii.

226. 6. [CCIV] (HIER.) Presens et Extricatus. Antoninus tantae libidinis fuit, ut novercam suam Juliam uxorem duxit.

227. 7. [CCV] (OROS.) Antoninus V. C. conss. Antoninus adversus Parthos expeditionem molitus est.

228. 8. [CCVI] (CASS.) Adventus V. C. conss. His consulibus Casiodoro teste Antoninus in Ordroena inter Edessam et Carras interficitur anno aetatis 43; [cui Macrinus successit.]

(H. R.) Romanorum 23. Ophilus Macer, qui prefectus pretorio erat, cum filio Diadumeno imperator [Col. 0673C] factus est, sed nihil memorabile ex temporis brevitate egit. Nam imperium unius anni et duorum mensium habuit, teste historia Romana; hoc est usque Kalendas Aprilis, in anno 195. post passionem. Sub quo hi consules fuerunt, teste Casiodoro.

(HIER.) Antiochiae 10. episcopus constituitur Philetus. Circensibus Vulcanaliorum Rome amphiteatrum incensum. Abgarus vir sanctus regnavit Edesse, ut vult Affricanus. Zeferinus papa obiit.

(Lib. pont.) Calixtus papa 14. post Petrum annis 5. Hic constituit quatuor temporum jejunium in anno fieri, propter habundantiam vini, frumenti et olei, juxta profhetiam.

229. 1. [CCVII] (CASS.---OROS.) Antoninus et Sacerdos. His consulibus Macrinus cum filio apud Archilaidem [Col. 0673D] militare tumultu occiditur, quasi mense Februario; cui Marcus successit.

Romanorum 24. Marcus Aurelius Antonius Caracellae filius regnavit annis 4, mensibus quoque 8 juxta historiam Romanam; hoc est usque Kal. Decembris, in anno 199. post passionem. Sub quo hi consules fuerunt, teste Casiodoro.

230. 1. [CCVIII] (HIER.) Antoninus 3. et Comazon. M. Aurelius, sacerdos Eliogabali templi, adeo impudice in imperio suo vixit, ut nullum genus obscenitatis omisserit.

[Col. 0674A] 231. 2. [CCIX] (ISID.) Gratus et Seleucus V. C. Sexta editio inventa est Necapoli.


[Cod. in marg. Ciclus 12. decennov. inc. ind. 2.]

232. 3. [CCX] (EP. 1, p. 109.) Alexander et Antoninus aug. »Calizus papa archipresbiteris,« et reliqua, data Antonino et Alexandro viris clarissimis consulibus, 11. Kal. Decembris, in qua epistola predictum constituit jejunium. Eliogabulum templum Romae edificatum (HIER.). In Palestina Nicapolis, quae prius Emmaus vocabatur, urbs condita est, legationis industria pro ea suscipiente Julio Affricano scriptore temporum.

233. 4. [CCXI] Maximus et Helianus. His consulibus Cassiodoro teste Antoninus Romae occiditur tumultu militari, cum matre Simiasira.

[Col. 0674B] (H. R.) Romanorum 25. Alexander, Mammae filius, secundum omnes regnavit annis 13 et aliquibus diebus; hoc est usque Kalendas Januarii, in anno 212. Sub quo hi consules fuerunt, teste Cassiodoro.

234. 1. [CCXII] (HIER.) Julianus et Crispinus V. C. Alaxander Xerxem regem Persarum gloriosissime vicit. Calistus papa passus pridie Idus Octobris (cf. Mart.), sub Alexandro imperatore.

Urbanus 15. papa annis 9.

235. 2. [CCXIII] (HIER.) Fuscus et Dexter V. C. Alexander disciplinae tam severus corrector fuit, ut quasdam tumultantes legiones integras exsauctoraverit.

236. 3. [CCXIV] Alexander 2. et Marcellus. »Urbanus papa,« et reliqua (Conc. I, p, 113), data Nonas [Col. 0674C] Septembres, Alexandro viro clarissimo consule.

237. 4. [CCXV] (HIER) Annianus et Maximus. Ulpianus jurisconsultus adsessor Alexandri insignissimus habetur.

238. 5. [CCXVI] (HIER.) Albinus et Maximus. V. C. Thermae Alexandrinae Romae aedificatae.

239. 6. [CCXVII] (HIER.) Modestus et Probus V. C. Geminus prespiter Antiochenus et Hipolitus et Berillus episcopus Arabiae Postrenus clari scriptores habentur.

240. 7. [CCXVIII] (HIER.) Alexander 3. et Dion V. C. Antiochiae 11. constituitur episcopus Zebennius.

241. 8. [CCXIX] (HIER.) Gratus et Seleucus V. C. Alexandriae aecclesiae 12. episcopus ordinatur Heraclas [Col. 0674D] annis 16.

242. 9. [CCXX] (BEDA.) Pompeianus et Felicianus. Alaxander in matrem Mamea [181 1Kb] quia pius fuit, et ob id omnibus amabilis. Urbanus papa, postquam multos nobilium ad fidem Christi perduxit, passus est sub Alexandro, 8. Kal. Junii (AD. Mart.), et sepultus est in cimiterio Pretextati.

Pontianus 16. papa annis 5.

243. 10. [CCXXI] (HIER.) Lupus et Maximus V. C. Origines de Alexandria ad Cesaream Palestinae transit.

[Col. 0675A] 244. 11. [CCXXII] (BEDA.) Maximus et Paternus. Origenis Alexandriae et in toto orbi clarus.

245. 12. [CCXXIII] (BEDA.) Maximus et Urbanus. Mamea, mater Alexandri, cum Origenem vellet audire, Antiochiam accitum, summo honore habuit. (REG.) Romae passi Calistus et Urbanus papa, Cicilia virgo, Tiburcius, Valerianus, Galepodius presbiter, Austerius presbiter, Palmatius consul cum uxore et filiis, Simplicius senator.


[Cod. in marg., Ciclus solis incipit.]

246. 13 [CCXXIV] (CASS.) Severus et Quintianus. His consulibus Alexander in Gallia, id est Mogontia, tumultu militari interficitur. [Decretalis epistola Pontiani papae (Conc. I, p. 115 sqq.) data 10. Kal. Februarii, Severo et Quintiano VV. CC. SS.; et [Col. 0675B] alia*, data in Kal. Maii hisdem consulibus.]

(H. R.) Romanorum 26. Maximinus regnavit annis 3, mense uno et paucis diebus, hoc est usque Kal. Februarii, in anno 216. post passionem. Sub quo hi consules fuerunt, teste Cassiodoro.

247. 1. [CCXXV] (HIER.) Maximus et Affricanus. Maximinus, primus ex corpore militari, sine senatus auctoritate, ab exercitu imperator electus est. (AD. Mart.) Pontianus papa cum Ipolito prespetero in Sardiniam insulam a Maximino deportatus est, ibique fustibus 12. Kal. Decembres mactatus; cujus corpus beatus Favianus papa reduxit et in cimiterio Calisti sepelivit.

Antherus 17. papa mense uno. Decretalis epistola Antheri papae*: »Karissimis atque dilectissimis fratribus [Col. 0675C] Antherus papa,« et reliqua (ibid., p. 119); data 13. Kalendas Aprilis (cf. Mart.) Maximino et Africano consulibus. [Et alia epistola [(124) 1Kb] data Kal. Julii hisdem consulibus.] (Lib. Pont.) Antherus papa passus 3. Nonarum Januarii, et in cimiterio Calisti, via Appia sepultus.

Fabianus papa 18. post Petrum annis 16. Decretalis epistola Fabiani papae: »Dilectissimis ubique catolicae aecclesiae comministris Fabianus papa salutem in Domino,« et reliqua (ibid., p. 123). Et post: »Denique septem similiter diaconos ordinavimus, qui septem imminerent notaris et gesta martirum veraciter in intigro colligerent nobisque rimanda manifestarent. Quod etiam omnes vos agere monemus, ne in posterum aliqua ex his dubitatio fiat quaestioque [Col. 0675D] oriatur,« et reliqua; data Kalendas Julii, Maximino et Affricano V. C. I.


[Cod. in marg. Sexta persecutio.]

248. 2. [CCXXVI] (HIER.) Perpetuus V. C. cl. conss. Maximinus 6. persecutionem facit adversus sacerdotes aeclesiarum.

249. 3. [CCXXVII] (BEDA.) Cornelius V. C. [Maximinus persequitur ecclesiam, propter Christianam familiam Alexandri, cui successit, et Mameae matris ejus, vel precipue propter Origenem presbiterum.]


[Cod. in marg. Ciclus decen. 13. inc. ind. 7.]

250. 4. [CCXXVIII] (CASS.) Pius et Proculus. His [Col. 0676A] consulibus, Casiodoro teste, Maximinus Aquilegiae a Pupieno occiditur; cui successit Gordianus.

Romanorum 27. regnavit Gordianus annis 6; hoc est usque Kal. Februarii, in anno 222. post passionem. Sub quo hi consules fuerunt, teste Cassiodoro.

251. 1. [CCXXIX] (HIER.) Gordianus et Aviola V. C. Gordiano Romam ingresso, Pupienus et Albinus, qui imperium arripuerant, in palatio occissi.

252. 2. [CCXXX] (BEDA.) Sabinus et Venustus V. C. Origenes contra quendam Celsum Epicurum philosophum, qui contra nos libros conscripserat, octo voluminibus respondit.

253. 3. [CCXXXI] (ISID.) Gordianus 2. et Pompeianus [Flavianus papa, testimonio Spiritus sancti, in specie columbae super caput ejus descendentis, [Col. 0676B] Romae veniens, ordinatur episcopus; licet quidam hoc verius de Severino adfirment.]

254. 4. [CCXXXII] (BEDA.) Atticus et Pretextatus. Origenes tam scribendi sedulus fuit, ut Hironimus dicit in quodam loco, 5000 librorum ejus se legisse meminiret.

255. 5. [CCXXXIII] (HIER.) Arrianus et Pappus. Gordianus admodum adolescens, Parthorum natione superata, cum victor reverteretur ad patriam, fraude Philipi prefecti pretorii haut longe a Romano solo interfectus est.

256. 6. [CCXXXIV] Peregrinus et Emilianus. His consulibus, teste Cassiodoro, Gordiano milites tumulum aedificant, qui Eufrati fluvio imminet, ossibus ejus Romam revectis.

[Col. 0676C] Romanorum 28. Philippus cum Philippo filio secundum omnes regnavit annis 8; hoc est usque Kalendas Februarii, in anno 230. post passionem. Sub quo hi consules fuerunt, teste Cassiodoro.

257. 1. [CCXXXV] (HIER.) Philippus et Titianus V. C. Philippus Philipum filium suum consortem regni facit, primusque omnium ex Romanis imperatoribus Christianus fuit.

258. 2. [CCXXXVI] (HIER.) Presens et Albinus V. C. Regnantibusque Philippis millessimus annus Romanae urbis expletur.

259. 3. [CCXXXVII] (HIER.) Philippus 2. et Philippus, filius ejus. Athlamos natali Romanae urbis cucurrit ejusque agon mille annorum actus.

260. 4. [CCXXXVIII] (HIER.) Philippus 3. et Philippus [Col. 0676D] 2. Philippus urbem cognominis sui in Tracia construxit.

261. 5. [CCXXXIX] Aemilianus et Aquilinus. His consulibus, Casiodoro teste, millessimus annus Romae expletus est; ob quam solemnitatem innumerabiles bestias Philippus in circo magno occidit. ludosque in campo Martio theatrales tribus diebus ac noctibus, populo pervigilante, celebravit. Quadraginta etiam missos natali Romanae urbis cucurrerunt et agon mille annorum actus. Haec Cassiodorus. Cum autem secundum Ebreos Olimpias prima posita est in anno primo Joathan, et in primo anno [Col. 0677A] Olimpiadis sextae condita fuit urbs Roma, atque, sicut Hieronimus et Beda tractant, a prima Olimpiade usque in passionem Domini sunt anni 794, sublatis 20 annis, id est annis 16 Jothan atque 4 Achaz, qui sunt quinque Olimpiades, fiunt a conditione Urbis usque in passionem Domini anni 774; a passione Domini usque in annum postremum Philiphi sunt anni 229; fiunt simul a conditione Urbis ad obitum Philippi 1003 anni.

262. 6. [CCXL] (HIER.) Decius et Gratus. Alexandriae 4 episcopus Dionisius annis 17. [His consulibus Fabianus papa passus 14 Kal. Februarii, secundum gesta pontificum. Cornelius papa successit.]

263. 7. [CCXLI] (CASS.) Decius 2. et Rusticus. His consulibus Philippus senior Verone, Romae vero junior [Col. 0677B] occiditur. Decius regnavit ann. octo. Decretalis epistola Fabiani papae: »Dilectissimo fratri Hilario episcopus Fabianus salutem,« et reliqua (ep. 3, p. 128); data 17. Kal. Novembris, Africano et Decio viris vene. C. I. In martirologio sic: »Rome Fabiani pape natal. 13. Kal. Februarii (AD Mart.), qui cum 14 annis, mense 11, diebus 12 aecclesiae preesset, passus est sub Decio [in principio sui imperii] et in cimiterio Calixti sepultus.« Beda sic (Chr.): »Decius, cum Pilippos patrem et filium interfecisset, ob odium eorum in Christianos persequtionem movet, in qua Fabianus in urbe Roma martirio coronatur. Sedem sui episcopatus Cornelio reliquit, sed et ipse passus.«

Cornelius papa annis 2, mensibus 8, minus 5, diebus.

Decretalis Cornelii: »Carissimis atque dilectis [Col. 0677C] Cornelius salutem,« et reliqua (ep. 1, p. 131); data 7. Idus Septembris, Decio et Maximo viris clarissimis consulibus. (alia): »Cornelius episcopus in Domino salutem,« et reliqua (ep. 2, p. 132); data 11. Kal. Junii, Maximo et Decio viris clarissimis consulibus. In martyrologio ita: Romae via Apia in cimiterio Calisti, 18. Kal. Octobris (AD Mart.) natalis sancti Cornelii papae sub persecutione Decii cum prespeteris et diaconibus Centumcellis exilio deputati [182 1Kb] ; ad quem confortandum multi Christianorum veniebant. Quo tempore beatus Ciprianus scripsit ei de Celerino lectore, quanta pro fide et Confessione Christi sustinuerit. Decius cessar audiens quia multi ei scribebant de beato Cipriano, rogavit eum sibi exhiberi. Exhibitus Decio interroganti, cur a Cipriano [Col. 0677D] contra rem publicam literas accipisset, respondit: »Ego de corona Christi litteras accepi, non contra rem publicam.« Iratus Decius jussit, ut os ejus cum plumbatis cederetur, deinde ad templum Martis ut sacrificaret duceretur: quod si contempsisset, illic capite puniretur. Cumque duceretur, unus ex militibus nomine Cerealis rogare cepit beatum papam, ut visitaret uxorem ejus, quae annis quinque paralitica jacebat. Ingressus autem in domum ejus, tenuit manum Salustiae, et erexit eam dicens: »In nomine Jesu Christi Nazareni, surge et sta super pedes tuos.« Quae protinus erexit se, [Col. 0678A] clamans et dicens: »Vere Christus est Dei Filius.« Et dixit beato Cornelio: »Babtiza me, nam per Christum te conjure.« Et currens implevit vas aqua et attulit ei. Tunc misserunt se omnes milites ad pedes ejus, orantes se baptizari. Quos ut babtizavit, obtulit pro eis sacrificum laudis, et participati sunt omnes corpore et sangine domini nostri Jesu Christi. Audiens hec Decius, mittens tenuit omnes, et jussit ut cum beato Cornelio ducerentur ad sacrificandum, et, si nollent parere, capite plecterentur [183 1Kb] . Ducti vero foras muros portae Appiae, expuentes in templum, decollati sunt una cum beato Cornelio, numero viginti unus. Sed et Cerealis cum uxore sua Sallustia 18. Kal. Octobris. Eadem vero nocte venit beata Lucina cum clericis et familia [Col. 0678B] sua, et rapuit martirum corpora, et sepelivit ea in agro suo in cripta, in cimiterio Calisti. Cujus Lucinae Cornelius sic commemorat decretalis epistola Cornelii papae: »Carissimis atque dilectissimis fratribus, sanctae aecclesiae filiis, Cornelius episcopus. Decrevi vobis scribere quae nunc temporis necessaria sunt sciri,« et reliqua (ep. 1, 11) Et post: »Quapropter rogo vos nobis congratulari, quia rogatu cujusdam devotae feminae ac nubilissimae matronae Lucinae levata sunt corpora apostolorum Petri et Pauli de catatumbis; et primo quidem beati Pauli corpus levatum silentium [184 1Kb] ac positum est in predio predictae matronae, via Ostensi, ad latus ubi decollatus est. Postea vero beati apostolorum principis Petri accepimus corpus, et concedenter possuimus illud [Col. 0678C] juxta locum ubi crucifixus est, inter corpora sanctorum episcoporum, in templo Apollinis, in monte Aureo, in Vaticano palatii Neroniani, tertia die Kalendarum Juliarum,« et reliqua. Haec epistola data est 7. Idus Septimbris, Decio et Maximo viris clarissimis consulibus.

Postquam vero passus sit Cornelius, Lucius papa in tertio anno Decii incipiens, sedit mensibus 5, usque 4. Nonas Martii (cf. Lib. pont.), in initio anni quarti Decii, sub Valeriano prefecto (Mart.). Inde Stephanus papa sedit annis 3, mensibus 5, usque 4. Nonas Augusti, quo passus est sub Valeriano prefecto, in anno sexto Decii. Decretalis epistola Zefani papae »Dilectissimo fratri atque familiario [Col. 0678D] amico Hilario, Zefanus papa salutem,« et reliqua (ep. 1, p. 141); data 5. Non. Maii, Valeriano et Galliano viris clarissimis consulibus. Alia: »Zefanus sanctae apostolicae et universalis Romanae aecclesiae episcopus,« et reliqua (ep. 2, p. 145); data Non. Aprilis, Valeriano et Galliano viris clarissimis consulibus. (AD Mart.) In martirologio ita habetur: Rome in cimitirio Calisti natalis sancti Zefani papae et martiris sub Valeriano et Galliano imperatoribus. Qui, cum persecutio seva grasaretur, congregato universo clero suo, hortatus est eos ut pro Christo coronam martirii alacriter susciperent. Ordinaverat tres presbiteros et septem diaconos et [Col. 0679A] clericos decem, cum quibus de regno Dei assidue docebat. Divina autem gratia procurante, occurebant multi ex [185 1Kb] gentilibus et honesti [viri], ut babtizarentur ab eo. Inter quos Nemereus tribunus cum omni domo sua, filiaque ejus Lucilla, quae caeca per beatum Zephanum inluminata, et Olimpius alter tribunus cum uxore Exsuperia et filio Theodolo et ceteris qui crediderunt in sua domo, qui postea passi sunt. Celebrabat autem missas atque concilia per criptas martyrum. Factum est autem, ut Valerianus et Galleianus, persecutores nominis Christi, summo requirirent studio beatum Stefanum, ut eum vel clericos ejus diversis penis afficirent. Misserunt itaque multitudinem militum, et tenuerunt eum cum multitudine clericorum presbiterorum et diaconorum; [Col. 0679B] qui veniens ad tribunal Valeriani, solus introvit; cui Valerianus ait: »Tu es Stepanus, qui rem puplicam conaris evertere et persuasionibus atque adhortationibus malis populum a deorum recedere cultura.« Beatus Zefanus: »Ego quidem non everto rem publicam, sed hortor, ut, derilictis demonis, qui adorantur in idolis, ad Deum vivum et redeant creatorem celi et terrae, et agnoscant Jesum Filium Dei vivi Deum esse, qui cum Patre et Spiritu sancto solus est sempiternus, ut non pereant cum diabulo in interitum sempiternum.« Valerianus tunc jussit eum duci ad templum Martis, et ibidem dictata [186 1Kb] sententia capite truncari, si non adoraret nefandi Martis simulacrum. Perductus beatus Zefanus a militibus foras muros Appiae portae ad [Col. 0679C] templum, levatis occulis ad coelum dixit: »Domine Deus meus, pater domini nostri Jesu Christi, qui destruxisti turrem confussionis Babiloniae, destrue nunc et hunc locum, ubi diabolica superstitione [187 1Kb] per idolorum culturam animae pereunt populorum.« Et statim facto frangore tonitrui cum terroribus coruscationum, corruit maxima pars templi, et milites pavefacti fugierunt. Beatus vero Zephanus perrexit cum omnibus Christianis ad cimiterium sanctae Luciae, et multis eos consulatus sermonibus, obtulit pro eis sacrificium Deo [188 1Kb] offerentem. Quem intrepidum et constantem ante altaris sollemnia et cepta perficientem in eadem loco decollaverunt sede 4. Non. Augusti. (AD Mart.) Cujus corpus Christiani populi sepilierunt in eadem cripta, cum ipsa sede, [Col. 0679D] [ubi [189 1Kb] ] astans sangis effussus est, in loco qui appellatur hodie cimitirium Calisti. (cf. Lib. pont.) Hic constituit ut sacerdotes et levitae vestes sacras in codidiano usu non haberent, nisi tantum in aecclesia.

Post Stefanum Sixtus papa successit annis 2. Decretalis epistola Sixti papae: »Sixtus episcopus Grato coepiscopo salutem,« et reliqua (ep. 1, p. 479); data Kal. Septimbris, Valeriano et Decio viris venerabil. cl. consul. Item alia: »Dilectissimis fratribus [Col. 0680A] per Hispaniarum provincias constitutis, Sixtus episcopus in Domino salutem,« et reliqua (ep 2, p. 181); data 17. Kalendarum Augusti, Valeriano et Decio viris clarissimis consulibus. (AD Mart.) In martirologio sic: Decius imperator et Valerianus prefectus tenuerunt beatissimum senem Sixtum episcopum Romanum cum omni clero suo, et recluserunt eos in custodia puplica, et fuerunt ibi clausi multis diebus. Factum est autem ibi, ut Decius cessar et Valerianus prefectus juberent sibi beatum Sixtum episcopum cum clero suo presentari noctu intra civitatem in Tellude. Cui Decius cesar dixit: »Scis cur tentus et conventione publica nobis presentatus es?« Respondit beatus Sixtus: »Scio et bene scio.« Decius dixit: »Ergo si scis, fac ut universi [Col. 0680B] sciant, et tu vivas et clerus tuus augeatur.« Beatus Sixtus respondit: »Vere feci et facio, ut clerus meus augeatur.« Cui Decius: »Ergo sacrifica diis immortalibus, et esto princeps sacerdotum.« ad haec sanctus Sixtus. »Ego semper sacrificavi et sacrifico domino Deo Patri omnipotenti et domino nostro Jesu Christo Filio ejus et Spiritu sancto hostiam puram et immaculatam.« Tunc ex precepto Decii duxerunt milites eum ad templum Matris, ut sacrificaret; sed, contemnente sacrificare, recluserunt eum in custodia privata, cum duobus diaconibus Felecissimo et Agapito. Cumque duceretur, his verbis cepit eum beatus Laurentius, archidiaconus compellere: »Quo progrederis sine filio pater? Quo, sacerdos sancte, [sine [190 1Kb] ] diacono properas? Tu [Col. 0680C] nunquam sacrificium sine ministro offerre consueveras. Quid in me ergo displicuit tibi pater? Num degenerem probasti? Et experire certe utrum ministrum me elegeris. Cui commissisti Dominici sanginis consecrationem, cui consummandorum consortium sacramentorum, hic [191 1Kb] sanginis tui consortium negas. Vide ne periclitetur judicium tuum, dum fortitudo laudatur. Abjectio discipuli detrimentum magistri. Quid, quod inlustrius prestantes viri discipulorum certaminibus qui supervincunt [192 1Kb] ? Denique Abraham filium obtulit, Petrus Stephanum premisit, et tu, pater, ostende in filio virtutem tuam. Offer quem erudisti, ut judicii tui comitatu nobili pervenias ad coronam.« Tunc beatus Sixtus ait: »Non [Col. 0680D] ego te derelinquo, filii, nec desero, sed majora tibi debent certamina. Nos quasi senes levioris pugnae cursum suscipimus, te quasi juvenem gloriosior manet de tiranno [193 1Kb] triumfus. Mox venies, flere desiste, post triduum me sequeris. Inter sacerdotem et levitam hic medius numerus decet. Non erat tuum sub magistro vincere, quasi adjutorem quereres. Quid consortium passionis meae expetis? Totam tibi heriditatem dimitto. Quid presentiam meam requiris Helias Helesium reliquit et virtutem non abstulit [Col. 0681A] Et dixit beatus Sixtus ad beatum Laurentium: »Accipe facultates vel tesauros aecclesiae, et divide quibus tibi videtur.« Accepta potestate, Laurentius cepit per regiones curiose querere, ubicunque sancti clerici vel pauperes essent abssconsi, et portans tesauros prout unicuique opus erat distribuit. Ergo post haec beatus Sixtus reducebatur in Telludem ut audiretur, et cum eo diaconi Felicissimus et Agapitus; et sedente Decio et Valeriano, presentatus est beatus Sixtus. Ad quem Decius iracundia plenus ait: »Nos quidem consulimus senectuti tuae, audi precepta nostra et sacrifica.« Respondit beatus Sixtus: »Miser, tu tibi consule, et noli blasfemare, sed age penitentiam de sangine sanctorum quem tu effudisti.« Tunc monente Valeriano jussit Decius, ut ducerentur [Col. 0681B] ad templum Martis; et si nollent sacrificare, in eodem loco capite truncarentur. Educti vero foras murum portae Apiae, dixit beatus Sixtus ad templum Martis: »Destruet te Christus, filius Dei vivi.« Cum respondissent omnes christiani »Amen,« subito cecidit aliqua pars templi. Tunc beatus Laurentius cepit clamare: »Non me derilinquas, pater sancte, qui tesauros jam expendi quos tradidisti mihi.« Milites autem audientes de tesauris, tenuerunt beatum Laurentium archidiaconum, sanctum vero Sixtum et Felicissimum et Agapitum duxerunt in clivum Martis ante templum: et ibi decollati sunt 8 Idus Augusti. Noctu venerunt clerici et maxima pars christianorum, et collegerunt corpora sanctorum, et sepilierunt Sixtum in cripta [Col. 0681C] in cimiterio Calisti in eadem via. Sanctos vero Felicissimum et Agapitum martyres sepilierunt in cimiterio Pretextati. Decollati sunt cum eis et alii quatuor, ut in gestis pontificialibus legitur, Januarius, Magnus, Vincentius et Stephanus subdiaconi. Passus est cum eis et beatus Quartus, ut scribit beatus [Cyprianus]. Hic beatus Sixtus apud Athenas natus et doctus quidem prius philosophus, postea Christi discipulus fuit. Sedit autem anno uno, mensibus 10, diebus 23. Et si ergo sanctus Ciprianus, qui tunc presens erat, haec scripsit, quis ea negat? Tentus itaque beatus Laurentius a militibus, et traditus Parthenio tribuno. (AD. Mart.) Qui nunciavit Decio, quod Laurentius, qui haberet thesauros reconditos, archidiaconus Christi, in custodia teneretur; [Col. 0681D] qui gavissus fecit eum presentari sibi, et auditum tradidit eum Valeriano prefecto, qui et ipse dedit eum in custodia cuidam Ipolito, et Ipolitus reclusit eum cum multis. Erat ibi homo, Lucillus nomine, cecus, ad quem sanctus Laurentius: »Crede in filium Dei dominum Jesum Christum, et babtizare, et illuminavit [194 1Kb] te.« Respondit Lucillus: »Ego ipse desideravi babtizari in nomine domini nostri Jesu Christi.« Tunc beatus Laurentius catacizavit eum, et accepta aqua babtizavit et inluminati [Col. 0682A] sunt oculi ejus. Hoc factum audientes multi ceci veniebant ad beatum Laurentium, et ponebat manum super eorum oculos et illuminabantur. Videns hoc Ipolitus [credidit], atque baptizatus est. Ex mandato ductus est beatus Laurentius ante conspectum Valeriani. Qui dixit beato Laurentio: »Jam depone pertinaciam, et da tesauros, quos apud te cognovimus esse reconditos.« Cui sanctus Laurentius: »Da mihi indutias biduo vel triduo, et prefero tibi thesauros.« Ab eadem die collegit cecos, claudos et debiles pauperes, et abscondit in domu Hipoliti eos. Valerianus autem nuntiavit Decio, quod promissit datis sibi indutiis Laurentius thesauros. Completis ergo tribus diebus, presentavit se ipsum in palatio Salustiano; et dixit ei Decius: »Ubi sunt thesauri, [Col. 0682B] quos pollicitus es presentari?« Beatus Laurentius, collecta multitudine pauperum, introduxit in palatium, et voce magna dixit. »Ecce isti sunt thesauri aeterni, qui nunquam minuuntur nec decrescunt, qui in singulis asperguntur et in omnibus inveniuntur.« Valerianus prefectus dixit: »Quid varias per multas? Sacrifica diis et obliviscere artes magicas, in quibus confidis.« Cui cum dixisset beatus Laurentius: »Quare vos choortat [195 1Kb] diabulus, ut christianis dicatis sacrificare demonis,?« Decius iratus jussit eum expoliari et cedi cum scorpionibus. Qui dum cederetur, dicebat: »Ego quidem gratias ago Deo meo, qui me dignatus est conjungere inter servos suos. Tu autem, miser, torqueberis insania tua et in furore tuo.« Tunc Decius: »Levate eum et date [Col. 0682C] omne genus tormentorum,« et allatae sunt lamminae ferreae [196 1Kb] ante conspectum ejus et lecti et plumbati et cardi. Post vinctus catenis ductus est beatus Laurentius in palatium Tiberii, ut ibi gestis audiretur. Et sedit pro tribunali in basilica Jovis. (AD. Mart.) Et presentato Laurentio, cum ei dixisset: »Sacrifica diis et noli confidere in thesauris quos habes absconditos,« beatus Laurentius libere respondit: »Vere confido et securus sum in thesauris meis.« Iracundia plenus Decius jussit eum nudum sentibus cedi. Qui dum cederetur, clamabat ad cessarem: »Ecce, misser, vel modo cognosce, quia triumpho de thesauris Christi et non sentio tormenta tua.« Ad haec Decius fustes augeri et dare ad latera ejus lamminas ferreas ardentes jussit. Beatus Laurentius [Col. 0682D] dixit: »Domine Jesu Christe, Deus de Deo, miserere mihi servo tuo, qui accusatus non te negavi, interrogatus te dominum Christum confessus sum.« Et dum diutissime cum plumbatis cederetur, dixit: »Domine Jesu Christe, qui pro nostra salute dignatus es formam servi accipere, ut nos a servitio demonum liberares, accipe spiritum meum.« Et audita est vox: »Adhuc multa certamina tibi debentur.« Extentus in catasta et scorpionibus gravissime cessus, subridens et gratias agens dicebat: [Col. 0683A] »Benedictus pater domini nostri Jesu Christi, qui nobis donasti misericordiam, quam meriti non sumus, sed tu, Domine, propter tuam pietatem da nobis gratiam, ut cognoscant omnes circum circumastantes, quia tu consolaris servos tuos.« Tunc unus de militibus, nomine Romanus, credidit domino nostro Jesu Christo, et dixit beato Laurentio: »Video ante [197 1Kb] te hominem pulcerrimum stantem cum lintheo et extergentem membra tua. Adjuro te per Christum, qui te missit angelum suum, ne me derelinquas.« Levatus ergo beatus martir et solutus de catasta, redditus est Hipolito tum in palatio. Veniens autem Romanus offerens aquam, misit se ad pedes beati Laurentii ut babtizaretur. Qui benedicta aqua babtizavit eum. Quod factum audiens [Col. 0683B] Decius, jussit eum sibi exhiberi cum fustibus. Non interrogatus clamare cepit: »Christianus sum,« et jubente Decio eductus foras muros portae Salariae decollatus est 5. Id. August. Cujus corpus noctu collegit Justinus prespiter et sepelivit in cripta, in agro Verano. Decius autem cesar pergit noctu ad termas juxta palatium Salustii, et exibitus est ei iterum sanctus Laurentius, et allata sunt omnia genera tormentorum, plumbati, fustes, lamminae, ungues, lectuli, batuli. Et dixit beato martiri: »Jam depone perfidiam artis magicae et dic nobis generossitatem tuam.« Cui beatus Laurentius: »Quoniam genus Hispanus sum, eruditus et nutritus Romanus, et a cunabulis christianus, sum eruditus omnem legem sanctam et divinam.« Et Decius: [Col. 0683C] »Sacrifica diis, nam nox ista in te expendetur cum supliciis.« »Mea, inquit, nox obscurum non habet, sed omnia in luce clarescit.« Et cum cederetur lapidibus, os ejus ridebat, et confortabatur et dicebat: »Gratias tibi ago, qui tu es [Deus] omnium.« Allatus autem est lectus cum tribus costis, et expoliatus beatus Laurentius vestimentis suis, extentus est in cratem ferream, et allati sunt batuli cum prunis. Et misserunt sub cratem ferream. Et cum furcis ferreis coartatus desuper, dixit Decio: »Ecce me obtuli sacrificium Deo in odorem suavitatis, quia sacrificium Deo est spiritus contribulatus.« Carnifices tamen urgentes ministrabant carbones mittentes sub cratem, et desuper comprimentes eum cum [Col. 0683D] furcis ferreis. Sanctus Laurentius dixit: »Disce, misser, quanta est virtus domini Dei mei; nam carbones tui mihi refrigirium prestant; tibi enim aeternum supplicium, quia ipse Dominus novit, quia accusatus non negavi, interrogatus Christum confessus sum, assatus gratias ago.« Et vultu pulcerrimo dicebat: »Gratias ago tibi, domine Jesu Christe, quia merui januas tuas ingredi.« Et emissit spiritum. Mane autem prima adhuc crepusculo rapuit corpus ejus Ipolitus, et condivit cum linthiaminibus et aromatibus; et hoc factum mandavit Justino prespitero. Tunc beatus Justinus et Ipolitus plorantes et multum tristes tullerunt corpus beati [Col. 0684A] martiris, et venerunt in via Tiburtina in predium matronae viduae Ciriacae, in agro Verano; ad quam ipse beatus martir fuerat noctu, cui et linthium dedit, unde pedes sanctorum extersit. Et ibi jam hora vespertina sepilierunt eum 4. Id. August., et jejunaverunt agentes vigilias noctis triduo cum multitudine christianorum. Beatus autem Justinus prespiter obtulit sacrificium laudis, et participati sunt omnes ex eo. Eodem die Romae militum sexaginta quinque tunc passi sunt, Claudius, Severus, Crescentios et Romanus, ipso die quo beatus [198 1Kb] , post tertium diem sancti Sixti.---Rome Idus Aug. natalis sancti Ipoliti martiris sub Decio imperatore et Valeriano prefecto. Hunc beatum Ipolitum vicarium sanctus Laurentius, cum apud eum esset in [Col. 0684B] custodia, babtizavit. Qui de sanctis exsequis martiris post ad domum suam rediens, dedit pacem etiam omnibus servis suis et ancillis, et communicavit de sacrificio altaris beati Laurentii martiris. Et possita mensa priusquam cibum sumeret, venerunt milites et tenuerunt eum et perduxerunt ad Decium. Quae videns Decius subridens dixit ei: »Numquid et tu magus efectus es, qui corpus Laurentii abstulisse diceris?« Sanctus Ipolitus respondit: »Hoc feci, non quasi magus sum, quasi christianus.« Decius furore arreptus jussit ut cum lapidibus os ejus contunderetur. Et expoliavit eum veste, qua induebatur habitu christiano, et dixit ei: »Sacrifica diis, et vives, sin aliter, peries per tormenta sicut Laurentius.« Sanctus Ipolitus dixit: »Exemplum [Col. 0684C] merear beati Laurentii martiris fieri, quem tu, misser, ausus fuisti ore polluto nominare.« Extensus igitur fustibus et cardis diu cessus est, donec cedentes defecerunt. Inde levatus a terra, jussit eum Decius vestiri militare veste, qua gentilis utebatur, et dixit ei: »Recole militiam tuam, et esto noster amicus, et in conspectu nostro utere [199 2Kb] militiam pristinam, quam semper habuisti.« Cum beatus martir dixisset: »Militia mea hec est, christianum firmum militare, unde cupio ad celerem palmam cum fructu venire,« iracundia plenus Decius dixit Valeriano: »Accipe omnes facultates [ejus], et interfice eum crudeli examinatione.« Valerianus porro, exquesita omne facultate ejus, invenit in [Col. 0684D] domu Ipoliti omnem familiam christianam, quam conspectu suo presentari fecit. Et jussit beatum Ipolitum foras muros portae Tiburtinae cum familia duci. Beatus Ipolitus confortabat omnes dicens: »Fratres, nolite metuere; quia ego et vos unum Dominum habemus.« Et decollati sunt promiscui sexus [200 1Kb] , numero 19. Beatus vero Ipolitus, ligatis pedibus ad colla indomitorum equorum, sic per carduetum et tribulos tractus, emissit beatum spiritum. Nocte venit beatus Justinus presbiter et collegit corpora et sepelivit in campo eodem, juxta nimpham, ad latus agri Verani, Id. Augusti.

A Decio imperatore hucusque papae per annos [Col. 0685A] octo cathedram tenuerunt juxta cronicam Eusebii; quamdiu vero secundum martirologium sederunt, dicendum est. Decius regnavit annis 16. Fabianus papa passus 13. Kal. Februarii, in anno primo Decii. Inde Cornelius papa annis duobus, mensibus octo, passus 18. Kal. Octobris, in anno tertio Decii. Inde Lucius papa annis tribus, mensibus quinque, passus sub Valeriano prefecto, in anno septimo Decii, 4. Non. Martii. Zefanus papa annis septem, mensibus quinque, passus sub Valeriano prefecto, 4. Non. Augusti, in anno decimo quarto Decii. Sixtus papa duobus annis, passus 8. Idus Augusti, in anno 16. Decii. (cf. REG.) Laurentius quoque et Agapitus, Felicissimus atque Ipolitus, passi sub Decio, si ecclesia non fallitur. Damnum [Col. 0685B] ergo annorum 18. in cronicis Eusebii et Bedae, ab anno 15. Tiberii, in anno 10. magni cicli, juxta historiam sacri evangelii ad cyclum Dionissii, implent isti anni 16 Decii et 2 anni Galerii, teste Isidoro episcopo, quod duobus annis regnavit. Quodsi autem aliquid his rationibus obsistit, ecce aliter resurrectionem Domini juxta historiam inquirimus [201 1Kb] .

Romanorum 29. Decius secundum Orosium regnavit annis 3, mensibus 3, juxta Eusebium et Bedam atque Cassiodorum anno ab Urbe condita 1004. incipiens, et hoc est usque Kal. Maii, in anno 232. post passionem. Sub quo hi consules fuerunt, teste Casiodoro.


[Cod. in marg.: 7. persecutio.]

[Col. 0685C] 264. 1. [CCXLII] (HIER.) Gallus et Volusianus. Decius Pannonia inferiore Budaliae natus fuit. Decius [202 1Kb] , ob odium Philipporum, quos occidit, persecutionem christianorum movet. Fabianus papa passus 14. Kal. Februarii (Mart.).

Cornelius 19. papa annis 3, mensibus 5. [Antonius monachus Egipto docetur exortus.]

265. 2. [CCXLIII] (HIER.) Africanus et Decius. Antonius monachus in Aegipto nascitur. Paulus Tebius (CASS.) [(125) 1Kb] . His consulibus Decius lavacra publica aedificavit, quae suo nomine appellari jussit.

266. 3. [CCXLIV] (HIER.) Maximus et Decius. Romae amphiteatrum incensum. Alexandro Hierosolimorum [Col. 0685D] apud Cessaream Palestinae ob martirium interfecto, et Antiochiae Babila, Mazabanus et Fabius episcopi constituntur. (Mart.) Cornelius papa passus 18. Kal. Octobris. (REG.) Romae passi Fabianus et Cornelius papa, Victoria virgo, Miniates; Antiochia Babillas episcopus; Apollonia civitate Leatus, Tirsus et Gallinicus; Hierosolima episcopus Alexander; Nazanzo Tripho; in Aegypti civitate quae dicitur Tinius Phileas episcopus, Philoronus tribunus [Col. 0686A] cum multis; in Sicilia civitate Catinensium Agatha virgo; in Perside Polocronius Babyloniae Tesifontis episcopus; Pergen Pamphyliae Nestor episcopus; in Corduba civitate Parmenius presbiter cum sociis; apud Circensem coloniam Marianus et Jacobus; in Thiro Anatolia et Audax; apud Affricam Nemosianus et Felix, Rogatianus presbiter et Felicissimus et Dioscorus cum sociis. (HIER.) Decius cum filio occiditur [in [203 1Kb] Abruto Thraciae loco, a Gothis in bello (CASS.)].

Romanorum 30. Gallus cum filio Volusiano regnavit annis 2, mensibusque 4, hoc est usque Kal. Septimbris, in anno 234. post passionem. Sub quo hi consules fuerunt, teste Cassiodoro.

267. 1. [CCXLV] (HIER.) Volusenus et Maximus. [Col. 0686B] Pestilens morbus multas totius orbis provincias occupavit, maximeque Alexandriam et Aegiptum, ut scribit Dionissius et Ciprianus de mortalitate testis est liber. Novatus, presbiter Cipriani, Romam veniens, Novatianum et ceteros confessores sibi sociat, eo quod Cornelius penitentes apostatas recepisset. Antiochae 14. constituitur episcopus Demetrius.

Lucius 20. papa [annis [204 1Kb] 3] mensibus 5. Decretalis epistola Lucii papae: »Dilectissimis omnibus fratribus Lucius episcopus salutem in Domino,« et reliqua (Conc. p. 137); et post: »In hac sancta sede apostolica constituimus, ut duo presbiteri et tres diaconi in omni loco episcopum non desserant, propter testimonium aecclesiasticum,« et reliqua; data Kal. Aprilis, Gallo et Volusiano viris clarissimis [Col. 0686C] ven. consulibus. [Lucius passus 8. Kal. Sept. secundum gesta.]

268. 2. [CCXLVI] (HIER.) Valerianus et Gallienus. [His consulibus Stephanus papa successit secundum gesta pontificum.] His consulibus Cassiodoro teste, Gallus et Volusianus, cum adversum Aemilianum, qui in Mosia res novas moliebatur, ex Urbe profecti essent, in Foro Flammini, sive ut alii putant Interamniae, interfecti sunt. Aemilianus tertio mense invasse tirannidis extinctus.

Romanorum 31. Emylianus, cum Gallum et Volutianum occidisset, imperavit mensibus 3. (BEDA.) Origenes anno 70o aetatis suae obiit, et in urbe Tiri sepultus. (H. R.) Emilianus autem obscurissime [Col. 0686D] natus erat atque etiam obscurius imperavit; siquidem Maurus erat, atque tertio mense sui imperii extinctus est; hoc est quasi mense Novimbre, in eodem anno quo occidit Gallum et Volusianum.

Romanorum 32. Valerianus cum filio Galleiano regnavit annis 15, hoc est usque Kal. Decembris, in anno 249. post passionem. Sub quo hi consules fuerunt, teste Cassiodoro.


[Cod. in marg.: Ciclus 14. decenn. inc. ind. 10.]

[Col. 0687A] 269. 1. [CCXLVII] (HIER.) Valerianus 2. et Gallienus 2. Valerianus in Retia augustus, Gallienus Rome a senatu cessar appellatus. [His consulibus Stephanus papa passus 4. Non. Aug. secundum gesta p. R. [205 1Kb] .]


[Cod. in marg.: 8. persecutio.]

270. 2. [CCXLVIII] (AD. Mart.) Maximus 2. et Gabrio. In martirologio sic: »Nativitas sancti Lucii papae et martyris 4. Nonas Martii; qui persecutione Valeriani et Galliani ob fidem Christi exilio religatus, et postmodum divino nutu ad aecclesiam suam redire permissus, martirium capitis obtruncatione complevit, possitus via Apia ad sanctum Sixtum. Sedit in episcopatu annis 3. mensibus 5.

Stefhanus papa 21. post Petrum annis 3, mensibus [Col. 0687B] 5. [His conss. Sixtus papa successit.]

271. 3. [CCXLIX] (HIER.) Valerianus 3. et Gallienus. Ciprianus primum rethor, deinde presbiter, ad extremum Cartaginensis episcopus, martirio coronatur.

272. 4. [CCL] (HIER.) Tuscus et Bassus V. C. Valerianus persecutionem in christianos mittens, statim a Sapore Persarum rege capitur et cecatur, ibique servitute misserabile consenescit. [His conss. Sixtus papa passus secundum gesta pont.]

273. 5. [CCLI] (HIER.) Emilianus et Bassus. Sapor rex Persarum Siriam, Ciliciam, Capadociam depopulatur. (Mart.) Stephanus papa passus 4. Non. Augusti (lib. pont.).

Sixtus 22. papa annis 2. [His [206 1Kb] cons. Dionisius [Col. 0687C] papa successit 11. Idus Aug. usque 7. Kal. Jan. Claudio et Paterno cons.] [Decretalis [207 1Kb] epistola Dionisii papae (p. 183) data est 4. Non. Febr. Aemeliano et Basso VV. CC. SS.]

274. 6. [CCLII] (HIER.) Secularis et Donatus. Valeriano in Persas ducto, Gallienus nostris pacem reddidit (BEDA.). Theodorus, qui et Gregorius, Neocesareae Ponti episcopus, inter cetera virtutum gloria, ut aecclesiae faciendae locus sufficeret [precibus], montem movit.

275. 7. [CCLIII] (HIER.) Gallienus 4. et Gentienus. Antiochiae 15. constituitur episcopus Paulus Samosatenus. Sixtus papa passus 8. Idus Augusti (Mart.).

[Col. 0687D] Dionisius 23. papa annis 6, mensibus 5. Hic aeclesias prespeteris et parrocias diocessis dedit et constituit.

276. 8. [CCLIV] (HIER.) Gallienus 5. et Victorinus. Gallieno in omnem lasciviam desoluto [208 1Kb] , Germani Ravennam usque venerunt. Alamanni vastatis Gallis in Italiam transiere.

277. 9. [CCLV] (HIER.) Albinus et Maximus. Grecia, Macedonia, Pontus, Assia depopulata per [Col. 0688A] Gothos. Quade et [209 1Kb] Sarmatae Pannonias occupaverunt.


[Cod. in marg.: Cyclus.]

278. 10. [CCLVI] (HIER.) Gallienus 6. et Saturninus, Germanis Hispanis [210 1Kb] optinentibus terrae expugnata. Parthi Misopotamiam tenentes, Siriam incursaverunt.

279. 11. [CCLVII] (HIER.) Valerius et Lucillus. Alexandrinae aeclesiae 14. episcopus ordinatur Maximus annis 9.

280. 12. [CCLVIII] (HIER.) Gallienus 7. et Sabinillus. Ordinatus decurio Palmirenus [211 1Kb] , ut ad Tessifontem castra poneret.

281. 13. [CCLIX] (HIER.) Paternus et Archisilaus. Hierosolimarum episcopatum tenet Himeneus. Dionissius [Col. 0688B] papa obiit 6. Kal. Januarii. (Mart.)

(REG.) Felix 24. papa annis 4.---Romae passi Stefanus et Sixtus papae, Felicissimus et Agapitus et beatus Laurentius diaconi, Ipolitus, Eugenia virgo, Jovinus et Bassilius, Bassilla, Rufina et Secunda virgines, Tertullianus, Protus, Jacintus, Valerianus, Nemesius, Simpronius, et Olympius in Hispania urbe Tarracona; Verona Zenon episcopus et confessor, Fructuosus episcopus, Augorius et Eulogius diaconi; Cesarea Palestina Marinus; apud Affricam civitatem Turbuno; Lucernariae Maxima, Donatilla et Secunda virgo; in territorio Cavillitano vico Mitanensi Privatus episcopus.

282. 14. [CCLX] (HIER.) Paternus 2. et Marinus. [Col. 0688C] Galliae Postumum et Victorinum et Tetricum civitates receptae.

283. 15. [CCLXI] (H. R.) Claudius et Paternus. (Oros. VII, 24.) His consulibus, Cassiodoro teste, Gallienus Aureoli ducis sui [212 1Kb] post 15 annos sui imperii, rem puplicam deserens et libidinibus serviens, occiditur. [Decretalis [213 1Kb] epistola Dionisii papae (p. 184), data est 5. Idus Sept. Claudio et Paterno VV. CC. SS.] [His consulibus Dionisius papa obiit 6. Kal. Jan. secundum gesta pontificum. Cui successit Felix papa.]

Romanorum 33. Claudius regnavit anno uno, mensibus 9, hoc est usque Kal. Septembris, in anno 251. post passionem. Sub quo hi consules fuerunt, teste Cassiodoro.

[Col. 0688D] 284. 1. [CCLXII] (HIER.) Antiochienus et Orbitus. In Alaxandria Brachium, quod per multos annos fuerat obsessum, tandem destruitur. Claudius Gothos Iliricum et Macedoniam vastantes superat, ob quae in curia clippeus ei aureus et in Capitolio statua aurea conlocata est.

285. 2. [CCLXIII] (cf. Mart.) Valerianus et Bassus. Felix papa passus 3. Kal. Junii [214 1Kb] , teste Beda. Iste decrevit missas celebrari supra memorias martirum. [Col. 0689A] (cf. lib. pont.) Rome passi Felix papa, Marius cum Martha sua conjuge et filiis, 47 milites babtizati a papa Dionisio, Cirillia virgo; in Tarracina Campania civitate Felix presbiter et Eusebius. (REG.) Valerianus et Bassus. His consulibus Claudius Sirmii obiit, Casiodoro teste (CASS.).

(H. R.) Romanorum 34. Quintillius frater Claudii, ex consensu militum imperator factus est; qui consensu etiam senatus appellatus est augustus. Hic erat vir unice moderationis et civilitatis, equandus vel preferendus fratri.

Eutichianus 25. papa annis 6. (cf. lib. pont.) Hic constituit, ut fruges super altare tantum favae et uvae benedicerentur, et ut nullus martyrem sine dalmatica aut colovio purpurato ulla ratione sepeliret. [Col. 0689B] (CASS.) Quintillius 17. die sui imperii, teste Cassiodoro, Aquileiae occiditur, hoc est usque Kal. Octobris, in eodem anno quo Claudius obiit.

Romanorum 35. Aurelianus regnavit annis 5, mensibus 6, hoc est usque Kal. Aprilis in anno 256. post passionem. Sub quo hi consules fuerunt, teste Cassiodoro.

286. 1. [CCLXIV] (HIER.) Quietus et Voldumianus. Antiochiae aecclesiae 17. ordinatur episcopus Timaeus. Aurelianus, Tetrico apud Catalaunos prodente exercitum suum, Gallias recepit.

287. 2. [CCLXV] (HIER.) Tacitus et Placidianus. Zenobia apud Himmas haut longe ab Antiochia vincitur; quae, occisso Ordinato marito, Orientis tenebat imperium; in qua pugna strenuissime adversum [Col. 0689C] eam dimicavit Pompeianus dux cognomento Francus; cujus familia hodie quoque apud Antiochiam perseverat; ex cujus Euagrius, presbiter carissimus nobis, stirpe discendit.


[Cod. in marg: Ciclus 15. decenn. inc. ind. 14.]

288. 3. [CCLXVI] (HIER.) Aurelianus et Capitolinus. Eusebius Laodicenus episcopus insignis habetur. Aurelianum Romae triumphantem Tetricus et Zenobia precesserunt equitibus. Tetricus corrector postea Lucaniae fuit, et Zenobia in Urbe summo honore consenuit; a qua hodieque Romae Zenobiae familiae nuncupantur. [His consulibus Felix papa passus secundum gesta pontificum 3. Kal. Jan.]

289. 4. [CCLXVII] (HIER.) Aurelianus 2. et Marcellus. [Col. 0689D] [His consulibus successit Euticianus papa secundum gesta pontificum.] Aurelianus templum Soli aedificat, et Romam firmioribus muris vallat. Primus a consulis [215 1Kb] ab Auriliano institutus. Decretum Eutychiani papae: »Karissimis fratribus Johanni et omnibus per Beticam provinciam constitutis episcopis, Eutichianus episcopus in Domino salutem,« et reliqua (p. 205); data 2. Idus Aprilis, Aureliano et Marcello viris clarissimis consulibus.


[Cod. in marg.: Nona persecutio.]

290. 5. [CCLXVIII] (HIER.) Probus et Paulimus V. C. [Col. 0690A] Aurelianus cum adversum nos persecutionem movisset, fulmen juxta eum comitesque ejus ruit. (AD. Mart.) Euticianus papa passus 6. Idus Decimbris, et sepultus in cimiterio Calisti. (REG.) Rome passi Eutichianus papa, Theodora, Bassilides, Tripos, Mandalia; Linguinis passi sunt sancti Gemini; Leonio civitate Conon; Cessarea Capidociae Mammes; apud Prenistinam urbem Agapitus; in civitate Salona Anastasius; apud Augustidunum Simfronianus; in territorio Vivariense loco qui dicitur Gentibus Andeolus subdiaconus, Andochius presbiter, Tirsus diaconus et Felix; in castro Duvone [216 1Kb] Benignus presbiter.

291. 6. [CCLXIX.] Probus 2. et Paternus 2. [Eutichianus papa passus.] [Ab Eutichiano papa usque ad [Col. 0690B] hos consules in anno 6. scribendum.] (CASS.) His consulibus, Casiodoro teste. Aurelianus in itineris medio inter Constantinapolim et Heracliam, in Cenofrurio viae veteris occiditur.

(H. R.) Romanorum 36. Tacitus post Aurilianum adeptus est imperium mensibus sex. Sub quo hi consules fuerunt, teste Cassiodoro.

Probus 3. et Paternus 3. (BEDA.) Anitolius natione Alexandrinus, Laodiceae Siriae episcopus, filosobhorum disciplinis eruditus, plurimo sermone celebratur. Cujus ingenii magnitudo de libro quem supra pasca compossuit et de decem libris arithmethicae institutionis apertissime potest cognosci. Insania Manchiorum herissis exoritur.

Gaius 26. papa post Petrum.

[Col. 0690C] (H. R.) His consulibus, Cassiodoro teste, Taccitus mense sexto sui imperii apud Pontum occissus est, hoc est quassi mense Septimbre.

Romanorum 37. Florianus, omne teste historico, post Taccitum obtinuit imperium, qui tertio demum mense sui imperii apud Tarsum interfectus est; hoc est usque ad Kalendas Januarii in eodem anno quo Aurilianus occissus est. Hic nec quicquam memoriae dignum egit, tantum temporis brevitate sui imperii.

(H. R.) Romanorum 38. Probus regnavit annis 6. mensibus 4, hoc est usque Kalendas Maii, in anno 264. post passionem. Sub quo hi consules fuerunt, teste Cassiodoro.

[Col. 0690D] 292. 1. [CCLXX] (HIER.) Messala et Gratus V. C. Probus Gallias ab Arbaris [217 1Kb] occupatas ingente virtute restituit.

293. 2. [CCLXXI] (HIER.) Probus 4. et Tiberianus. Secundo anno Probi juxta Antiochenos 325. annus fuit, juxta Tirius 400, juxta Laodicenos 324, juxta Edessenos 589, juxta Ascolonitas 380. [Initium 86. jobelei secundum Ebreos; jobel autem apud Ebreos quinquagenarius annus nominatur. Itaque secundum supputationem Ebreorum, sicut dicit Eusebius in cronicis suis, ab Adam usque presentem, id est secundum [Col. 0691A] annum Probi, fiunt 4200 anni, id est 4 jobelei, et 50 anni id est unus jobeleus. 40 jobelei ab Adam ad annum 50. Abrahae; et ab Adam usque ad annum 16. Tiberii 80 jobelei.]

Gaius 26. papa annis 15, mensibus 4.

294. 3. [CCLXXII] (HIER.) Probus 5. et Victorinus. Probus Gallos et Pannonios vineas habere permissit, Almamque et Ameum montem militari manu consitos provincialibus colendos dedit.

295. 4. [CCLXXIII] (HIER.) Carus et Carinus. Antiochiae 18. constituitur episcopus Quirillus. Saturninus magister exercitus novam civitatem Antiochiae orsus condere; qui postea imperium molitus invadere, Apamiae occiditur. Decretalis epistola Euticiani papae: »Dilectissimis fratribus episcopis per [Col. 0691B] Siciliam constitutis Euticianus episcopus salutem,« et reliqua (Ep. 2, p. 207). Data 13. Kal. Oct. Caro 2, et Carino viris cl. c. teste Cassiodoro. [His cons. Euticianus papa passus 8. Kal. Ag. secundum gesta pontificum. His cons. Gaius papa successit 16. Kal. Januarii.]

296. 5. [CCLXXIV] (BEDA.) Carus 2. et Numerianus. Archilaus Mesopotamiae episcopus librum disputationis suae quam habuit contra Manchium exeuntem de Perside, Siro sermone compossuit; qui translatus a Grecis habetur a multis.

297. 6. [CCLXXV] (HIER.) Diocletianus V. C. consul. Alexandriae 15. episcopus prefuit Theonas annis 19.

[Col. 0691C] 298. 7. [CCLXXVI] (HIER.) Aristobolus V. C. cons. His consulibus Probus tumultu militari apud Sirmium in turri quae vocatur Ferrata occiditur.

Romanorum 39. Carus cum filiis suis Carino et Numeriano regnavit annis duobus, mensibus item duobus juxta historiam Romanam, hoc est usque Kal. Julii, in anno 266. post passionem. Sub quo hi consules fuerunt, teste Casiodoro.

299. 1. [CCLXXVII] (HIER.) Maximus et Aquilinus. Carus Narbonensis cum, omni Parthorum regione vastata, Cochem et Thesifontem, nobilissimas hostium urbes, coepisset, super Tigridem castra ponens, fulminis ictu interiit.

300. 2. [CCLXXVIII] (HIER.) Diocletianus 2. et Maximianus. Numerianus cum ob oculorum dolorem [Col. 0691D] lecticula veheretur, insidiis Apri soceris sui occissus est, vix fethore cadaveris post aliquot dies scelere comperto. (REG.) Rome passi Crisantus et Daria, Claudius cum uxore Hilaria et filiis Jasone et Mauro, et 70 milites et reliqua. (HIER.) His consulibus Carinus prelio victus, apud Margum occiditur, [Decretalis [218 1Kb] epistola Gaii papae (l. l., p. 209 [(126) 1Kb] ] data Kal. Martii Diocletiano 2. et Maximiano VV. CC. SS]

[Col. 0692A] Romanorum 40, Diocletianus regnavit annis 20, hoc est usque Kalendas Julii, in anno 287, post passionem. Sub quo hi consules fuerunt, teste Cassiodoro.

301. 1. [CCLXXIX] (HIER.) Maximianus 2. et Januarius. Diocletianus, Dalmatae scribae filius, imperator electus, statim Aprum in militum contione percussit, jurans sine suo scelere Numerianum interfectum.


[Cod. in marg.: Ciclus solis incipit.]

302. 2. [CCLXXX] (HIER.) Bassus et Quintianus. Diocletianus in consortium regni Herculium Maximianum adsumpsit, qui multitudine rusticorum oppressa, quae factione suae Bacaudarum nomine indiderat, pacem Gallis reddidit.

[Col. 0692B] 303. 3. [CCLXXXI] (HIER.) Diocletianus 3. et Maximianus 3. Carus [219 1Kb] sumpta purpura Brittanias occupavit.

304. 4. [CCLXXXII] (HIER.) Tiberianus et Dio. Narseus orienti bellum intulit. Quinquegentiani Affricam infestaverunt.

305. 5. [CCLXXXIII] (HIER.) Anniballianus et Asclepiodatus. Aegiptum Achilleus optinuit; ob quae Constantius Galerius et Maximianus cessares adsumuntur in regnum. Quorum Constantius Claudi ex filia nepos fuit, [Maximianus] Galerius in Dacia haut longe a Serdica natus est.

306. 6. [CCLXXXIV] (HIER.) Diocletianus 4. et Maximianus 4. Diocletianus [221 1Kb] etiam [ut] adfinitate [eos] [Col. 0692C] conjungeret, Constantius privignam Herculi Theodoram accepit; ex qua etiam [postea] sex liberos, Constantini fratres, habuit.


[Cod. in marg.: Ciclus 17. ind. 3.]

307. 7. [CCLXXXV] (HIER.) Constantius [220 1Kb] et Maximus. Galerius [221 1Kb] filiam Diocletiani Valeriam. Ambo uxores quas habuerant repudiare compulsi sunt.

308. 8. [CCLXXXVI] (HIER.) Tuscus et Anulinus. Busiris [222 1Kb] et Coptus contra Romanos rebellantes, ad solum usque reversae sunt.

309. 9. [CCLXXXVII] (HIER.) Diocletianus 5. et Constantius 2. Carporum et Basternorum gentes in Romanum solum translatae. Decretalis epistola Gaii papae: »Dilectissimo fratri Felice episcopo Gaius salutem,« et reliqua (l. l., p. 209); data Kal. Martii, [Col. 0692D] Diocletiano 5. et Constantio 2. V. Cl. consulibus (cf. lib. pont.). Gaius in hac epistola constituit, ut per omnes gradus aeclesiasticos, id est acholitus, hostiarius, lector, exorcista, subdiaconus, diaconus, presbiter, primum ascenderet, si quis episcopus fieret. (AD. Mart.) Gaius papa passus 10. Kal. Maii, et sepultus in cimiterio Calisti [prescriptis consulibus, id est Diocletiano 5. et Constantio 2.].

Marcellinus 27. papa annis 8.

[Col. 0693A] 310. 10. [CCLXXXVIII] (HIER.) Faustus et Gallus. Primus Diocletianus adorari se ut Deum jussit, et gemmas vestibus calceamentisque inseri.

311. 11. [CCLXXXIX] (HIER.) Diocletianus 6. et Maximianus 6. Cum [223 1Kb] ante eum omnes imperatores in modum judicum salutarentur, et clamidem tantum purpuream a privato habitu plus haberent. [His consulibus Marcellinus papa successit 3. Kal. Julii.]

312. 12. [CCXC] (cf. BEDA.) Constantius 3. et Maximus 3. [His persecutoribus intra 30 dies 7000 passi sunt.]

313. 13. [CCXCI] (HIER.) Titianus et Nepotianus. Alexandria cum omni Aegipto per Achilleum ducem [224 1Kb] a Romana potestate discedens, 8. obsidionis mense a Diocletiano capta est.

[Col. 0693B] 314. 14. [CCXCII] (HIER.) Constantius 4. et Maximus 4. Itaque plurimi per totam Aegyptum gravibus proscriptionibus exilisque vexati, interfectis qui auctores perduellionis extiterant.

315. 15. [CCXCIII] (HIER.) Diocletianus 7. et Maximianus 7. Aeclesiae Hierosolimarum 37. ordinatur episcopus Zabdas. Post 10 annos per Asclepiotum prefectum pretorio Brittaniae receptae. Juxta Lingonas a Constantino cesare Alamannorum cesa.


[Cod. in marg.: Decima persecutio.]

316. 16. [CCXCIV] (HIER.) Diocletianus 8. et Maximianus 8. Galerius Maximianus, victus a Narseo, ante carpentum Diocletiani purpuratus cucurrit. (cf. lib. pont.) Veturius magister militiae christianos milites persequitur, paulatim ex illo jam tempore [Col. 0693C] persecutione adversum nos incipiente, [his consulibus] Marcellinus papa ad sacrificandum ductus sacrificavit; sed postea poenitentia ductus, capite truncatus est 6. Kal. Maii (AD. Mart.) cum Claudio et Quirino atque Antonino, et sepultus est post dies 35 in cubiculo, via Salaria, a Marcello prespetero et diaconibus cum imnis.

Marcellus papa 28. post Petrum annis 5.

317. 17. [CCXCV] (HIER.) Constantius 5. et Maximus 5. Galerius Maximianus, superato Narseo, et uxoribus ac liberis sororibusque ejus captis, a Diocletiano ingenti honore suscipitur. Thermae Romae Diocletianae factae et Maximianae Cartagini.

318. 18. [CCXCVI] (HIER.) Constantius 6. et Maximus 6. Aeclisiae Hierosolimarum 38. constituitur [Col. 0693D] Thermon. Antiochiae 19. prefuit episcopus Tirannus. Alexandrinae aecclesiae 16. post Theonam episcopus ordinatur Petrus, qui postea nono persecutionis anno gloriosissime martirium perpetravit.


[Cod. in marg.: Aperta persecutio per edictum (Primus annus persecutionis Diocletiani tyranni).]

319. 19. [CCXCVII] (HIER.) Diocletianus 9. et Constantius. Diocletianus et Maximianus augusti insigni pompa Romae triumfarunt, antecedentibus currum eorum Narsei conjuge, sororibus, liberis, et omni [Col. 0694A] preda qua Parthos spoliaverunt. Terre motu horribili apud Tirum et Sidonem multa opera corruerunt et populus innumerabilis oppressus. 19 anno Diocletiani, mense Martio, in diebus paschae, aeclesiae subversae sunt; quarto autem anno persecutionis Constantinus regnare orsus.

320. 20. [CCXCVIII] (HIER.) Diocletianus 10. et Maximus 7. His consulibus, Cassiodoro teste, secundo persecutionis anno Diocletianus Nicomediae, Maximianus Mediolani, purpuram depossuerunt.

Romanorum 41. Galerius Maximinus anno uno, hoc est usque Kal. Julii, in anno 288, post passionem.

Decretalis epistola: »Marcellus papa dilectissimis fratribus universis episcopis per Antiochiam constitutis [Col. 0694B] salutem,« et reliqua (ep. 1, p. 221); data Kal. Aprilis Maxentio et Maximiano V. C. consulibus. Alia decretalis: »Marcellus episcopus sanctae catholicae et apostolicae aeclesiae urbis Romae Maxientio,« et reliqua (Ep. 2, p. 223); et post: »Tu ergo, qui suades cultum dimittere divinum et a recta fide recedere diisque immolare,« et reliqua; data 16. Kal. Februarii Maxentio et Maximino V. Cl. consulibus (AD. Mart.). Marcellus, jubente Maximino imperatore, primo fustibus cessus et a facie ejus expulsus. Deinde audiens quod domum sanctae Lucinae, quam ipse proscriptione damnaverat, aeclesiam faceret et in ea missas celebraret, in media civitate jussit in eadem eclesia planias sterni ad animalia catabuli, et ejusdem [225 1Kb] stabuli episcopum ad [Col. 0694C] servitium deputavit cum custodia puplica, ubi etiam post multos serviendo indutus cilicio, obiit 17. Kal. Februarii, et conditus aromatibus a Johanne presbitero et beata Lucina, sepultus est via Salaria in cimiterio Priscillae.

Eusebius 28. papa post Petrum ordinatur, qui sedit mensibus 8 [obiit 6. Non. Octobr.].

(REG.) Sub hujus tempore inventa est crux Domini sub Constantio, patre Constantini Magni, ut in gestis pontificum Romanorum ita habetur (lib pont.): »Sub his temporibus inventa est crux Domini 5. Non Maii, et babtizatus est Judas qui et Ciriacus dicitur.«

Maelciades papa 30. post Petrum ordinatur qui sedit annis 4. Iste decrevit ut die dominico vel feria [Col. 0694D] 2. nullus fidelis jejunet, quoniam hos dies pagani quasi jejunio sacro celebrant.

321. 1. [CCXCIX] (BEDA.) Maximinus et Severus V. C. Tertio persequtionis anno, quo et Constantius Eburaci obiit, Maximinus et Severus a Galerio Maximiano imperatore cessares facti sunt; ex quibus Maximinus maleficia et stupra sua christianorum persequtionibus accumulat. Passus est ea tempestate Petrus Alexandriae episcopus cum pluribus Aegypti episcopis, Lucianus quoque vir nobilis et [Col. 0695A] continentiae et eruditione moribus precipuus, Antiochenus presbiter et Timotheus Rome 10. Kalend. Jul. (OROS. VII. 25.) Interea Diocletianus in Oriente, Maximianus Herculius in Occidente vastari aeclesias, affligi interficique christianos, decimo post Neronem loco, preceperunt. Quae persecutio omnibus fere actis [226 1Kb] diuturnior et immanior fuit; nam per 10 annos incendiis aeclesiarum, proscriptionibus innocentium, cedibus martirum incessabiliter acta est. Secundo persecutionis anno Diocletianus ab invito exegit Maximiano, ut simul purpuram imperiumque deponerent, ac junioribus in rem puplicam substitutis, ipsi in privato otio consenescerent. (BEDA.) Itaque sub una die Diocletianus Nicomedia, Maximianus Mediolani potestatem [Col. 0695B] imperii simulque cultum depossuerunt. Secundo persecutionis anno Diocletianus Nicomedia, Maximianus Mediolani purpuram depossuerunt. Beda. Attamen cepta semel persecutio usque ad septimum Constantini annum fervere non cessat. Orosius [227 1Kb] (l. l.): Galerius et Constantius augusti primum Romanorum imperium inter se divisserunt: Galerius Maximianus Iliricum, Assiam et Orientem. Constantius Italiam, Affricam et Gallias obtinuit. Sed Constantius vir tranquillissimus Gallia tantum Hispaniaque contentus, Galerio caeteris partibus cessit. Galerius duos cessares elegit, Maximum quem in Oriente constituit, et Severum, cui permisit Italiam; ipse in Illirico constitutus. Beda: Tertio anno persecutionis, quo et Constantius 16. sui anno Eboraci [Col. 0695C] in Brittania obiit, Maximus et Severus a Galerio Maximiano cesares facti sunt. Orosius: Constantius in Brittania obiit, et Constantinum filium, ex concubina Helina creatum, imperatorem Galliarum reliquit (VII, 28). Constantino vero in Gallis strennuissime rem puplicam procurante, pretoriani milites Romae Maxentium, filium Maximiani Herculei, qui privatus in Lucania morabatur, augustum nominant. Galerius augustus Severum cessarem adversum Maxentium Romam cum exercitu missit. Severus cum urbem obsideret, militum suorum scelere desertus et proditus et ex eo fugiens, Ravenne occissus sit. Herculius Maximianus persecutor, ex augusto tirannus, confirmatum jam imperio [Col. 0695D] filium veste ac potestate regia spoliare conatus, conviciis autem ac tumultibus militum palam conterritus, in Galliam profectus est, ut Constantino genero suo eque dolis junctus, auferret imperium; sed per Faustam filiam detectus et proditus, quod dolum Constantino viro [228 1Kb] suo pararet, Massiliae fugiens occiditur. (HIER.) Porro Galerius, occisso Severo, Licinium imperatorem creavit. (OROS l. l.) Cumque persecutionem a Deocletiano et Maximiano missam ipse atrocibus edictis accumulavisset ac postquam per annos 10 omni genere hominum exhausit [Col. 0696A] provincias, putrifacto introrsum pectore et vitalibus disolutis, cum ultra horrorem humanae misseriae etiam vermes eructaverat, neque medici ultra jam fetorem ferentes crebro jusu ejus occiderentur, et a quodam medico ei dicitur iram Dei esse penam suam et ideo incuratus: edictis latissimis christianos de exilis revocavit; ipse vero obiit. Constantinus pacem ecclesiis post decem annos quam a persecutoribus vexabantur indulsit. Deinde orto bello civille inter Constantinum et Maxentium, apud pontem Mulvium victus Maxentius occiditur. Haec Orosius. Anni autem persecutionis sunt secundum cronicam Eusebii et Bedam usque ad annum 7. Constantini: hoc est annus 19. et 20. Diocletiani, annus Galeri et 6. Constantini; tertium enim annum [Col. 0696B] persecutionis, quo et Constantius pater Constantini Eboraci obiit, Beda computat inter Diocletianum et Constantinum, quartum vero annum persecutionis sub Galerio et Severo et Maxentio in Roma, Constantino interim in Gallia imperante, cum precedente tertio anno persecutionis Issidorus episcopus Galerio computavit. (REG.) Rome passi Gaius et Marcellus papa, Ciriacus diaconus, Largus, Smaragdus, Apronianus, Papias et Maurus, Claudius et Propedigna cum filiis, Gabinius presbiter, Castulus, Pancratius, Arthemius cum uxore et filia, Sebastianus, Marcus et Marcellianus, Marcellinus presbiter, Petrus exorciza, Tranquillinus, Nicostratus cum uxore Zoe, Primus et Felicianus, [Col. 0696C] Claudius, Castorius, Victorinus, Simpronianus, Basiliscus, Faustinus et Beatrix, Tiburtius filius Chromatii, Simplicius, Susanna virgo, Johannes, Crispus, Geneseus, Felix et Audactus [229 1Kb] Lucia, Geminianus, Sergius et Bachus, Chrisogonus, Saturninus et Sisinius, quatuor Coronati, Theodorus, Pontianus, Pretextatus [230 1Kb] et Tharso; (REG.) apud Spoletum Gregorius presbiter, Sabinus episcopus, Exuperantivus et Marcellus diaconi; apud insulas Parmarias Anastasia, Pamphilius presbiter, Eusebii Cesariensis episcopi necessarius, cujus vitam ipse tribus libris comprehendit; Antiochia Julianus et Basilissa; in Hispanis civitatibus Cesaraugusta Vincentius diaconus, in Barchibonia [231 1Kb] Eulalia virgo, Cucufas, apud Gerundiam Felix; in Cumis Juliana [Col. 0696D] virgo; apud Tirum Tirannio, Silvanus, Plenus atque Linus episcopi cum innumera multitudine; apud Sirmium Sirenus; Nicomedia Petrus et Lucianus [232 1Kb] presbiter Antiocenus, Antimus episcopus [233 1Kb] , Pantaleon, Johannes Adrianus, Dortheus [234 1Kb] et Gorgonius, Eleuterius; Smirne civitate Hireneus episcopus; in Palestina civitate Gaza Silvanus; Mediolanis [235 1Kb] Victor; apud Iliricum civitatem Siscia Quirinus episcopus; apud Tharsum Bonifatius, apud Aquileiam Felix et Fortunatus; apud Ciliciam [Col. 0697A] [236 1Kb] Vitus et Modestus cum Crescentia, Lucia virgo; in Britania Albanus [237 1Kb] ; apud Massiliam Victor; apud Augustam Afra in Retia provincia; Nicea Bithiniae Theodota cum filiis; in Hispanis civitate Compluto Justinus et Pastor fratres; in Sicilia civitate Caten Epulus [238 1Kb] diaconus; apud urbem Italiae Pergamis Alexander; in civitate Calcedoniae Eufemia; in Neapolim Campaniae Januarius Beneventanae episcopus, Sosius diaconus; in Mesentana civitate Faustus et Desiderius; in Palestina Peleus et Nilus episcopus; in Cizico Fausta et Evilassius; Agauno Mauricius cum sociis suis; Antiochia Ciprianus episcopus cum Justina; apud Egeam civitatem Cosmus et Damianus; in Gallis castro Solodoro, quod est super Arolam fluvium, Victor et [Col. 0697B] Urso; apud Coloniam Agripinam Gereon cum sociis; apud Tharsum Tracuus [239 1Kb] , Probus et Andronicus; in Venusia civitate Apuliae Felix episcopus, Audax et Januarius presbiter; Suessionis civitas Crispinus et Crispinianus; apud Sidonem Zenobius presbiter; in territorio Aganensi Tiberius, Modestus et Florentia; in Scithia metrapoli Frigia Salaria Mennas; Antiochia Romanus; Alexandria Petrus episcopus; in Africa civitate Colonia Crispina virgo; in Tuscia Barbara virgo; in Hispanis Leocadia et Merita civitate Eulalia et Julia virgines. (BEDA.) Tunc intra unum mensem 17 milia martyrum pro Christo passi sunt.

Romanorum 42. Constantinus Magnus, Constantii [Col. 0697C] filius ex concubina Helina, ab anno 4. persecutionis incipiens, indictione 2, regnavit annis 30, mensibus 10, hoc est in anno 318. post passionem. Sub quo hi consules fuerunt, teste Casiodoro.

322. 1. [CCC] (HIER.) Pro consul. Diocletiani 11 et Maximi 9. Maxentius, Herculii Maximiani filius, a pretorianis militibus Romae augustus appellatur. Severus cessar a Galerio Maximiano contra Maxentium missus, Ravennae interficitur. [His cons. Mellciades papa successit Non. Jul.]

323. 2. [CCCI] Pro consul. Diocletiani 12. et Maximi 10. Licinius a Galerio Carnuti imperator factus. Herculius Maximianus a filia Fausta detectus, quod dolum viro suo pararet, Massiliae fugiens occiditur. Quirinus episcopus Siscianus gloriosse [Col. 0697D] pro Christo interficitur. Nam manuali mola ad collum ejus ligata, et ponte precipitatus in flumen, diutissime supernatavit; et conspectantibus [collocutus], ne sui terrerentur [240 1Kb] exemplo, vix orans ut mergeretur obtinuit.

324. 3. [CCCII] (HIER.) Maximus 8. et Licinius (OROS.) Galerius Maximianus persecutor aeclesiae vermibus moritur.

325. 4. [CCCIII] (HIER.) Constantinus [241 1Kb] 2. Licinius 2. Maximianus, persecutione in christianos facta, cum jam a Licinio puniendus esset apud [Col. 0698A] Tharsum moritur. Maeltiades papa obiit 4. Idus Januarii (cf. Mart.).

Silvester 31. papa annis 20.


[Cod. in marg.: Ciclus decen. inc. ind. 7.]

326. 5. [CCCIV] (BEDA.) Constantinus 3. et Licinius 3. (HIER.) [Petrus Alexandrinae aeclesiae episcopus passus.] Alexandrinae aeclesiae 17. ordinatur episcopus Achillus.

327. 6. [CCCV] (HIER.) Volusianus et Annianus. Maxentius juxta pontem Molvium a Constantino superatus occiditur.

328. 7. [CCCVI] (HIER.) Constantinus [241 1Kb] 4. et Licinius 4. Bellum Cibalense adversum Licinium. Pax nostra a Constantino reddita post decem annos persecutionis. [Constantino a papa Silvestro baptizato, [Col. 0698B] scripsit de Britania sibi sua mater Elena, ut negando Christum Judeos sequeretur. Tunc Constantino 4. et Licinio 4. consulibus, die Idus Agusti, congregati sunt cum Elena in Roma 120 sapientiores Judeorum, cum augusto Constantino et Silvestro papa 24 episcopi, et superati sunt Judei in omni scriptura divina.

329. 8. [CCCVII] (HIER.) Sabinus et Rufinus. Hierusolimorum 39. constituitur Macharius episcopus.


[Cod. in marg.: Ciclus solis incipit.]

330. 9. [CCCVIII] (HIER.) Gallicanus et Bassus. Diocletianus haut procul a Solonis in villa sua palatio moritur, et solus omnium inter deos privatus refertur.

[Col. 0698C] 331. 10. [CCCIX] (HIER.) Licinius 5. et Crispus. Crispus et Constantinus, filii Constantini.

332. 11. [CCCX] Constantinus 5. et Licinius. et [242 1Kb] Licinius adulescens, Licini augusti filius, Constantini ex sorore nepos, cesares appellantur;

333. 12. [CCCXI] Constantinus 6. et Constantius quorum [242 1Kb] Crispum filium Lactantius Latinis litteris erudivit, vir omnium suo tempore eloquentissimus.

334. 13. [CCCXII] Crispus 2. et Constantius 2. sed [242 1Kb] adeo in hac vita pauper, ut plerumque etiam necessaris indiguerit.

335. 14. [CCCXIII] (HIER.) Probinus et Julianus. Licinius christianos de palatio suo pellit. Bassileus Amasiae Ponti episcopus sub Licinio martirio coronatur.

[Col. 0698D] 336. 15. [CCCXIV] (HIER.) Severus et Rufinus. Alexandrinae aeclesiae 18. ordinatur episcopus Alexander, a quo Arrius presbiter de aeclesia ejectus multos suae impietati sociat, ad quorum perfidiam coarguendam sinodus 318 episcoporum in Necea urbe Bithiniae congregata, omnes hereticorum machinas omousii opossitione delevit.

337. 16. [CCCXV] (OROS. VII, 22.) Crispus 3. et Constantius 3. Constantinus prohibuit christianos occidi, paganorumque templa jussit claudi. (cf. Vita S. Mart.) [Sanctus Martinus natus.] [Sanctus [243 1Kb] [Col. 0699A] Martinus nascitur Sabariae Pannoniarum oppido, sed intra Italiam Ticini altus est.]

338. 17. [CCCXVI] (BEDA.) Paulinus et Julianus. Fides chatolica tractatur in sinodo 318 episcoporum in Nechea urbe Bithiniae congregata contra Arrienos die mensis secundum Grecos Desii 19o, hoc est 17. Kalendarum Juliarum, consulatu Paulini et Juliani, teste Beda. Decretalis epistola sancti Silvestri papae. (cf. Lib. pont.) Temporibus Silvestri papae et Constantini piissimi augusti factum est magnum concilium in urbe Nicea Bithiniae, et congregati sunt regulari ejusdem Silvestri papae vocatione in id ipsum 318 episcopi chatholici, qui expossuerunt fidem integram, catholicam, immaculatam, et damnaverunt Arrium et Photinum Sabelliumque et sequaces [Col. 0699B] eorum. (cf. AD. Mart.) Eodem quoque tempore, 13. Kalendarum Juliarum die, quando memoratum magnum concilium in Nicea congregatum est (cf. lib. pont.) canonica jam vocatione in urbe Roma congregavit et ipse Silvester cum consilio Constantini 277 episcopos, et damnavit predictos hereticos; et constituerunt, ut presbiter Arrianus resipiscens non susciperetur, nisi episcopus ejusdem loci eum reconciliaret, et sacrosancto crismate per episcopalis manus impossitionem sancti Spiritus gratia, quae ab hereticis dari non potest, confirmaretur; in qua etiam consensu et subscriptione omnium constitutum est, ut nullus laicus crimen clerico nec clericus inferioris gradus ad superiorem id est presbetero episcopo inferret; et ut in puro lino corpus [Col. 0699C] Christi offeratur, et crisma ab episcopo confici, et ut baptizatum liniat presbiter, et dalmaticis in aeclesia uti, et ut pallio linostimo leva subdiaconorum tegeretur et reliqua multa.

339. 18. [CCCXVII] (HIER.) Constantinus 7 et Constantius 4. Constantinus, filius Constantini, cesar factus. Licinius Thessalonicae contra jus sacramenti privatus occiditur.

340. 19. [CCCXVIII] (HIER.) Constantius 5 et Maximus. Nazarius rethor insignis habetur. Crispus, filius Constantini, Licinius junior, Constantiae Constantini sororis et Licini filius, crudelissime interficiuntur.

341. 20. [CCCXIX] (HIER.) Januarius et Justus. [Col. 0699D] Vicennalia Constantini Nicomedia acta et sequenti anno Romae edita. Hucusque historiam scribit Eusebius, Pamphili martyris contubernalis; cui nos ista subjecimus [id. est Hieronimus] [244 1Kb] .---In qua historia quae Tripertita dicitur ita habetur (II, 18.): Helena crucem invenit duasque ejus partes suo filio missit. Quarum una in statua in foro Constantini super columnam pirphireticam possuit Constantinus, alteram vero argentea theca clausam in civitate custodivit (III, 6.) Arrius vero fictam fidem scribens, de exilio vocavit eum Constantinus, qui revertens sic Constantino juravit: »Si non credimus Patrem [Col. 0700A] et Filium et Spiritum sanctum, sicut ecclesia catholica credidit, judex noster sit Deus hic et in futuro.« Constantinus autem etsi inde gavissus sit, tamen eum aliosque hereticos [245 1Kb] commonicare in aeclesia non permissit, donec episcoporum de ipsis judicium fieret. (III, 10.) Constantinus autem intirim malens Arrium probare, duxit eum ad palatium, jurejurando interrogans de Neceni concilii decretis. At ipse ficte suam sectam sub ala habens et sic juravit. Quoniam vero ipse dies sabbatum erat, precepit Constantinus crastino die dominico Arrium ad commonionem accipere. Tunc in aula a militibus Eusebii episcopi etiam Arriani honoratus, et per mediam civitatem honorabiliter et perspicuus conductus; cum vero venit ad forum Constantini, [Col. 0700B] ubi pars illa crucis erat, tremefactus et confussus est Arrius. Et cum necessarium quessiset meatum, cum stercoribus et visceribus effudens, cito obiit.

342. 21. [CCCXX] (HIER.) Constantinus 8 et Constantius 6. Arbonius rethor in Affrica clarus habetur; qui cum Siccae ad declamandum juvenes erudiret, et adhuc ethnicus ad credulitatem somniis [246 1Kb] compelleretur, neque ab episcopo impetraret fidem, quam semper impugnaverat, elucubravit adversum pristinam religionem luculentissimos libros, et tandem veluti quibusdam obsidibus pietatis foedum [247 1Kb] impetravit. Drepanam Bithiniae civitatem in honorem martiris Luciani ibi condidit Constantinus instaurans, ex vocabulo matris suae Helenopolim nuncupavit. In Antiochia dominicum quod vocatur Aureum [Col. 0700C] aedificare coeptum.

343. 22. [CCCXXI] (HIER.) Constantius 7 et Simmachus. Constantinus uxorem suam Pausiam [248 1Kb] interficit. Donatus agnoscitur, a quo per Affricam Donatiani. Antiochiae post Thirannum 20. ordinatur episcopus Vitalis; post quem 21. Filogonius; cui successit 22. Paulinus; post quem 23. Eusthathius. Quo in exilium ob fidem truso, usque in presentem diem.

344. 23. [CCCXXII] Bassus et Ablabius. Arriani [249 1Kb] aeclesiam optinuerunt, id est Eulalius, Eusebius, Eufronius, Placillus, Stefanus, Lentius, Eudoxius, Melitius, Euzotus, Dorotheus, rursus Melitius; quorum idcirco tempora non digessi quod eos hostes potius Christi quam episcopos judicem.


[Col. 0700D] [Cod. in marg.: Ciclus decenn. incipit ind. 11.]

345. 24. [CCCXXIII] (HIER.) Pacatianus et Hilarianus. Juvencus presbiter, natione Hispanus, evangelia heroicis versibus explicat. (CASS.) Porphirius, misso ad Constantinum insigni volumine, exilio liberatur. [His consulibus civitas quae prius Byzantium dicta est, mutato nomine, a Constantino Constantinopolis nominatur.]

346. 25. [CCCXXIV] (HIER.) Dalmatius et Zenophilus. Alexandriae 19. ordinatur episcopus Athanasius. Dedicatur Constantinopolis omnium pene urbium nuditate. Metrorus philosophus agnoscitur.

[Col. 0701A] 347. 26. [CCCXXV] (HIER.) Optatus et Palinus. Edicto Constantini gentilium templa [subversa sunt]. (V. S. Mart.) [Sanctus Martinus cum esset decem annorum, invitis parentibus, utpote gentilibus, ad eclesiam confugit seque catecuminum [250 1Kb] fieri postulavit.]

348. 27. [CCCXXVI] (HIER.) Constantius et Albinus. Constans, filius Constantini, provehitur ad regnum. Pestilentia et fame innumerabilis multitudo in Siria Ciliciaque [251 1Kb] periit.

349. 28. [CCCXXVII] (AD. Mart.) Nepotianus et Fecundus. In martirologio: Pridie Kalendas Januarii natalis Silvestri papae, qui sedit 23 annis, mensibus 10, diebus 11. Sedit autem ex die Kal. Februarii usque 2. Kal Januarii; et sepultus est in cimiterio Priscillae, [Col. 0701B] via Salaria, miliario 3. ab urbe Roma, 2. Kal. Januarii, [Constantio et Volusiano consilibus], et cessavit episcopatus diebus 15. Nota duos menses vacationis episcopatus a 4. Idus Decembris, quo Miliciades papa obiit, usque Kal. Februarii, quo Silvester sedit, et 15 dies postea, quod tempus pontificibus non imputatur. Si ergo ita temporis pontificum aliquid difecit, quorum natale annuatim celebratur, nonne multo magis tempus imperatorum?

Marcus 32 papa post Petrum ordinatur, qui sedit mensibus 8, [predictis consulibus sedit, id est Nepotiano et Fecundo, successit Kal. Febr.]. In decret.: »Domino sancto et apostolici culminis dignitate venerando Marco sanctae Romanae et apostolicae sedis universalis eclesiae papae, Athanasius et universi [Col. 0701C] Egiptiorum episcopi. Ad vos pervenisse non dubitamus, quanta et qualia ab hereticis et maxime ab Arrianis cotidie patimur, ut etiam vivere jam nos tedet. In tantum etiam nostra vastaverunt, ut nec ulla ustensilia nobis dimisserunt, libros nostros usque ad minimum incenderunt. Quapropter precamur, pater beatissime, quia non dubitamus apud vos plenaria esse Niceni concili exemplaria, ut illa nobis, quae sanctae recordationis predecessoris vestri Silvestri fuerunt, sub tuta mittatis stipulatione. Nam quando predictae sinodo cum beatae [252 1Kb] memoriae Alexandro, digno Deo pontifice nostro, id est Alexandrinae civitatis episcopo, in diaconatus interfuimus officio, sub nostrae presentiae testimonio, per beatos viros Victorem et Vincentium presbiteros, [Col. 0701D] apostolicae apocrisiarios, missa sunt predicto papae Silvestro, cum astipulatione subnixa, capitula 70. Sane presentibus nobis 80 in memorata capitula tractata sunt sinodo, scilicet 40 a Grecis, Greca edita linga, et 40 a Latinis, edita Latine. Sed Visum est 318 patribus in predicto Spiritu sancto repletis concilio congregatis, et maxime jam dicto Alexandro et apostolicae apocrisiaris, ut decem capitulae adunarentur aliis atque congruis in locis insererentur, et ad formam 70 discipulorum vel 70 lingarum tanti et tam excellentis concilii fierent capitula, quae omnem christianorum informarent orbem et [Col. 0702A] omnes sub sacerdotali et christiano nomine degentes una fides et una sacerdotalis atque clericalis regeret norma, nec quicquam a suo discordaret capite. Nunc ergo, qui, ut predictum est, inimici sanctae Dei ecclesiae, maxime Arrianis, a quibus codidie terimur et expugnamur et opprimimur, prefata 70 Niceni concilii capitula, quae de prefata sinodo, jubente jam fato domino meo Alexandro, decreto omnium episcoporum attuli, quae etiam coram omnibus recitavi atque transcripsi, sunt igne combusta: obtamus, ut a vestrae sanctae sedis aeclesiae auctoritate percipere per presentes ligatos mereamur,« et reliqua (Conc. I, p. 553).---»Omnibus venerabilibus fratribus Athanasio et universis Aegiptiorum episcopis, Marcus sanctae Romanae apostolicae sedis [Col. 0702B] et universalis aeclesiae episcopus salutem. Doleo, fratres, et nimium contristor super afflictionem vestram« et reliqua (Conc. I, p. 555). »De capitulorum vestrorum [253 1Kb] Niceni concilii, quibus vos interfuisse litteris vestrae fraternitatis significastis, a nostris, qui una vobiscum interfuerunt, diligentioribus requissivimus collucationibus, qui ita, ut vestrae testatae sunt litterae, omnem nobis ordinem exposuerunt et vestram epistolam per omnia veram esse testificati sunt; non ut nos aliquid sinistrum vestra ex parte arbitraremur, sed nos et vos illosque absque ulla in posterum titubatione unum sentire obtaremus, et sancta Romana ecclesia, quae semper immacculata mansit et Domino jubente [254 1Kb] et beato Petro opem ferente in futuro manebit, sine [Col. 0702C] ulla hereticorum insultatione firma et immobilis omni tempore persistet. His ita peractis diligenter requirentes, in sancto nostrae et apostolicae scrinio eadem quae sanctae recordationis predecessorii meo Silvestro sunt directa, septuaginta, sicut significastis, capitula inlesa invenimus. Ipsa enim vobis propter auctoritatem et scriptionem [255 1Kb] tantorum patrum et ejus magni concilii minime missimus; sed per eadem coram apocrisiaris vestris alia similia, eundem numerum eademque [256 1Kb] et ipsam subscriptionem continentia, vobis scribere et sub certa stipulatione mittere curavimus« et reliqua. Data est 9. Kal. Novembris, Nepotiano et Fecundo viris venerabilibus clarissimis consulibus.---Marcus obiit Non. Octimbris, et sepultus in cimiterio [Col. 0702D] Balbinae, via Adriatica, quod ipse insistens fecit. (ADON. Mart.)

Julius papa 33. post Petrum ordinatur, qui sedit annis 16, mensibus 9 [Feliciano consule].

350. 29. [CCCXXVIII] (HIER.) Felicianus et Titianus. Callocerus in Cypro res novas molitus, opprimitur. Constantinus cum liberis suis honorificas ad Antonium litteras mittit.

351. 30. [CCCXXIX] (HIER.) Ursus et Polemius. Tricennalibus Constantini Dalmatius cesar appellatur. Pater rethor Rome gloriosisime docet. Nazari rethoris filia in eloquentia patri coaequatur. Tiberianus, [Col. 0703A] vir disertus, prefectus pretorio, Gallias regit. Eustathius Constantinopolitanus agnoscitur; cujus industria Hierusolimis martirium constructum est.

352. 31. [CCCXXX] (SULP. SEV.) Constantius 2 et Constans. (Vita S. Mart.) [Sanctus Martinus cum esset annorum 15, raptus et catenatus, sacramentis militaribus implicatus est, uno tantum servo comite. (c. 2.) Cum enim esset edictum a regibus, ut veteranorum filii ad militiam describerentur, prodidit Martinum pater suus, qui felicibus filii actibus invidebat. Triennium fere ante baptismum in armis fuit, sed innocens a vitiis. (c. 3.) Intra quos tres annos dimedio clamide induit Christum. (c. 2.) Ipse armatam militiam ab adolescentia inter scolares alas sub rege Constantio, dein sub Juliano cesare [Col. 0703B] militavit.] (HIER.) Constantinus [257 1Kb] , extremo vitae suae tempore ab Eusebio Nicomidensi episcopo baptistatus, in Arrianum dogma declinat. Quoque usque in presens tempus aeclesiarum rapinae et totius orbis est secuta discordia. Constantinus cum bellum pareret in Persas, in Acirone, villa publica juxta Nicomediam, moritur. Theodorus episcopus in tripertita historia sic *: Constantinus Nicomediam, in Achirone villa, postquam babtizatus sit ab Eusebio Nicomedense episcopo Arriano, etiam obiit. (cf. III, 13.) Obit [258 1Kb] autem anno 66. aetatis, imperii 31, die 25. mensis Maii, his consulibus.

[OROSIUS sic.] Romanorum 43. Constantius imperator anno ab Urbe 1091. cum Constantino et Constante fratribus suis adeptus est imperium, quod 27 [Col. 0703C] annis tenuit, hoc est usque in mensem Novembrem, in anno 345. post passionem, his consulibus, Cassiodoro teste.

353. 1. [CCCXXXI] (HIER.) Acyndinus et Proculus. Ablabius prefectus pretorio et multi nobilium occissi. Sapor rex Persarum, Mesopotamia vastata, duobus ferme mensibus Nisibin obsedit. Dalmatius cessar, quem patruus Constantinus consortem regni filis dereliquerat, factione Constantii patruelis et tumultu militari interimitur. Jacobus Nisibenus episcopus agnoscitur; ad cujus preces sepe urbs discrimine liberata est.

354. 2. [CCCXXXII] (HIER.) Marcellinus et Probinus. Ex hoc loco impietas Arriani, Constantii regis fulta presidio, exiliis, carceribus et variis afflictionum [Col. 0703D] modiis [259 1Kb] primum Athanasium, deinde omnes non suae partis episcopos persecuta est. [Juliusque papa fuit in exilio menses decem; sed post mortem Constantii ad sedem cum gloria revertitur]. (lib. pont.)

355. 3. [CCCXXXIII] (HIER.) Constantius 3 et Constans [Col. 0704A] 2. Constantinus bellum fratri inferens, juxta Aquilegiam occiditur. Vario eventu adversum Francos a Constante pugnantur [260 1Kb] . (SULP. SEV.) Multae orientis urbes terre motu horribili conciderunt. [Sanctus [261 1Kb] Martinus, cum esset annorum duodeviginti, baptizatus est, et transacto tribunatus sui tempore, renuntiaturum se seculo promisit; et pene biennium baptizatus nomine tantum militavit] (c. 3.) In decretali epistola beati Julii papae ita habetur: »In nomine domini Dei salvatoris nostris Jesu Christi, imperantibus quoque Constantino et Constante augustis anno 4, sub die 8. Kalendarum Octobrium, indictione sexta, presidente sancto ac beatissimo Julio papa sedis apostolicae urbis Romae, propossitis sacrosanctis et venerabilibus evangeliis, in [Col. 0704B] aeclesia domini Dei salvatoris nostri Jesu Christi quae vocatur Constantina, resedentibus etiam viris venerabilibus pariterque cum eo audientibus, Benedicto Aquiliensi episcopo, Rufo sanctisimo Fartaniano episcopo, Agapito Ravennatis aeclesiae episcopo, Julio Medolanensis aeclesiae episcopo, Luciano Maurianense episcopo et reliquis cum eis centum ac decem et sex episcopis, Julius predictus sanctissimus urbis Romae episcopus dixit,« et reliqua (Conc. I, p. 567). Annus itaque quartus Constantini imperatoris sexta erat indictione, qui est annus 28. Magni Constantini, juxta cronicam Eusebii vel Bedae, incarnationis autem secundum Dionissium 333.

356. 4. [CCCXXXIV] (HIER.) Placidus [262 1Kb] et Romulus. Audeus in Syria coele clarus habetur; a quo heresis [Col. 0704C] Audiena.

357. 5. [CCCXXXV] (HIER.) Leontius et Salustius. Franci a Constante sunt perdomiti, et pax cum eis facta. Hermogenes magister militiae Constantinopoli tractus a populo, ob episcopum Paulum, quem regis imperio et Arrianorum factione pellebat. Antiochiae dominicum Aureum dedicatur.


[Cod. in marg.: Ciclus solis incipit.]

358. 6. [CCCXXXVI] (HIER.) Constantius 4 et Constans 3. Macedonius artis plurimae in locum Pauli ab Arrianis episcopus subrogatur; a quo heressis Macedoniana. Paulus crudelitate prefecti [263 1Kb] Philippi nam fautor Macedonii partium erat---et Arrianorum insidiis strangulatur.

[Col. 0704D] 359. 7. [CCCXXXVII] (HIER.) Amantius et Albinus. Maximinus episcopus Triverorum clarus habetur [* 1Kb] ; a quo Athanasius Alexandriae episcopus, cum a Constantio quereretur ad penam, honorifice susceptus est. Sapor Persarum rex christianos persequitur. Necessaria [264 1Kb] in Ponto subversa, excepta aeclesia et episcopo ceterisque qui ibidem reperti sunt.

[Col. 0705A] 360. 8. [CCCXXXVIII] (HIER.) Post consul. Amantii et Albini. Titianus vir eloquens prefecturam [265 1Kb] pretorio apud Gallias administrat. Athanasius ad Constantis literas Alexandriam redigitur.

361. 9. [CCCXXXIX] (HIER.) Rufinus et Eusebius. Dirrachium terre motu corruit, et tribus diebus ac noctibus Roma nutavit [266 1Kb] . Plurimaeque Campaniae urbes vexatae.

362. 10. [CCCLX] (HIER.) Philippus et Sallia. Magnis rei puplicae expensis in Seleucia Siriae portus efficitur. Rursus Sapor tribus mensibus obsidet Nisibin. [Col. 0705B] Eusebius Emissenus, Arrianae signifer factionis, multa conscribit.

363. 11. [CCCXLI] (HIER.) Limenius et Catulinus. Solis facta est defectio. Bellum Persicum nocturnum apud Singaram, in quo haut dubiam victoriam militum stoliditate perdidimus. Neque vero illum [267 1Kb] Constantio ex novem gravis proelis contra Persas bellum fuit. Nam ut alia obmittam, Nisibis obsessa, Bizabde et Amida captae sunt. 40. Maxaminus post Macharium Hierosolimarum episcopus moritur. Post quem aeclesiam Arriani invadunt, id est Cirillus Eutichius, rursus Cirillus Hireneus, tertio Cirillus Hilarius, quarto Cirillus; quorum Cirillus, cum a Maximo fuisset presbiter ordinatus, et post mortem ejus ei [268 1Kb] ab Acacio episcopo Cesariensi et ceteris Arrianis episcopatus [Col. 0705C] promitteretur, si ordinationem Maximi repudiaret, diaconus in aeclesia ministravit; ob quam impietatem sacerdotii mercede pensatus, Heraclium, quem moriens Maximus in suum locum substituerat, varia fraude sollicitans, de episcopo in presbiterum regradavit.


[Cod. in marg.: Ciclus decenn. 19. inc. ind. 15.]

364. 12. [CCCXLII] (HIER.) Sergius et Nigridianus. Magnentio apud Augustodurium aripiente imperium, Constans haut longe ab Hispania, in castro cui Helenae nomen est, interficitur, anno aetatis 30. Quamobrem turbata re puplica, Vetranio [269 1Kb] Mursae, Nepotianus Romae imperatores facti [270 1Kb] . Romae populus adversus Magnentiacos rebellans, ab Heracliada senatore proditur. Nepotiani caput philo [271 1Kb] per urbem [Col. 0705D] circumlatum, multaeque proscriptiones nobilium et cedes factae.

365. 13. [CCCXLIII] (HIER.) Post consul. Sergi et Nigridiani. Vetranioni apud Naussum a Constantio regum insigne decretum. Magnentius Mursae victus; in quo prelio Romanae vires conciderunt. Gallus, Constantii patruelis, cesar factus.

366. 14. [CCCXLIV] (AD. Mart.) Constantius 5. et Constans caes. Julius papa obiit pridie Idus Aprilis, et sepultus est via Aurelia, miliario [272 1Kb] ab Urbe 3. in cimiterio Calepodii. Qui sub Constantino Arriano, [Col. 0706A] filio Costantini, mensibus 10 projectus sit, sed post ejus mortem ad suam sedem reversus.

Liberius 34. papa post Petrum ordinatur, qui sedit annis 18.

367. 15. [CCCXLV] (HIER.) Constantius 6. et Constans 2. Gallus Judaeos, qui interfectis per noctem militibus arma ad bellandum invasserant, opressit, caesis [273 1Kb] multis hominum milibus [274 1Kb] usque ad innoxiam aetatem, et civitates eorum Diocesariam, Tiberiadem et Diospolim et plurima oppida igni tradidit. Nonnulli nobilium Antiochiae a Gallo interfecti.

368. 16. [CCCXLVI] (HIER.) Constantius 7. et Constans 3. Magnentius Lugdoni in palatio propria se manu interficit, et Decentius, frater ejus, quem [Col. 0706B] ad tuendas [275 1Kb] Gallias cesarem misserat, apud Senonas laqueo vitam explet. Gennadius forensis orator insignis habetur. Minervius Burdigallensis rethor florentissime docet.

369. 17. [CCCXLVII] (HIER.) Arbitrio et Lollianus. Gallus cesar, sollicitatus a Constantino patrueli, cui in suspicionem ob egregiam indolem venerat, Histriae occiditur. Silvanus Gallias res novas molitus, 28 die extinctus est. Victorinus rethor et Donatus grammaticus, preceptor meus [i. e. Hieronimi], Romae insignes habentur; e quibus Victorinus etiam in foro Trajano meruit. Paulinus et Rodanus Galliarum episcopi in exilium ob fidem trusi.

370. 18. [CCCXLVIII] (HIER.) Constantius 8. et Julianus. Alchimius et Delfidius rethores in Aquitanica [Col. 0706C] florentissime docent. Donatus, a quo supra Donatianos in Affrica dici memoravimus, Cartagine pellitur. Quidam sectatores ejus Montenses vocantur, eo quod aeclesiam Romae primam in monte habere coeperint. Eusebius Vercellensis episcopus et Lucifer ac Dionisius Caralitanae et Mediolanensis aeclesiae episcopi, Pancratius quoque Romanus presbiter et Hilarius diaconus, distantibus in[ter] se ab Arrianis et Constantio damnantur exiliis.---Julianus, frater Galli, Mediolani cesar appellatur.

371. 19. [CCCXLIX] (HIER.) Constantius 9. et Julianus 2. Antonius monachus 105. aetatis anno in herimo moritur, solitus multis ad se venientibus de Paulo quodam Thebeo, mirae beatitudinis viro, referre; cujus nos exitum brevi libello explicavimus. [Col. 0706D] Hilarius episcopus Pectavensis factione Saturnini Arelatensis episcopi reliquorumque qui cum eo erant Arrianorum ante triennium in Frigiam pulsus, libros de nostra religione componit. Reliquiae [276 1Kb] apostoli Timothei Constantinopolin invectae. Sarmata, Armato et Macharius, discipuli Antoni, insignes habentur.

Liberius papa Romanae ecclesiae in exilium mittitur. [Quo in exilium ob fidem truso, omnes clerici juraverunt, ut nullum alium susciperent. Verum cum Felix ab Arrianis fuisset in sacerdotium substitutus, [Col. 0707A] plurimi perjuraverunt, et post annum cum Felice ejecti sunt; quia Liberius tedio victus exilii et in heretica pravitate subscribens, Romam quasi victor intraverat. (AD. Mart.) Felix autem depositus de episcopatu suo, habitavit in prediolo suo, via Portuensi, ubi obiit 4. Kal. Agusti.] (HIER.) Magnae Alamannorum copiae apud Argentoratum oppidum Galliae a cessare Juliano oppressae.

372. 20. [CCCL] (HIER.) Titianus et Cerealis. Saraceni in monasterium beati Antoni irruentes, Sarmatam [277 1Kb] interficiunt. Constantio Romam ingressio [278 1Kb] , ossa Andreae apostoli et Lucae evangelizae a Constantinopolitanis miro favore suscepta.

Felix papa 35. post Petrum ordinatur, qui sedit anno uno.

[Col. 0707B] 373. 21. [CCCLI] (HIER.) Eusebius et Hipatius. Nicomedia terrae motu funditus eversa, vicinis urbibus ex parte vexatis. Paulinus [279 1Kb] Triverorum episcopus in Frigia exulans moritur. (cf. supra.) Evanthius eruditissimus grammaticorum Constantinopolin diem obiit, in cujus locum ex Africa Chrestus adducitur.---Liberius papa de exilio revertitur.

374. 22. [CCCLII] (HIER.) Constantius 10. V. C. conss. Sinodus apud Ariminum et Seleuciam Isauria facta, in qua antiqua patrum fides decem primum legatorum, [dehinc omnium proditio damnata est]. Honoratus ex prefecto pretorio Galliarum primus Constantinopoli prefectus urbi factus. Gratianus, qui nunc imperator, nascitur. Hilarius [Pictaviensis episcopus] cum apud Constantinopolim librum pro [Col. 0707C] se Constantio porrexisset, ad Gallias redit. Macedonius Constantinopoli pellitur. Omnes pene toto orbe aeclesiae sub nomine pacis et regis Arrianorum consortio polluntur.

375. 23. [CCCLIII] (HIER.) Julianus V. C. conss. Constantinopoli aeclesiarum maxima dedicatur. Meletius Sebastiae Armeniorum [280 1Kb] ab Acatio et Georgio episcopis Arrianis Antiochiam transfertur. Et post non grande temporis intervallum, cum presbiteros qui ab Eudoxio antecessore suo depossiti fuerant suscepisset, exilii justissimam causam subita fidei mutatione delusit.

376. 24. [CCCLIV] (HIER.) Faurus V. C. cons. [Gallia per Hilarium Arminensis perfidiae dolos [Col. 0707D] damnat.]

377. 25. [CCCLV] (ISID.) Florentius V. C. cons. [Heresis Antropomorphitarum in Syria et Macedonia et Constantinopoli oritur.]

378. 26. [CCCLVI]. Mamertinus V. C.

379. 27. [CCCLVII]. Nevitta V. C. [Theodorus episcopus in tripartita aeclesiastica historia (IV, 50) sic: Constantinus [281 1Kb] Mopscrenis inter Ciliciam Cappadociamque moritur, anno aetatis 45.] Constantinopolim veniens, tertia die mensis Novimbris obiit.

[Col. 0708A] Romanorum 44. Julianus secundum omnes regnavit annis 2, mensibus 8, hoc est usque Kal. Julii, in anno 348. post passionem. Sub quo hi consules fuerunt, teste Cassiodoro.

380. 1. [CCCLVIII] (HIER.) Julianus 4. V. C. conssul. Juliano ad idolorum cultu converso blanda persecutio fuit, illiciens magis quam implens [282 1Kb] ad sacrificandum; in qua multi ex nostris voluntate propria corruerunt. Georgio per seditionem populi incenso, qui in locum Athanassi ab Arrianis fuerat ordinatus, Athanasius Alexandriam revertitur. Eusebius et Lucifer de exilio regrediuntur. E quibus Lucifer, adscitis duobus aliis confessoribus, Paulinum, Eustachi episcopi presbiterum, qui se nunquam hereticorum communione polluerat, in parte chatolica Antiochiae [Col. 0708B] episcopum facit.

381. 2. [CCCLIX] (HIER.) Salustius V. C. conss. Proheressius sofista Atheniensis, lege data ne christiani liberalium artium doctores essent, cum sibi specialiter Julianus concederet ut christianus doceret, scolam sponte deseruit. Aemilianus ob ararium [283 1Kb] subversionem Dorosthori a vicario incenditur. Aeclesiae Antiochiae clausae, et gravissima imminentis persecutionis procella Dei voluntate sopita est.

382. 3. [CCCLX] (ISID.) Julianus 5. V. C. conss. Julianus in odium Christi templum Hierosolimis Judeis reparare permissit, atque ex omnibus provincis Judei collecti nova templi fundamenta jecerent; sed subito nocte aborto terrimotu, saxa ab ima fundamentorum [Col. 0708C] excussa, longe lateque sparsa sunt, igneusque globus ab interiore ede templi plurimos eorum suo prostravit incendio. Quo terrore reliqui pavefacti, Christum confitebantur inviti. Et ne hoc cassu crederent factum, sequenti nocte in vestimentis cunctorum apparuit crucis signum. (REG.) Romae passi Piscus presbiter, Priscilianus, Benedicta femina, Pimenius presbiter, Gordianus, Demetria virgo, Johannes presbiter, item Johannes et Paulus, Faustus et Dafrosa; in Hostia Hilarianus Hierosolimorum episcopus, Quiriacus et Judas; Alexandriae Gallicanus; Vercellis Eusebius episcopus; Aretia civitate Donatus episcopus; Antiochia Theodericus presbiter. (HIER.) Julianus in Persas profectus, nostrum post [Col. 0708D] victoriam diis sanginem voverat; ubi a quodam simulato perfuga ad deserta perductus, cum fame et siti apostatam perdidisset exercitum et inconsultius a suorum erraret agminibus, ab ovio [284 1Kb] forte hostium equite conto ilia perfossus interiit, anno aetatis 32. (cf. H. Trip.) Et cum missiset manum in vulnere, et [sanguinem] aspergeret in aerem, dixit: »Vicisti, Galilee,« id est Christe. (VI, 47.) Sic enim etiam christianos semper appellat [Galileos]. Obiit autem die 6 Kal. Julii. (HIER.) Et sequenti die Jovianus [Col. 0709A] ex primicerio domesticorum imperator factus est [teste Theodoro episcopo (VII, 1) et Eutropio tunc vivente]. (Vita S. Elif.) [Sanctus [285 1Kb] [(127) 1Kb] Elifius, postquam presente Juliano caesare decollatus est, quia deos adorare noluit, surrexit, et ambabus manibus per unum miliare portavit caput suum in montem excelsum; eique rupis albus gremium suum aperiens, concavum aptumque locum dedit super se sedenti. Mons autem dicitur mons sancti Elifii, in quo juxta predictum lapidem super sepulchrum ejus oratorium constructum est, inter Frumentosam et Grandim medius, ab utraque miliaribus senis, ab aquilone Tullensem urbem habens, ab austro vero Grandim tenens. Passus est autem in prato ameno in ripa fluminis nomine Vera 17. Kal. Nov.]

[Col. 0709B] Romanorum 45. Jovinianus secundum omnes regnavit mensibus 8, hoc est usque ad Kal. Martii, in anno 349. post passionem. Sub quo hi consules fuerunt, teste Cassiodoro.


[Cod. in marg.: Ciclus 20. decenn. inc. ind. quarta.]

383. 1. [CCCLXI] (HIER.) Jovianus et Varronianus. Jovinianus rerum necessitate compulsus, Nisibin et magnam Mesopotamiae partem Sapori Persarum regi tradidit. Sinodus Antiochiae Melitus et suis facta, in qua homousion omoeoque [286 1Kb] rejectis, medium inter hoc omoeoeusion Macedonianum dogma vindicaverunt. [Homousion Patri dicitur Christus ob unitatem substantiae divinae cum Patre et Spiritu sancto] (H. R.) Jovinianus crudelitate [287 1Kb] sive odore prunarum, quas nimias adoleri jusserat, et nitore [Col. 0709C] parietum recenti textura, quod grave quiescentibus fuit, Dedaste obiit, anno aetatis 34. Obiit autem 14. Kal. Martii, ut in predicta aeclesiastica historia legitur (VII, 6). Post quem, cum exercitus venisset in Neceam Bithiniae, 25. die mensis Februarii, Valentianum, tribunum scutariorum, e Pannonia, Cibalensis, appellavit augustum, qui fratrem Valentem [Constantinopolim] secum regere fecit (HIER.).

Romanorum 46. Valenti[ni]anus cum fratre Valente regnavit annis 11, mensibus 5, hoc est usque Kal. Octimbres, in anno 360. post passionem Domini. Sub quo hi consules fuerunt, teste Cassiodoro.

384. 1. [CCCLXII] (HIER.) Valentinianus et Valens. [Col. 0709D] Valentinianus egregius alias imperator et Aureliano moribus similis, nisi quod severitatem ejus nimiam interpretantur. Apollinaris Laodicenus episcopus multimoda nostrae religionis scripta componit.

385. 2. [CCCLXIII] (HIER.) Gratianus et Dagalaifus. Terrae motu per totam orbem facto, mare litus egreditur. Et Siciliae multarumque insularum urbes innumerabiles oppressere. Procopius, qui apud Constantinopolim tirannidem invaserat, apud [Col. 0710A] Frigiam Salutarem extinctus, et plurimi Procopianae partis cesi atque proscripti. Liberius papa obiit 8. Kalend. Maii (cf. Lib. pont.).

Damasus 36. papa post Petrum ann. 19. (HIER.) Et post non multum tempus Ursinus a quibusdam episcopus constitutus, [Sicinium cum suis invadit, quo Damasianae partis populo confluente, crudelissimae interfectiones diversi sexus perpetratae. Valens ab Eudoxio Arrianorum episcopo baptizatus, nostros persequitur]. (Lib. pont.) [In gestis pontificum sic: Felix, natione Romanus, ex patre Anastasio, sedit anno 1, mensibus 3, et reliqua. Hic declaravit Constantinum, filium Constantini, hereticum, et secundo rebaptizatum ab Eusebio Nicomediense episcopo, juxta Nicomediam in Aquilone villa; et pro hoc declarato [Col. 0710B] ab eodem Constantino agusto, filio Constantini agusti, capite truncatur 3. Idus Novembris, in civitate Corana; et exinde clerici eum rapientes, sepelierunt in basilica sua, quam fecit cum esset presbiter, 12. Kalend. Decembris, via Aurelia, in miliario secundo; et cesavit episcopatus diebus 38. Hic emit agrum circa eandem basilicam, et dedit eidem aeclesiae, quam fecit in via Aurelia. Fecit ordinationes in urbe Roma, per mensem Decembrem, presbiteros 21, diaconos 5, episcopos per diversa loca 19.]


[Cod. in marg.: Ciclus solis incipit.]

386. 3. [CCCLXIV] (HIER.) Lubicinus et Jovinus. Gratianus, Valentiniani filius, Ambianis imperator factus, [his consulibus, teste Cassiodoro]. Tanta [Col. 0710C] Constantinopolim est orta tempestas, ut mirae magnitudinis decidens grando nonnullos hominum interfecerit. Apud Atrebatas lana e coelo pluviae mixta defluxit.

387. 4. [CCCLXV] (HIER.) Valentinianus 2. et Valens 2. Hilarius episcopus Pectavis moritur. Nicea, quae saepe antea corruerat, terrae motu funditus eversa. Libanius Antiochenus rethor insignis habetur.

388. 5. [CCCLXVI] (HIER.) Valentinianus N. P. et Victor. A Costantinopoli [288 1Kb] a Valente reditur. Haitanaricus rex Gothorum christianos, persecutione commota, plurimos interfecit, et de propriis sedibus in Romanum expellit solum. Eusebius Vercellensis episcopus moritur

[Col. 0710D] 389. 6. [CCCLXVII] (HIER.) Valentinianus 3. et Valens 3. Constantinopoli apostolorum martirium dedicatur. Magna fames in Frigia, Lucifer, Caralitanus episcopus moritur, qui cum Gregorio episcopo Hispaniarum et Philonae Libyae nunquam se Arrianae miscuit pravitati.

390. 7. [CCCLXVIII] (HIER.) Gratianus 2. et Probus. Maximinus prefectus annonae maleficos ab imperatore [Col. 0711A] investigare jussus, plurimos Romae nobilium ocidit. Valentinus in Britannia, antequam [tyrannidem] invaderet, oppressus. Presbiter iniquissime decollatur, quod Octavianum ex proconsule apud se latitantem perdere noluisset.

391. 8. [CCCLXIX] (HIER.) Modestus et Arintheus. Didimus Alexandrinus multa de nostro dogmate per notarios commentatur, qui post quintum nativitatis suae annum luminibus orbatur, elementorum quoque ignarus fuit. Illiricus [289 1Kb] Equitius comes iniquissimus [290 1Kb] tributorum exactionibus ante provincias, quas regebat, quam a barbaris vastarentur, erasit [291 1Kb] .

392. 9. [CCCLXX] (HIER.) Valentinianus 4. et Valens 4. Eunomius, discipulis Aetii, Constantinopoli [Col. 0711B] agnoscitur, a quo heresis Eunomiana. Saxones cessi Dehusone [292 1Kb] in regione Francorum. Burgundiorum 80 ferme milia, quod nunquam antea, ad Renum descenderunt. Clearchus prefectus urbi Constantinopoli agnoscitur, a quo necesaria et diu exspectata votis aqua civitati inducitur. Alexandriae 20 ordinatus episcopus Petrus, qui post Valentis interitum tam [293 1Kb] facilis in recipiendis hereticis fuit, ut nonnulis suspicionem acceptae pecuniae intulerit [Sanctus Martinus anno 56 suae aetatis, dominico die, quarto Nonas Julii, in archiepiscopatum Turonum Galliae civitatis consecratur, in quo 26 annis sanctissime vixit. (S. SEV. dial. II. c. 5.) Tempore [294 1Kb] quo primus episcopus datus est sanctus Martinus Valentinianus tum major rerum potiebatur. Noluit [Col. 0711C] surgere ante Martinum, donec sellam regiam et nates regis ignis incendisset, et sic solio suo superbus rex excutitur, et Martino invitus assurgit.]

393. 10. [CCCLXXI] (HIER.) Gratianus 3. et Equitius. Melantius, nobilissima mulierum Romanorum et Marcellini quondam consulis filia, unito [295 1Kb] pretore tunc urbano filio derelicto, Hierosolimam navigavit; ubi tanto virtutum precipueque humilitatis miraculo fuit, ut Teclae nomen acceperit.

394. 11. [CCCLXXII] (HIER.) Pro c. Gratiani 4. et Equitii. Post Auxentii seram mortem Mediolani Ambrosio episcopo constituto, omnis ad fidem rectam Italia convertitur. Aquilienses clerici quasi chorus beatorum habentur. Quia superiori anno Sarmatae Pannonias vastaverunt, idem consules permansere. [Col. 0711D] Theodorus sic (VIII, 1): Pior monachus ambulando edebat, ne sua carni placeret. Pambus noluit plus uno versu, id est »dixi custodiam vias meas« discere, dum ipsum compleret. Qui interroganti se de eodem versu sic respondit: »Vix 49 annis ipsum implere possum.« Qui rogante episcopo [Col. 0712A] Athanasio, ut ab herimo secum veniret ad Alexandriam, flevit [de ornatu] mulieris. Macharius Aegiptius, Macharius [que] Alexandrinus. Aemonius cum Athanasio veniret Romam, nullum ibi vidit, nisi basilicam Petri et Pauli; qui ad episcopatum tractus, ne episcopus esset, suam abscidit aurem. Johannes pater trium milium monachorum. Serapion pater 10 milium monachorum. Dioscoros pater 100 monachorum, qui ante communionem conscentias singulorum fratrum pendebat. Theona 35 annis tacuit. Hellin ignem in sinu portabat. Helias 110 monachus presbiter in herimo, solus annis 70. Apellis faber ferrum ex fornace crudem trahens manu, nocte faciem demonis, fingentis se in forma mulieris pulcre, percussit. [Col. 0712B] Isidorus suum clausit monasterium, intus habens necessaria. Apollo annis 40 in solitudine exteriore. Dortheus, cujus cibus erat panis 6 unciarum et unus fasciculus holeris et aqua. Piamon presbiter, cui aliquando offerenti corpus sacrum angelus circa altare apparuit, nomina absentium delens fratrumque presentium scribens. Marcus, cui angelus hora communionis Christi corpus prebuit. Moises vassas fratrum nocte aqua implebat per 10 stadios vel 20 aut 30 trahens, qui quatuor latrones suum hospitium invastantes ligavit, crastino dorso eos in commune fratrum portaturus. Paulus pater 50 monachorum. Stephanus per annos 40 probatus et magno Antonio notissimus, deinde ita tribulatus, ut membra ejus absciderentur. Julianus Accepsemas [Col. 0712C] per 70 annos in cella reclusus nec vissus nec locutus tandiu. [Sanctus [(128) 1Kb] Patricius nascitur in Britania insula ex patre nomine Calpuirn, presbiter fuit ipse Calpuirn [296 1Kb] filius diaconi nomine Fotid. Mater autem erat Patricii Conchess, soror sancti Martini de Gallia. Sucat nomen in baptismate. Cothraege [(129) 1Kb] diambae icfogna docet hartreb. Magonius a Germano, Patricius, id est pater civium a papa Celestino.]

395. 12. [CCCLXXIII] (H Trip. VIII, 11.) Valens 5. et Valentinianus. (HIER.) His consulibus Valentinianus contra ligatos Sauromatarum vehementi commotus furore, eruptione venarum, quod Grece appoplexis vocatur, fluxu sanginis 17. die mensis Septembris, aetatis anno 54, imperii autem 11, [Col. 0712D] mense 5, Brigitione obiit.

Romanorum 47. Valens cum Gratiano et Valentiano, filio fratris sui, secundum omnes annis 4, hoc est usque Kal. Octobris, in anno 364. post passionem. Sub quo hi consules fuerunt, teste Cassiodoro.

[Col. 0713A] 396. 1. [CCCLXXIV] (BEDA.) Gratianus 4. et Merobaudes. Valens, lege data ut monachi militarent, nolentes fustibus jussit interfici. Thedosius Theodossi postea imperatoris pater, et plurimi nobilium occissi. (HIER.) Fotinus in Galatia moritur, a quo Footinianorum dogma judaicum [297 1Kb] . Bassilius Cessariensis episcopus Capadociae clarus habetur, qui multa continentiae et ingenii bona uno superbiae malo perdidit.

397. 2. [CCCLXXV.] (HIER.) Valens 6. V. C. conss. Alamoinorum 30 circiter milia apud Argentarium oppidum Galliarum ab exercitu Gratiani strata, Florentinus, Bonosus et Rufinus insignes monachi habentur. E quibus Florentinus tam missericors in egentes fuit, ut vulgo pater pauperum nominatus [Col. 0713B] sit. Gens Hunorum Gothos vastat; qui a Romanis sine armorum depossitione suscepti, per avaritiam Maximi ducis fame ad rebellandum coacti sunt. Superatis in congressione Romanis, Gothi funduntur in Tracia.

398. 3. [CCCLXXVI] (HIER.) Valentinianus 11. V. C. Valens de Antiochia exire compulsus, sera penitentia nostros de exilis revocat [298 1Kb] .

(HIER.) Lacrimabile bellum in Trachia, in quo, deserente equitum presidio, Romanae legiones a Gotis cinctae, usque ad internicionem cessae sunt. Ipse imperator Valens, cum sagitta saucius fugeret et ob dolorem sepe equo laberetur, ad cujusdam villulae cassam deportatus est; (HIER.) quo persequentibus eum barbaris, et incensa domo, sepultura [Col. 0713C] quoque caruit. Hucusque Hieronimus. (CASS.) [Cassiodorus sic: Cui successit in Oriente Theodosius, Theodosii filius, quem sibi in consortium regni Gratianus ascivit. Gratianus itaque cum quatuordecem regnaret annis, cum Theodosio regnat annis 6. Sub quo hi consules fuere. Anni ergo quatuordecem sunt, teste Cassiodoro, ab anno tertio Valentiniani, in quo Gratianus imperator factus est, Lubicinio [299 1Kb] et Jovino consulibus, usque in mortem Valentis et usque imperium secundum Gratiani.]

(PROSP.) Romanorum 48. Gratianus cum fratre Valentiniano regnavit omne tempus annis sex, hoc est usque Kal. Octobris, in anno 370 post passionem. Sub quo hi consules fuerunt, teste Cassiodoro.

[Col. 0713D] 399. 1. [CCCLXXVII] (PROSP.) Ausonius et Olibrius. Gratianus post mortem patrui Theothossium, Theodossi filium, in consortium adscripsit imperii; eique regnum tradit Orientis. Ea tempestate Priscillianus episcopus de Gallis ex Manicheorum et Gnosticorum dogmate heressim nominis sui condidit.

400. 2. [CCCLXXVIII] (PROSP.) Gratianus 5. et Theodosius. Ambrosius episcopus pro chatolica fide multa sublimiter rescripsit. [Ambrosius [300 1Kb] clarus his consulibus.]

[Col. 0714A] 401. 3. [CCCLXXIX] (PROSP.) Siagrius et Eucherius. Martinus episcopus Turrinorum [301 1Kb] apud Constantinopolim quintadecima die qua fuerat susceptus occiditur. (CASS.) [His consulibus, teste Cassiodoro, sanctus Martinus Turonicae civitatis episcopus in Gallia clarus habetur.]


[cod. in marg., Ciclum 21. decenn. inc. ind. octava.]

402. 4. [CCCLXXX] Antoricus et Siagrius. Sanctus Teophilus Alexandriae episcopus computum centum annorum cursu Theodosio, [filio] Gratiani, dedicavit, [consulatu Antoni et Siagri incipiente]. (BEDA.) Sinodus centum quinquaginta patrum in Augusta urbe contra Macedonum, sub Damasso papa et Gratiano. (cf. AD. Mart.) Roma natalis sancti Damassi papae 3. Idus Decembr., via Ardiatina, in basilica [Col. 0714B] sua, qui sedit annis 18. (cf. lib. pont.) Hic constituit psalmos die noctuque per omnes aeclesias decantari.

403. 5. [CCCLXXXI] (PROSP.) Merobaudes 2. et Saturninus. (CASS.) Arcadius, Theodossii imperatoris filius, appellatur augustus. Sanctus Martinus episcopus Turonum Galliae civitatis clarus.

404. 6. [CCCLXXXII] (PROSP.) Ricomer et Glearchus. Honorius, Theodossi filius, nascitur.

(PROSP.) Ursinus, qui et Siricius, 37. papa annis 15 [302 1Kb] .

His consulibus in Britania seditione [303 1Kb] militum Maximus imperator est factus; qui mox ad Gallias transfretante, Gratianus Parisis Merobaude magistro militum proditione superatus, fugiens Lugduni [Col. 0714C] captus atque occissus est. (BEDA.) Maximus Victorem filium suum consortem regni facit.

Romanorum 49. Theodosius, filius Gratiani, cum Valentiniano patruo suo regnavit annis 11, mensibus 4, hoc est usque [ad] Kal. Februarii, in anno 382. post passionem. Sub quo hi consules fuerunt, teste Cassiodoro.

405. 1. [CCCLXXXIII] (PROSP.) Arcadius et Bauto V. C. Hieronimus presbiter hoc tempore in Betlehem toto jam mundo clarus habitavit, egregio ingenio et studio universae aeclesiae serviens.

406. 2. [CCCLXXXIV] (HIER.) Honorius et Euodius. Priscilianus in sinodo Burdigalensi damnandum se intelligens, ad imperatorem Maximum pervolavit, [Col. 0714D] auditusque Triveris ab Ebodio prefecto pretorio, gladio addictus est, cum Eutrotia, Delfi [304 1Kb] rectoris conjuge, et Latretano aliisque erroris consortibus.

407. 3. [CCCLXXXV] (HIER.) Valentinianus 3. et Eutropius. Burdigalem quaedam Priscilliani discipula, nomine Urbita, ob impietatis pertinatiam per seditionem vulgi lapidibus extincta est.

408. 4. [CCCLXXXVI] (HIER.) Theodosius 2. et Cynegius. Maximus tirannus a Valentiniano et Theodosio imperatoribus, in tertio ab Aquileia lapide, spoliatus indumentis regiis, sistitur et capite damnatur; cujus [Col. 0715A] filius Victor eodem anno ab Arbogaste est interfectus in Gallia *.

Alia manu in marg. add.: His temporibus sanctus Albanus martirizatur.

409. 5. [CCCLXXXVII] (HIER.) Timasius et Promotus. Itacius et Ursatius episcopi ob necem Priscilliani, cujus accusatores fuerunt, aeclesiae communione privantur.

410. 6. [CCCLXXXVIII] (BEDA.) Valentinianus 4. et Neoterius. Hieronimus librum de illustribus viris aeclesiae ad annum octavum Theodosii conscripsit. [Sanctus Patricius cum duabus sororibus suis, id est Lupuit et Tigris, venditur in Hiberniam. Sanctus quidem Patricius venditur ad regem nomine Miluc [(130) 1Kb] , filius nepotis Buain, in aquilone Hiberniae, [Col. 0715B] cujus porcorum pastor erat Patricius, et Victor angelus loquebatur sepe cum eo. Duae vero sorores ejus venditae sunt in Conaelle Muirtemne [* 1Kb] .]

411. 7. [CCCLXXXIX] (cf. ISID.) Titanus et Simmachus. Johannes monacus anchorita clara habetur.

412. 8. [CCCXC] (PROSP.) Arcadius et Rufus. Valentianus ad vitae fastidium nimia Arbogastis magistri militum austeritate perductus, laqueo apud Vienne periit. Arbogastes magister exercitus, mortuo Valentiniano, cujus exitu gravabatur, Eugenium in Gallia facit imperatorem.

413. 9. [CCCXCI] (BEDA.) Theodostus 3. et Abundantius 2. [A circio et ab aquilone Scotti et Picti vastant insulam Britanniam.]


[Col. 0715D] [Cod. in marg., Ciclus solis inc.]

414. 10. [CCCXCII] (PROSP.) Arcadius 3. et Honorius 2. (CASS.) Johannes monacus, ornatus profhetiae gratia, Theodosio consulente de eventu belli, quod adversum Eugenium movebat, victorem futurum predixit.

415. 11. [CCCXCIII] (PROSP.) Olibrius et Provinus. Theodossius Eugenium tirannum vincit et perimit. Agustinus, beati Ambrossi discipulus, multa facundia doctrinaque excellens, Ippone regione Affricae [Col. 0716A] episcopus ordinatur. Claudianus poeta insignis habetur.

416. 12. [CCCXCIV] Theodosius imperator die 17. mensis Januarii, anno aetatis 60. Mediolani obiit, sicut in tripartita historia eclesiatica legitur [305 1Kb] . (X, 50). [Cum sanctum Patricium noluit dominus suus dimittere, nisi pro massa aurea, servavit sanctus Patricius precepto Victoris angeli quidam porcorum, quorum custos fuit Patricius et pastor; qui fodit massam auream, quam sanctus Patricius domino suo pro se.]

Romanorum 50. Arcadius, filius Theodosii, cum fratre Honorio secundum omnes regnavit annis 14, mensibus 3, hoc est usque Kal. Maii, in anno 396. post passionem. Sub quo hi consules fuerunt.

[Col. 0716B] 417. 1. [CCCXCV] (ISIDOR.) Arcadius 4. et Honorius 3. Donatus Epiri [306 1Kb] episcopus draconem ingentem necavit, expuens in ore ejus, quem octo juga boum ad locum incendi vix trahere potuerunt. Ideo incensus est, ne putredo ejus aerem corrumperet.

418. 2. [CCCXCVI] (PROSP.) Cesarius et Atticus. Concilium Cartaginis, ubi Ipponensis concilii statuta firmantur et inseruntur. [Sanctus Martinus nocte dominica obiit, Cesario et Attico conss.] (GREC. Tur.) (Sanctus [307 1Kb] Martinus Turonum episcopus octoagesimo primo aetatis suae anno, episcopatus vero vigesimo sexto, obiit media nocte dominica, Cesario et Attico VV. conss.]

419. 3. [CCCXCVII] (cf. l. pont) Honorius 4. et [Col. 0716C] Eutichianus. Siricius papa obiit 9. Kal. Martii. Anastasius 38. papa post Petrum sedit annis 5. Hic constituit ut quottienscumque evangelia sacra recitantur, sacerdotes non sedeant, sed curvi stent.

420. 4. [CCCXCVIII] (PROSP.) Manlius et Theodorus. Cum hoc consulatum inierat Eutropius eunuchus, qui mox et honore et vita dejectus est. [Anno 4. Eugenius occiditur.]


[Cod. in marg., Ciclus 22. ind. 12. incipit.]

421. 5. [CCCXCIX] (PROSP.) Stillico et Aurelianus. Gothi Italiam, Alaricho et Radagaiso ducibus, ingressi.

422. 6. [CCCC] (PROSP.) Vincentius et Fravitus. Johannes Constantinopolitanus et Theophilus Alexandrinus illustres episcopi habentur; et utrumque [Col. 0716D] obscuravit discordia, quae eo usque processit, ut Johannes a Theophilo oppressus, Pontum in exilium perurgetur; cum tamen communionem ejus maxima parte episcoporum, Romanae pontificis exemplum secuta, servaverit.

423. 7. [CCCCI] (PROSP.) Arcadius 5. et Honorius 5. Pollentiae adversus Gothos vehementer utriusque partis clade pugnatum est.

424. 8. [CCCCII] (AD Mart.) Theodosius augustus et Rumoridus. Anastasius papa obiit 5. Kal. Maii.

[Col. 0717A] Innocentius 39. papa annis 13. cathedram tenuit. (t. pont) [Innocentius papa constituit in sabbato jejunium celebrari, quia in eo in sepulcro erat Dominus, et discipuli jejunaverunt.] [Sanctus Patricius cum esset 30 annorum, veniens Turoniam, tonditur a sancto Martino tonsura monachica, quia servilem tonsuram antea hucusque habuit. Deinde trans Alpes ivit in occidentalem partem australem Italiae ad Germanum episcopum civitatis nomine Alsiodorus, et legit apud eum 30 annis divinam scripturam in insula nomine Alanensis.]

425. 9. [CCCCIII] (PROSP.) Honorius 6. et Aristentus. Cartaginense concilium habitum de Donatistis [Hir. (HIER., V. S. Paulae) Sancta [308 1Kb] et beata Paula obiit 7. Kal. Febr., tertia sabbati post solis occubitum, sepulta [Col. 0717B] est 5. Kal. earundem, Honori augusto 6. et Aresthenio consulibus.]

426. 10. [CCCCIV] (PROSP.) Stillicon et Antemius. Ragadaisus, in Tuscia multis Gothorum milibus [309 1Kb] cessis, ducente exercitum Stilicone, superatus et captus est.

427. 11. [CCCCV] (PROSP.) Arcadius 6. et Probus. Vandali et Alani Gallias, trajecto Reno, 3. Kal. Januarii ingressi.

428. 12. [CCCCVI] (PROSP.) Honorius 7. et Theodosius 2. Constantinus in Britania tirannus exoritur, et ad Gallias transit.

429. 13. [CCCCVII] (BEDA.) Bassus vir V. conss. Corpora propfetarum Ambacuc et Michehae sanctorum revelat Deus.

[Col. 0717C] 430. 14. [CCCCVIII] (CASS.) Philippus V. V. con. Archadius imperator Constantinopoli obiit Kal. Maii, sicut in predicta historia aeclesiastica legitur (X. 35).

Romanorum 51. Honorius cum Theodosio, fratris sui filio, secundum omnes regnavit annis 15, hoc est usque Kal. Maii, in anno 411. post passionem.

431. 1. [CCCCIX] (PROSP.) Honorius 8. et Theodosius 3. Wandali Hispanias occupaverunt. Attalus Romae imperator factus, qui mox privatus regno Gothis cohesit [310 1Kb] .

432. 2. [CCCCX] (PROSP.) Varan et Tertullus. Roma a Gothis Alarico duce capta, et ob hoc solus fuit orientalium partium consul, quod et sequenti anno observatum.

433. 3. [CCCCXI] (PROSP.) Theodosius 4. conss. Constantinus [Col. 0717D] apud Arelatense oppidum victus et captus; cujus filium Constantem, in Hispanis regnare orsum, Gerontius comes, in Maximum quendam tyrannidem transferens interemerat.

434. 4. [CCCCXII] (PROSP.) Honorius 9. et Theodosius 5. Maximo in Ispania regno ablato vita concessa est, eo quod modestia humilitatisque [311 1Kb] minis [Col. 0718A] affectati imperii [312 1Kb] invidiam non merebatur. Gothi a [313 1Kb] rege Thaulfo Gallias ingressi. Eodem tempore Heros, vir sanctus et beati Martini discipulus, cum Arelatensi oppido episcopus presideret, a populo ejusdem civitatis insons et nulli insimulationi obnoxius, pulsus est. In quo ejus locum Patroclus ordinatus, amicus et familiaris Constantii magistri militum; cujus per ipsum gratia querebatur. Inter episcopos regionis illius magnarum discordiarum materia fuit.

435. 5. [CCCCXIII] (PROSP.) Lucius V. C. conss. Lucio clarissimo viro consul. Hujus collega in consulatu Herodianus fuit, qui novarum in Affrica rerum reus, et honorem et vita amissit. Burgundiones partem Galliae propinquam Reno optinuerunt. Jovinus et Sebastianus fratres, in Gallia regno arepto, [Col. 0718B] perempti sunt. Hac tempestate Pelagius Bruto [314 1Kb] dogma nominis sui contra gratiam Christi, Celestio et Juliano adjutoribus, exerit, multosque in suum errorem trahit, predicans unumquemque ad justitiam voluntate propria regi, tantumque accipere gratiae, quantum meru[er]it, quia peccatum [Adae] ipsum solum leserit. Unde et volentibus possibile sit, ut etiam posteros ejus obstrinxerit, omni carere peccato; omnesque parvulos tam insontes nasci quam primus homo ante prevaricationem fuit; nec ideo baptizandos ut peccato ex[sol]vantur, sed ut sacramento adoptionis honorentur.

436. 6. [CCCCXIV] (PROSP.) Constantius et Constans. Atthalus a Gothorum consilio et presidio [315 1Kb] tyrannidem [Col. 0718C] presumit in Gallias.

437. 7. [CCCCXV] Honorius 10. et Theodosius 6. [Anno septimo imperii imperatoris Honorii] consulatu jam Honorii decies et Theodosii sexies, incarnationis autem juxta Dionissium anno quadringentissimo 15, indictione 13, sanctus Lucianus presbiter Hierosolimis, in epistola quam scripsit de inventione beatissimi corporis protomartiris Stephani sanctorumque Gamalielis Nicodimi et Abidon [(131) 1Kb] sicut sibi revelatum est a Domino, inter cetera etiam de ipso eodem anno manifeste demonstrarat ita: »Die parasceve, hoc est [feria] sexta, quae est 3. Non. Decimbris, consulatu Honerii 10 et Theodosii 6. augustorum (cf. BEDA)« et reliqua. Regularibus ergo septem mensis Decembris projectis, remanent [Col. 0718D] concurrentes quatuor anni predicti, hoc est Kal. Decembris feria quarta, et 4. Non [316 1Kb] Dec. feria quinta, et 3. Non. Decembris feria sexta, anno [7.] Honorii, consulatu predicto, quo corpora sacra a Domino sunt revelata. Scribsit ipsam revelationem Greco sermone ad omnium [aeclesiarum] personam; quam Avitus presbyter, Hispanus genere, [Col. 0719A] in Latinum vertit eloquium, et adjecta epistola sua, per Orosium orientalibus dedit (BEDA). Qui Orosius ad loca sancta Hierusalem perveniens, quo eum Augustinus ad Hieronimum pro discenda animae ratione miserat, reliquias sancti Stephani accepit, et patriam reversus, primus intulit occidenti. (PROSP.) [Atthalus a Gothis ad Hispanias migrantibus neglectus et presidio carens capitur. Ataulfus, a quodam socru vulneratus, obiit, regnumque ejus Wanlia, peremtis qui idem cupere intellegebantur, invasit. Pelagianis [317 1Kb] a papa Innocentio predamnatis Afrorum vigore et maxime Augustini episcopi industria resistebatur [318 1Kb] .

438. 8. [CCCCXVI] (PROSP.) Theodosius 7. et Pallidus. Placidam, Theodosii imperatoris filiam, quam [Col. 0719B] Rome Gothi ceperant, quamque Ataulfus conjugem habuerat, Wanliam pacem Honori expetens, reddit, ejusque nuptias Constantius promeretur. (cf. l. pont.) Innocentius papa obiit 4. Kal. Augusti.

Zosimus papa quadragesimus post Petrum tenet cathedram annis 4.

439. 9. [CCCCXVII] (PROSP.) Honorius 11. et Constantius 2. Honorius Romam triumpho ingreditur, preeunte currum ejus Attalo, quem libare [319 1Kb] [(132) 1Kb] vivere jussit exulem.---(PASCHAS. epist.) Dimidia posterior pars epistolae Pascassini episcopi ad papam Leonem: »Non ergo nos dies una longius possita terreat, ne cum hoc vitamus incurramus errorem. Sicut tempore beatae recordationis domini mei predecessoris vestri Zosimi anno consulatus Honorii [Col. 0719C] augusti 11. et Constantii 2., tunc enim cum declinaretur ne 10. Kal. Maii die pascha teneretur, celebratum est 8. die Kal. April., id est pro embolisimo communis est annus tentus, et error gravissimus est ortus, in tantum ut misterio certo, quia dono Spiritus sancti ministratur, haec veritas probaretur; quod propterea credidi exponendum, quia locus ipse etiam sancto atque a me venerando fratri meo diacono Libano notissimus est. Cujus misterii miraculum tale est. Quaedam vilissima possessio Meltinas appellatur in montibus arduis et silvis densissimis constituta; illic perparva atque vili opera constituta aeclesia est. In cujus babtizerio nocte sacrosancta paschali babtizandi hora cum nullus canalis, nulla sit fistula, nec aqua omnino vicina, fons ex sese repletur. [Col. 0719D] Paucisque [320 1Kb] qui fuerunt consecratis, cum deductorium nullum [habeat], ut aqua venerat, discendit. Tunc ergo, ut supradixi, sub sanctae memoriae domino quondam meo ac beatissimo papa Zosimo, cum apud occidentales error ortus fuisset, consuetis lectionibus nocte sacra discussis, cum presbiter secundum morem baptizandi horam requireret, usque ad lucem aqua non veniente, non consecrati, [Col. 0720A] qui babtizandi fuerunt, recesserunt. Ut ergo breviter narrem, illa nocte, quae luciscebat in die dominica 10. die Kal. Maii, fons sacer hora competenti repletus est. Evidenti ergo miraculo claruit occidentalium partium fuisse errorem. Hec prout potui vel epistolaris brevitas passa est, jubente [apostolatu vestro, rescripsi].«


[Cod. in marg. Ciclus 23. decenn. inc. indict. prima.]

440. 10. [CCCCXVIII] (PROSP.) Honorius 12 et Theodosius 8. Hoc tempore Constantius, servus Christi, ex vicario Romae habitans, et pro gratia Dei devotissime Pelagianis resistens, factione eorundem multa pertulit, quae illum sanctis confessoribus sociaverunt. Concilio apud Cartaginem habito 214 vel amplius episcoporum, ad papam Zosimum sinodi [Col. 0720B] decreta perlata sunt; quibus probatis, per totum mundum heressis Pelagiana damnata est. Valentianus, Constanti et Placidiae filius, nascitur 5. Nonas Julias. Carthagis concilium contra Pelagianos. (cf. l. pont.) Zosimus papa obiit 7. Kal. Januarii.

441. 11. [CCCCXIX] (PROSP.) Monaxius et Plinta. Constantius pacem firmat cum Wanlia, data eidem ad inhabitandum secunda Aquitania et quibusdam civitatibus confinium provinciarum.

Bonifatius papa 41. post Petrum ordinatur, qui sedit ann. 4.


[Cod. in marg., Ciclus solus inc,]

442. 12. [CCCCXX] (PROSP.) Theodosius 9. et Constantius 3. Constantius ab Honorio in consortium regni [Col. 0720C] adsumitur. Hieronimus presbiter moritur, anno aetatis suae nonagesimo primo. 11. Kal. Octobris.

443. 13. [CCCCXXI] (PROSP.) Agricola et Eustachius. Constantinus imperator obiit. (cf. l. pont) Bonifatius papa decrevit servum clericum non fieri nec obnoxium curiae vel cujuslibet rei.

444. 14. [CCCCXXII] (PROSP.) Honorius 13. et Theodosius 10. Hoc tempore exercitus ad Hispanias contra Wandalos missus est, cui Castinus dux fuit; qui Bonifacium, virum bellicis artibus preclarum, inepto et injurioso imperio ab expeditionis suae societate avertit. Nam ille periculosum sibi atque indignum ratus eum sequi quem discordem superbientemque expertus esset, celeriter se ad portum Urbis atque inde ad Affricam proripuit. Idque rei puplicae multorum [laborum] initium fuit. (cf. l. pont.) Bonifatius [Col. 0720D] papa obiit 8. Kal. Novimbris.

445. 15. [CCCCXXIII] (PROSP.) Marinianus et Asclepiodatus. Placidia augusta, a fratre Honorio pulsa, ad Orientem cum Honorio et Valentiano proficiscitur (PROSP.)

Celestinus 42. papa post Petrum annis 9.

Honorius Romam obiit, et regnum ejus Johannes accepit [321 1Kb] .

[Col. 0721A] Romanorum 52. Theodosius minor, Archadii filius, annis 27, hoc est usque Kal. Maii, in anno 438. post passionem. Sub quo hi consules fuerunt.

446. 1. [CCCCXXIV] (PROSP.) Castinus et Victor. Theodosius Valentinianum, amitae suae filium, cessarem facit, et cum augusta matre ad recipiendum occidentalem mittit imperium. Quo tempore Johannes, dum Affricam, quam Bonifatius obtinebat, bello reposcit, ad defensionem sui infirmior factus est.

447. 2. [CCCCXXV] (PROSP.) Theodosius 11. et Valentinianus. Placidia augusta et Valentianus cesar mira felicitate Johannem tirannum opprimunt, et regnum victores recipiunt, data venia Aetio, eo quod Uni, quos per ipsum Johannes acceperat, ejusdem studio ad propria reversi sunt. Castinus autem in [Col. 0721B] exilium actus est, quia videbatur Johannes sine eonibentia ipsius regnum non potuisse presumere. Valentianus decreto Theodossi augustus appellatur. Archilar, nobile oppidum Galliarum, a Gothis multa vi oppugnatum est, donec imminente Aetio non impunito accederent [322 1Kb] .

448. 3, [CCCCXXVI] (PROSP.) Theodosius 12. et Valentinianus 2. Patroclus Arelatensis episcopus a tribuno quodam barbaro multis vulneribus laniatus occiditur. (PROSP.). Quod facinus ad occultam jussionem Felicis magistri militum referebatur, cujus impulsu, creditur, etiam Titus diaconus vir sanctus, Romae peccunias pauperibus distribuens, iuteremptus est.

[Col. 0721C] 449. 4. [CCCCXXVII] (PROSP.) Hierius et Ardabures. Bonifatius, cujus intra Affricam potentia gloriaque augebatur, bellum ad arbitrium Felicis, qui ad Italiam venire abnuebat, puplico nomine inlatum [323 1Kb] est, ducibus Maborno [324 1Kb] et Calvione et Saonece, cujus proditione Abortius [324 1Kb] et Galivio, dum Bonifatium obsident, interempti sunt; moxque ipse a Bonifatio dolo detentus est atque occissus. Exinde gentibus quae uti navibus [325 1Kb] nesciebant, dum a certantibus in auxilium vocantur, mare pervium factum est; bellique contra Bonifatium coepti in Signisvultum [326 1Kb] cura translata est. Gens Wandalorum ab Hispania ad Affricam transit.

450. 5. [CCCCXXVIII] (PROSP.) Felix et Taurus. Nestoriusque Constantinopolitanus episcopus novum [Col. 0721D] aeclissis molitur errorem inducere, predicans Christum ex Maria hominem tantum, non etiam [Deum] natum, eique divinitatem collatam esse pro merito. Cui impietati precipue Quirilli Alexandrini episcopi industria et papae Celestini repugnavit auctoritas. Pars Galliarum propinqua Rheno, quam Franci possidendam occupaverunt, ab Aetio comite recepta.

451. 6. [CCCCXXIX] (PROSP.) Florentius et Dionisius. Felice ad patriam dignitatem provecto, Aetius magister militum factus est. Agricola Pelagianus, Severiani episcopi Pelagiani filius, ecclesias Brittanniae [Col. 0722A] dogmatis sui insinuatione corrupit; sed ad actionem Palladi diaconi papa Celestinus Germanum Autisidiorensem episcopum vice sua mittit, et desturbatis hereticis, Britannos ad catholicam fidem redigit. (cf. l. pont.) Celestinus papa constituit, ut psalmi David centesimi quinquagesimi ante sacrificium antiphonatim decantarentur; nam antea epistola et sanctum evangelium recitarentur.

452. 7. [CCCCXXX] (PROSP.) Theodosius 13. et Valentinianus 3. Aetius cum Felicem cum uxore Paudussia et Grannitum diaconum . . . [327 1Kb] (BEDA.) Sanctus Augustinus, aetatis anno 76. obiit 5. Kal. Septimbris, cum in clericatu vel episcopatu annos 40 compleret.

453. 8. [CCCCXXXI] (PROSP.) Bassus et Antiochus. Sinodus [Col. 0722B] apud Effessum ducentorum sacerdotum. Nestorius cum heressim nominis sui et cum multis Pelagianis, qui cognatum errori suo turbabant [328 1Kb] dogma, damnatur. Ad Scotos in Christum credentes ordinatus a papa Celestino Palladius, primus episcopus missus est. [Post ipsum] sanctus Patricius, genere Brittus, a sancto Celestino papa consecratur, [et] ad archiepiscopatum Hibernensem [mittitur]; ubi [per annos sexaginta] signis atque mirabilibus predicans, totam insolam Hiberniam convertit ad fidem.

454. 9. [CCCCXXXII] (PROSP.) Aetius et Valerius. Bonifacius ab Africa ad Italiam per Urbem venit, accepit magistri militum dignitatem; qui cum resistentem sibi Aetium in prelio superasset, paucos post dies morbo extinctus est. (cf. l. pont.) Celestinus [Col. 0722C] papa obiit 6. Idus Aprilis.

Sixtus 43. papa post Petrum annis 8.

(PROSP.) Aetius vero, cum depossita potestate agro suo degeret, ibique eum quidam inimicus repentino incursu opprimere temptasset, perfugus ad Urbem, atque illinc ad Dalmatias, deinde per Pannonias ad Hunos pervenit, quorum amicitia auxilioque ussus, pacem principum atque interpolatae potestatis optinuit.

455. 10. [CCCCXXXIII] (BEDA.) Theodosius 14. et Maximus. Eudoxia, uxor Theodosii imperatoris, ab Hierosolimis remeavit, beatissimi Stephani protomartiris reliquias, quae in bassilica sancti Laurentii possitae venerantur, secum defferens.

456. 11. [CCCCXXXIV] (BEDA.) Aspar et Ariovindus. [Col. 0722D] Sixtus papa fecit bassilicam matris Domini, quae ab antiquis Libere nominabatur.

457. 12. [CCCCXXXV] (PROSP.) Theodosius 15. et Valentinianus 4. Pax facta cum Wandalis, data eis ad habitandum Affricae portio. Eodem tempore Gundicarium Burgundionum regem, intra Gallias habitantem, Aetius bello obtinuit, pacemque ejus [329 1Kb] supplicanti; qua non diu potitus est, siquidem illum Uni cum populo suo stirpe deleverunt.

458. 13. [CCCCXXXVI] (PROSP.) Hisidorus et Senator. Gothi pacis placita pertubant, et plura municipia [Col. 0723A] vicina sedibus suis occupant, Narbonensi oppido maxime infesti. Quod cum diu obsidione fame laboraret, per Latorium comitem ab utroque periculo liberatum est; siquidem per singulos equites binis tritici modis advectis, strenuissime hostes in fugam vertit, et civitatem annona adjuverit.

459. 14. [CCCCXXXVII] (PROSP.) Aethius et Sigisvultus. Bellum adversus Gothos, Hunis auxiliantibus, geritur. In Affrica Gisiricus rex Wandalorum intra habitationis suae limites volens catholicam fidem in Arrianam impietatem subvertere, quosdam nostrorum episcopos eotenus persecutus est, ut eos privatos jure basilicarum suarum, etiam civitatibus pelleret, cum ipsorum constantiam nullis superbissimi [Col. 0723B] regis terroribus cederent. Valentinianus augustus ad Theodosium principem Constantinopolim proficiscitur, filiamque ejus in matrimonium accepit. Eodem anno piraticam barbari exercuerunt. Per idem tempus quatuor Hispani viri, Archadius, Probus, Paschasius et Euticius, dudum apud Geisericum merito sapientiae et fidelis obsequii clarique habebantur; quos rex ut copulatiores sibi faceret, in Arrianam sectam transire precepit. At illi hoc facinus constantissime respuentes, excitato in rapidissimam iram barbaro, primum proscripti, deinde exilio acti, ac postremum diversis mortibus interempti, illustri martirio mirabiliter occubuerunt. Puer autem, Paulillus nomine, frater Paschassi et Euticii, pro elegantia formae atque ingeni admodum [Col. 0723C] regi acceptus, cum a professione atque amore chatholicae fidei nullis minis pertubari possit, diu fustibus cessus et ad infimam servitutem damnatus est; ideo, ut apparet, non interfectus, ne de superata peritia impii etiam illa aetas gloriaretur (cf. DIONYSII epist ap. Petav., p. 874). Sanctus Cirillus Alexandrinus episcopus ciclum nonaginta quinque annorum componit, incipiens ab anno 153. Diocletiani [(133) 1Kb] .

460. 15. [CCCCXXXVIII] (ISIDOR.) Theodosius 16. et Faustus. Diabolus, in speciem Moisi Judeis in Creta apparens, per mare pede sic ato ad terram repromisionis eos perducere repromittit, sed plurimis mersis et necatis, reliqui salvi facti, ad Christi gratiam convertuntur.

[Col. 0723D] 461. 16. [CCCCXXXIX] (PROSP.) Theodosius 17. et Festus. Hac tempestate Julianus Athelensis, jactantissimus Pelagiani erroris asertor, quem dudum amissi episcopatus intemperans cupido exagitabat, multimoda arte fallendi correctionis spem preferens, molitus est in communionem ecclesiae irrepens. His insidiis Xistus papa diaconi Leonis ortatu vigilanter [occurens], nullum additum pestiferis conatibus patere permissit. Et ita omnes chatolicos de retectione fallacis bestiae gauderet [330 1Kb] , quasi tunc [Col. 0724A] primum superbissimam heressin apostolicus gladius detruncavisset. Pax cum Gothis facta, cum eam post ancipitis pugnae lacrimabile experimentum humilius quam unquam antea proposcisent. Aetio rebus quae in Gallea componebantur intento, Geisericus, de cujus amicitia nihil metuebatur, Carthaginem dolo pacis invadit, omnesque opes ejus, excruciatis diverso tormentorum genere [civibus, in ius suum] vertit. Nec ab aecclesiarum dispoliatione abstinens, quas et sacris vassis exinanitas et sacerdotum administratione privatas, non jam divini cultus loca, sed suorum jussit esse habitacula. (PROSP.) In universum capti[vi] populi ordinem sevus, sed precipue nobilitati et religioni infensus, ut non discerneretur, hominibus magis [quam] Deo bellum [Col. 0724B] intulisse.

462. 17. [CCCCXL] (PROSP.) Valentinianus 5. et Anatolius. Defuncto Sixto episcopo, 40 amplius diebus Romana aeclesia sine antistite fuit, mirabile pace atque patientiae diaconi Leonis exspectans, qui tunc inter Aetium atque et Albinum amicitias integrandae Galliae detinebat. Leo igitur, legatione puplica accitus, et gaudenti patriae presentatus, 44. papa Romanae aeclesiae consecratur, sedens per annos 21. (cf. l. pont) Geisericus Siciliam graviter affligens, accepto nuntio Sebastiani, ab Hispania ad Affricam transito, celeriter Carthaginem redit, ratus periculosum sibi ac suis fore, si vir bellandi peritus recipiendae Cartagini incubuisset (PROSP).

463. 18. [CCCCXLI] (PROSP.) Cyrus vir clarissimus [Col. 0724C] consul. Theodossius imperator bellum contra Wandalos movet, Ariobindo et Ansila atque Germano ducibus cum magna classe directis, qui, longis cunctationibus negotium differentes, Siciliae magis oneri quam Affricae presidio fuere.

464. 19. [CCCCXLII] (PROSP.) Dioscorus et Eudoxius. Hunis Tracias et Illiricum seva depopulatione vastantibus, exercitus qui in Sicilia morabatur, ad defensionem orientalium provinciarum revertitur. Cum Giserico autem et Valentiniano augusto pax confirmata, et certis spatis Affrica inter utrumque divissa est.

465. 20. [CCCCXLIII] (PROSP.) Maximus 2. et Paternus. Hoc tempore plurimos Manicheos intra [Col. 0724D] Urbem latere diligentia papae Leonis innotuit, qui eos de secretis suis erutos et oculis totius aeclesiae puplicatos, omnes dogmatis sui turpitudines damnare fecit et prodere, incensis eorum codicibus.

466. 21. [CCCCXLIV] (PROSP.) Theodosius 18. et Albinus. Hoc anno pascha [dominicum] celebratum est 9. Kal. Maii, nec erratum erat, quia in die 11. Kalend. earundem dies passionis fuit; ob cujus reverentiam natalis urbis Romae sine Circensibus transit.---Incipit epistola Pascassini episcopi ad papam Leonem, jubentem sibi rescribi questione [Col. 0725A] orta [de eodem anno]: »Domino viro sancto atque beatissimo« . . . [(134) 1Kb] »Non nos dies una longius possita terreat« et reliqua, quae in anno 11. [331 1Kb] Honorii de hac epistola prediximus. Annus itaque 417. incarnationis secundum Dionissium est annus 9. [332 1Kb] Honorii, et annus 444. incarnationis secundum Dionissium est annus [21. Theodosii].

467. 22. [CCCCXLV] (cf. l. Pont) Valentinianus 6. et Nonius. Leo constituit in missa dicere »Sanctum sacrificium immaculatam hostiam;« et monacham non accipere velamen capitis benedictum ab episcopo, nissi prius fuerit virginitas ejus probata.

468. 23. [CCCCXLVI] (BEDA.) Ethius 3. et Simmachus. Brittani a Scotis et Pictis superantur. Quos subjectionem [Col. 0725B] Romanis pro auxilio promittentes mis a legio liberans, Scotos a Brittania projecit; ac domum reversura precepit Brittanis, murum trans insulam inter duo maria statuere. Quo cispite magis quam lapide constructo, ut dicessere Romani, Scoti advecti in navibus, Brittanicos quasi maturam segitem obviantes sibi caedunt, calcant, devorant. Iterum petenti [333 1Kb] auxilia Romani recurrant, et Scottos fugant, et cum Brittanis murum inter urbes saxo solidum a mare usque ad mare collocant, et in littore meridiani maris, unde hostes metuebantur, turres per intervalla ad prospectum maris statuunt. Recedente vero a Britania Romano exercitu, Scoti et Picti redeunt, et totam Brittaniam ab aquilone muro tenus et ipso interrupto capiunt. Brittani vero [Col. 0725C] epistolam lacrimabilem ad Ethium, Romanae potestatis virum, ter consulem, mittunt, anno 23. imperii Theodosii, sed nec auxilium impetrant. Revertuntur domum Scoti, et post non multum tempus reversuri Picti, extremam Brittaniae patrem tum primum et deinceps inhabitaturi [334 1Kb] detinent. Brittani autem unanimo consilio cum rege suo Vertigerno Anglos, quasi defensores patriae, ad se invitandos elegerunt. Sed exceptos impugnatores senserunt, conficta occasione quod pro se militantibus Britones minus sufficientius stipiendia darent.

469. 24. [CCCCXLVII] (PROSP.) Alibius et Ardabures. Euticies heressiarces Constantinapolis presbiter, fretus Theodosii augusti amicitiis, conatus est non perfectum hominem in Christo asserere [335 1Kb] ; [Col. 0725D] contra quem Flavianus, ejusdem urbis episcopus, suscipiens, cum sacerdotibus suis damnatus est, auctore Dioscoro Alexandriae urbis episcopo. Contra quem papa Leo missit episcopum, presbiterum et diaconum, qui injuriam passi Flavianum nuntiant in defensione [Col. 0726A] chatholica per injurias gravissimas deffecisse.


[Cod. in marg., Ciclus solis incipit.]

470. 25. [CCCCXLVIII] (PROSP.) Postumianus et Zeno. Theodossius imperator pro deffensione Euticetis Leonem papam Urbis ad se vocat. Qui dum ire vellet, a populo prohibitus, presbiteros et diacones direxit.

471. 26. [CCCCXLIX] (PROSP.) Asturius et Protogenes. Iterum vocati chatolici audiendi.

472. 27. [CCCCL] Valentinianus 6. et Abienus. Concilium in Ephesso [(135) 1Kb] contra Eutichianum presbyterum, qui Constantinopolim monasterio celeberrimo presidebat, dicens Dominum tantum esse Christum, non hominem. In quo Hilarius diaconus cum Julio episcopo Putelano vice papae Leonis missi [Col. 0726B] fuerunt. Qui diaconus quia pro violata fide illic clamavit, pro anima sua latenter fugit [ad Romam) [336 1Kb] . (PROSP.) Theodossius imperator cum magna pompa a Placidia et Leone cum omni senatu deductus est, et in mausoleo ad apostolum Petrum depossitus est. [* 2Kb]

[Col. 0726C] Romanorum 53. Marcianus secundum alios regnavit annis 7. juxta autem eum qui historia tunc conscripsit [(136) 1Kb] annis 8, secundum historiam Romanam annis 7, mensibus 2, hoc est usque quasi Kalendas [Col. 0726D] Julii, in anno 445. post passionem. Sub quo hi consules fuerunt, teste Cassiodoro.

473. 1. [CCCCLI] (PROSP.) Marcianus et Adelfius V. C. Pugna facta in Gallis inter Aetium et Atilanum regem Hunorum cum utriusque populi cede Attila fugatus est in Gallias superiores.

[Col. 0727A] 474. 2. [CCCCLII] (BEDA.) Herculanus et Asporacius. Johannes babtista duobus monachis caput suum juxta Herodis habitaculum revelat; quod Emessam Fenice urbem cum magno honore perlatum est. Gens Anglorum sive Saxorum Brittaniam tribus longis navibus advechitur; totam pene insulam ab oriente ad occidentem subigit.

475. 3. [CCCCLIII] (ISID.) Opilio et Vincomalus. Sinodus Calcidonensis facta, ubi Eutiches et Dioscorus damnati. Sanctus Leo papa sic (ep. 61): »De paschali observantia sanctae memoriae Theophilus ad augustum Theothosium seniorem scribens, per centum annos a primo praedicti principis consulatu degessit ordinem diei festi; cujus instructionis 74 nunc annus evolvitur, quo Opilione consule 2 Idus [Col. 0727B] Aprilis celebrata est sacra solemnitas.

476. 4. [CCCCLIV] Aethius et Studius. Unde [336* 1Kb] sequenti [337 1Kb] anno Nonas Aprilis consequenter« et reliqua. Sed annus, qui erit 76, ut videtur discordat; siquidem in 8 die Kalend. Maii pascha constituitur, cum 15 Kalend. Maii, ut videtur, deberet fieri (PROSP.). Ordinatus episcopus Deogratias in basilica Fausti die dominica 8 Kalend. Novembris. Valentinianus augustus 11 Kal. Octobr. Ethium patricium et Boetium Kartagine [(137) 1Kb] occidit.

477. 5. [CCCCLV] (PROSP.) Valentinianus 8 et Antemius. Valentinianus autem ab amicis Ethii 13 Kal. Aprilis [in campo Martio] occiditur (PROSP.). Maximus vero, vir gemini consulatus et patriciae dignitatis, alia die 12 Kal. Aprilis, Romae sumpsit imperium. [Col. 0727C] Post mensem autem alterum, nuntiato ei ex Africa Geserici regis adventu, multisque nobilibus popularibus ex Urbe fugientibus, cum Maximus, data abeundi cunctis licentia, trepidus vellet abscedere, 77 adepti imperii die a famulis Valentiniani delaniatus est, et membratim in Tiberim projectus, sepultura quoque caruit. Post haec consecuta est multis digna lacrimis Romana captivitas, cum enim Urbem omni presidio vacuam Gesericus obtinuit, 4 Idus Julii, feria 3, occurrente sibi papa Leone episcopo sancto extra portas. Cujus supplicatio ita eum Deo agente linivit, ut cum omnia potestati ejus essent tradita, civitati sibi ab igne tamen et cede et supplicio abstineretur. Roma vero per 14 dies secura et libera scrutatione omnibus opibus [Col. 0727D] suis evacuata [338 1Kb] est; multaque milia captivorum, prout cuique aetate vel arte placuerat, cum regina et filiabus ejus, Cartaginem abducta. Hoc anno, id est 455 incarnationis juxta Dionissium, pascha dominicum 8 die Kal. Maii recte celebratum est, ordinatione sancti Theophili [339 1Kb] ; quod sanctus papa post Leo 15 Kalend. Maii potius observandum protestaretur.

[Col. 0728A] 478. 6. [CCCCLVI] (CASS.) Varan et Johannes. Post Maximum Avitus in Gallias assumpsit imperium.


[Cod. in marg. Cyclus 25 decenn. incipit indictione 9.]

479. 7. [CCCCLVII] (CASS.) Constantinus et Rufus. Avitus Placentiae depossuit imperium [340 1Kb] ; Marciano defuncto apud Constantinopolim, Leo Orientis, Majorianus Italiae suscepit imperium [* 3Kb] . Sub quibus hi consules fuerunt, teste Cassiodoro.

[Col. 0728D] Romanorum 54. Leo secundum omnes regnavit annis 17, et hoc est usque Kal. Julii, in anno 461 post passionem, his consulibus, teste Cassiodoro.

[Col. 0729A] 480. 1. [CCCCLVIII] (CASS.) Leo Augustus et Majorianus Augustus. Majorianus in Affricam movit procinctum.

481. 2. [CCCCLIX] (ISID.) Ricimer et Patricius. Alexandria et Aegiptus errore Dioscorii heretici languescit.

482. 3. [CCCCLX] (ISID.) Magnus et Apollonius. Heressis Acephallorum, Calchidonense concilium impugnantium, apparuit. Acepalli autem dicuntur, id est sine capite, quia auctor ejus non apparuit.

483. 4. [CCCCLXI] (JORD.) Severinus et Dagalaifus (CASS.) Majorianus juxta Dertonam civitatem 8 Idus Augusti occiditur, immissione Ricimeris; cui Severum, natione Lucanum, Ravenne succedere fecit in regnum. [Leo [341 1Kb] papa obiit 4 Kal. Julii (AD. Mart.).]

[Col. 0729B] 484. 5. [CCCCLXII] Leo 2 et Severus. Hilarius 45 papa consecratur 2 Idus Novembris, quod tenet annis 7, mensibus 6.

485. 6. [CCCCLXIII] (BEDA.) Basilius et Vivianus. Theodorus episcopus civitatis, quae Ciriae dicitur, eo quod a Ciro rege Persarum condita, scribit de vera incarnatione dominica contra Eutichen et Dioscorum, qui negavit humanam carnem in Christo. Victorius [342 1Kb] , jubente papa Hilario, scripsit paschalem circulum 532 annorum.

486. 7. [CCCCLXIV] (CASS.) Rusticus et Olibrius. Beorgor rex Alanorum apud Pergamum a patricio Ricimere peremptus est.

487. 8. [CCCCLXV] (CASS.) Arminericus et Basiliscus. Severus Rome in palatio fraude Ricemeris veneno [Col. 0729C] peremitur.

488. 9. [CCCCLXVI] (BEDA.) Leo junior 3 consulatu. Theodorus predictus episcopus Ciriae scribit historiam aeclesiasticam, quae Tripertita dicitur (BEDA.), a fine librorum Eusebii, id est ab anno 20 Constantini Magni, usque ad tempus hujus Leonis imperatoris, quo et ipse episcopus obiit.

489. 10. [CCCCLXVII] (CASS.) Puseus et Johannes. Anthemius a Leone imperatore ad Italiam mittitur, qui tertio [ab] Urbe miliario, in loco Brontontas, suscepit imperium.

490. 11. [CCCCLXVIII] (CASS.) Anthemius Augustus 2 conss. Marcellinus occiditur in Sicilia.

491. 12. (CCCCLXIX] (CASS.) Marcianus et Zeno V. C. Arabundus imperium temptans, jussu Anthemi [Col. 0729D] exilio [deportatur].

492. 13. [CCCCLXX] (CASS.) Severus et Jordannes. Romanus patricius, affectans imperium, [capitaliter] truncatur. Hilarius papa obiit 9 Kal. Martii.

Simplicius papa 46 post Petrum, qui sedit annis 15.

493. 14. [CCCCLXXI] (CASS.) Leo augustus 4 et Probianus. Aspar affectate tirannidis Constantinopoli a Leone imperatore occiditur.

[Col. 0730A] 494. 15. [CCCCLXXII] (CASS.) Festus et Marcianus. Patricius Recimer, Rome facto imperatore Olibrio, Anthemium, contra reverentiam principis et jus affinitatis, cum gravi clade civitatis extinguit; qui 40 die gloriae suae defunctus est. Olybrius autem mense septimo imperii vitam exigit.

495. 16. [CCCCLXXIII] (CASS.) Leo augustus 5 conss. Gundibado hortante, Glicerius Ravenne sumpsit imperium. Eodem anno Leo imperator nepotem suum Leonem consortem facit imperii.

496. 17. [CCCCLXXIV] (CASS.) Leo junior augustus 6 conss. Nepos Romae Glicerio successit in regno. Leo imperator hoc anno obiit. Hec Cassiodorus Jordanis episcopus sic in cronica ab eo hoc tempore compossita, sic quoque (JORD.): Leo Leonem juniorem, [Col. 0730B] ex Ariagne filia nepotem suum in imperio ordinans orientali, anno 16 imperii sui obiit.

(JORD.) Romanorum 55. Leo junior mox paucis mensibus puerile, ordinante tamen patre, rexisset imperium, manu sua generum suum Zenonem coronans imperatoremque constituens, rebus humanis excessit. Zenon autem natione Isaurus, gener Leonis imperatoris, regnavit annis 17. Hec Jordanis episcopus, et hoc est juxta Romanam historiam quod Leo senior tamen regnavit annis 16 ac mensibus 6 [(138) 1Kb] , hoc est usque Kal. Januarii.---(cf. BEDA.) In eodem anno 16, quo Leo obiit, Theodricus [(139) 1Kb] rex Romam obtinuit, tempore Leonis junioris.

Romanorum 56. Zenon regnavit secundum omnes [Col. 0730C] annis 17, hoc est usque Kal. Januarii, in anno 479 post passionem. Sub quo hi consules fuerunt, teste Cassiodoro.

497. 1. [CCCCLXXV] (CASS.) Pro consul. Leonis aug. junioris. Orestes, Nepote in Dalmatias fugato, filio Augustulo dedit imperium.

498. 2. [CCCCLXXVI] (CASS.) Basiliscus 2 et Armatus. Ab Odovacre Orestes et frater ejus Paulus occissi sunt; nomenque regis Odovacer assumpsit.

499. 3. [CCCCLXXVII] (ISID.) Pro cons. Basilici et Armati. Iste Zennon Leonem, augusti filium, interficere quesivit.

500. 4. [CCCCLXXVIII] Ellus V. C. conssul. Sed [343 1Kb] mater ejus pro eo alium forma similem optulit.

[Col. 0730D] 501. 5. [CCCCLXXIX] Zenon aug. 2 conss. Leonem [343 1Kb] vero occulte clericum fecit.

502. 6. [CCCCLXXX] Basilius junior conss. Quique [343 1Kb] in clericatu usque ad Justini tempora vixit.

503. 7. [CCCCLXXXI] (CASS.) Placidus V. C. conss. Odovacer in Dalmatiis Odviam vincit et perimit.

504. 8. [CCCCLXXXII] (cf. l. pont.) Severinus V. C. conss. Simplicius papa Acatium Constantinopolitanum [Col. 0731A] episcopum et Petrum Alexandrinum episcopum Euticianos damnat.

505. 9. [CCCCLXXXIII] (ISID.) Faustus V. C. conss. Corpus Barnabae apostoli et evangelium Mathei ejus stilo scriptum reperitur, ipso revelante.

506. 10. [CCCCLXXXIV] (cf. l. pont) Theodericus et Venantius. Apostolicus papa Simplicius obiit 6. Non. Martii.

Felix papa 47 post Petrum ordinatur, qui sedit annis 8.

507. 11. [CCCCLXXXV] (BEDA.) Simmachus V. C. Honoricus rex Wandalorum Arrianus, in Affrica exulatis defugatisque plus quam 334 episcopis chatolicis, aeclesias clausit, plebem varis afficit suppiliciis; et quidem innumeris abscidens manus, linguas [Col. 0731B] precidit, nec tamen loquellam chatholicae confessionis eripere potuit.

508. 12. [CCCCLXXXVI] (cf. l. pont.) Decius et Longinus. Felix papa etiam damnavit Acatium et Petrum episcopos Euticihenos.

509. 13. (CCCCLXXXVII] (CASS.) Boetius V. C. conss. Odovacer, Foeba rege Rugorum victo captoque, regnum potitus est.

510. 14. [CCCCLXXXVIII] (CASS.) Dynamius et Sifidius. Theodricus rex intravit Italiam, [his consulibus, teste Cassiodoro].

511. 15. [CCCCLXXXIX] (CASS.) Probinus et Eusebius. Cui Odovacer ad Isontium pugnam parans, victus cum tota gente fugatus est. Iterum [eodem anno Verone] pugna vincitur Odovacer.

[Col. 0731C] 512. 16. [CCCCXC] (CASS.) Faustus junior conss. Theodricus ad Ducam fluvium Odovacrem vincit [tertio certamine], et Ravennam fugiens obsidetur.

513. 17. [CCCCXCI] (CASS.) Olibrius junior conss. Odovacer cum Erudis [344 1Kb] egressus Ravenna nocte, ad pontem Candidiani a Theodrico memorabile certamine superatur. Tunc Wandali, pace suppliciter postulata, a Siciliae solita depredatione cessarunt.

[Eodem anno Zeno imperator obiit.] [Sanctus Patricius Hiberniae archiepiscopus, annorum 132 (122) [345 1Kb] , beatissimo fine obiit. Annorum 16 venditur, 6 annis in servitute, 40 [346 1Kb] in Romanis partibus, 70 (60) [347 1Kb] annis in Hibernia predicavit [(140) 1Kb] .

Romanorum 57. Anastasius secundum omnes regnavit annis 27, hoc est Kal. Maii, anno 506 post passionem. [Col. 0731D] Sub quo hi consules fuerunt.

514. 1. [CCCCXCII] (H. R.) Anastasius Augustus et Rufus. Hic duas naturas, id est humanitatis et dietatis [348 1Kb] , secundum Eutichium negavit [in Christo].


[Cod in marg., Ciclus decenn. 27 incipit ind. 2.]

515. 2. [CCCCXCIII] Albinus V. C. consul. Gelasius papa 48 post Petrum, qui sedit annis 4, mensibus 10.

[Col. 0732A] 516. 3. [CCCCXCIV] (CASS.) Asterius et Presidius. Teodricus rex Ravennam ingressus, Odavacrem [molientem] sibi insidias occidit.

517. 4. [CCCCXCV] (cf. l. pont.) Victor V. C. conss. Gelassius papa Menesium episcopum, a Felice papa damnatum, aeclesiae suae restituit.

518. 5. [CCCCXCXVI] (cf. l. pont.) Paulus V. C. conss. Gelasius papa libros contra Eutichen et Nestorium componit, et obiit 13. Kalend. Decembris.

519. 6. [CCCCXCXVII] (JORD.) Anastasius augustus 2. conss. Anastasius imperator nullius meruit inimicorum suorum vindictam audire, sicut nec ipse aeclesiae jura servavit.

Anastasius papa 49 post Petrum, qui sedit anno 1, mensibus 6.

[Col. 0732B] 520. 7. [CCCCXCXVIII] (BEDA.) Paulinus et Johannes. Trasmundus Wandalorum rex chatolicas aeclesias, et 225 episcopos exilio in Sardiniam missit. (lib. pont.) Anastasius papa obiit 5. Kal. Junii. [Anastasius papa voluit occulte revocare Achatium Constantinopolitanum episcopum damnatum, et non potuit; qui etiam divino nutu percussus est.]

521. 8. [CCCCXCXIX] (lib. pont.) Johannes V. C. Simmachus papa 50. post Petrum annis 15. [Propter electionem Simmachi papae et Laurentii Festus exconsul nobilissimus et exconsul Probinus ex parte Laurentii adversus Faustum exconsulem ceterosque ex parte Simmachi in medio Urbis cedes et homicidia fecerunt, clericosque multos occiderunt. Unde etiam sanctus Paschasius diaconus post mortem [Col. 0732C] suam in pena positus erat, quia contra populum in electione Laurentii usque in finem vitae suae permansit; sicut in Dialogo legitur. (GREG. Dial. IV, 40.) Et hoc fuit peccatum minimum, id est culpa ignorantiae, quia ipse putavit rectius coram Deo quod fecit, quam aliter.] [Simplicius papa fuit a consulatu Paulini usque ad consulatum Senatoris secundum [349 1Kb] .]

522. 9. [D] (CASS.) Patricius et Hipatius V. C. Rex Theodricus Romam venit; et senatum affabiliter tractat.

523. 10. [DI] (CASS.) Avienus et Pompeius. Theodricus Rex Romanae plebi donavit annonas.

524. 11. [DII] (CASS.) Avienus junior et Probus. [Col. 0732D] Rex Theodricus aquam Ravennam perduxit, [cujus formam sumptu proprio instauravit, quae longis antea fuerat ad solum reducta temporibus.]

525. 12. [DIII] (CASS.) Caetheus V. C. conss. Virtute domini [regis] Theodrici, victis Vulgaribus, Sirmium recepit Italia.

526. 13. [DIV] (BEDA.) Theodorus et Sabinianus. [Col. 0733A] Simmachus papa multa aeclesiarum [opera] a fundamentis creavit, vel prisca renovavit.


[Cod. in marg., Ciclus solis incipit.]

527. 14. [DV] Messala et Ariobinna. Ad [350 1Kb] beatum Petrum et beatum Paulum et beatum Laurentium pauperibus habitacula [construxit.]

528. 15. [DVI] Anastasius augustus 3. et Venantius. Et omni anno per Africam vel Sardiniam episcopis qui in exilio erant peccuniae et vestes ministrabat.

529. 16. [DVII] (CASS.) Venantius junior et Celer. Thedricus contra Francos mittit exercitum.

530. 17. [DVIII] Importunus V. C. Qui [351 1Kb] Gallias Francorum depredatione confusas, victis hostibus ac fugatis, suo adquessivit imperio.

531. 18. [DIX] (ISID.) Boetius V. C. conss. Apud [Col. 0733B] Cartaginem Olympius [quidam] Arrianus in balneis sanctam Trinitatem blasfemat.

532. 19. [DX] Felix et Secundinus. Sed [352 1Kb] statim, ignis jacula imminente, visibiliter est combustus.

533. 20. [DXI] (ISID.) Paulus et Muschianus. Barnabas quoque quidam Arrianus episcopus dum contra regulam fidei quendam babtizans dixisset: »Babtizo te, Barrabas, in nomine Patris per Filium in Spiritu sancto,« statim aqua, quae fuerat ad babtizandum deportata, nusquam comparuit. Quod aspiciens qui babtizandus erat, confestim ad aeclesiam chatolicam abiit, et babtismum Christi suscepit.

Iste [353 1Kb] annus nativitatis Domini secundum cursum solis et lunae 2. continetur

[Col. 0733C] 534. 21. [DXII] Probus et Clementinus.


[Cod. in marg. Ciclus 28. decenn. incipit ind. sexta.]

535. 22. [DXIII] (ISID.) Senator V. C. conss. Fulgentius episcopus in confessione fidei et scientia floruit.

536. 23. [DXIV] (CASS.) Cassiodorus consul sic; »Me etiam consule, in vestrorum laude temporum, adunato [clero vel] populo Romano, [aeclesiae] rediit optata concordia.«

537. 24. [DXV] (CASS.) Florentinus et Anthemius. Theodricus rex filiam suam Amalasuintam Eutarico viro glorioso copulavit, [Deo auspice]. [Simmachus papa obiit 14. Kal. Agusti.]

Hormista papa 51, post Petrum qui sedit annis 8. [Hormisdas [354 1Kb] prefuit a consulatu Senatoris usque [Col. 0733D] ad consulatum Simmachi et Boethii.]

538. 25. [DXVI] (CASS.) Petrus V. C. conss. Eutharicus Cillica a senatu et plebe exceptus est ad consulatum.

539. 26. [DXVII] (cf. l. pont.) Eutharicus Cillica et Justinus. Hormista papa compossuit clerum psalmisque erudivit.

540. 27. [DXVIII] (H. R.) Anastasius 4. V. C. Hormista papa missit Ennodium Ticiniensem episcopum [Col. 0734A] aliosque ad Anastasium imperatorem docendum. (JORD.) Anastasius vero spernens et heresi favens Euthicetis, cum chatolicos insecutus est diversis partibus et partibus [355 1Kb] , inimicorum vallatus agminibus, sepe congemens, divino fulmine periit. Jordanis episcopus historiam tunc ita scripsit: Anastasius imperator merens et furens, major octogenario aetatis anno regnique 28, rebus humanis excessit. [* 1Kb]

[Col. 0734B] Romanorum 58. Justinus senior secundum historiam Romanam et Jordanem episcopum, qui tunc cronicam compossuit et vixit, imperavit annis 9, juxta autem Bedam tantum annis 8, hoc est usque Kal. Jan. in anno [514. post passionem].

541. 1. [DXIX] (H. R.) Rusticus et Vitalis V. C. Justinus nomen hereticorum cepit extingere, eorumque ubique aeclesias catholice consecrari.

542. 2. [DXX] (JORD.) Valerius et Justinianus. Justinus Amantium prepossitum palatii et Andream cubicularium occidit, Misaelem et Ardaburem cubicularios Sardicam in exilium missit.

543. 3. [DXXI] (lib. pont.) Simmachus et Boetius. Hormista papa obiit 8. Idus Augusti, [his consulibus, [Col. 0734C] secundum gesta pontificum, id est, Maximo [356 1Kb] ]. [Sancta [357 1Kb] Brigita Scotta virgo in Hibernia obiit.]

544. 4. [DXXII] Maximus V. C. consul. Johannes 52 papa annis 2, mensibus 10, [his consulibus, secundum gesta pontificum].

545. 5. [DXXIII] (H. R.) Opilo et Justinus agustus. Theodricus autem, Arrianus imperator Italiae, Johannem papam et cum eo Theodorum et Agapitum consulares viros, et Agapetum patricium ad Justinum imperatorem Constantinopolim, interminans, nissi dimitterentur heretici in pace sinere, ipse etiam omnes Italiae gladio occidisset. (BEDA.) Johannes vero papa Constanstinopolim veniens, ad portam quae vocatur Aurea, populorum turbis ei accurrentibus, in conspectu omnium roganti ceco lumen reddidit. [Col. 0734D] (H. R.) Justinus autem imperator fletibus ligationum, pro certo imminente cede chatolicorum populorum motus, hereticos dimittere cessit. [Columcilli nascitur in Hibernia.]

546. 6. [DXXIV] (BEDA.) Probus junior et Filoxenus conss. Johannes vero papa cum rediens Ravennam venisset, Theodricus eum cum comitibus carceris afflictione peremit, invidia ductus, quia chatolicae pietatis defensor Justinus eum honorifice [Col. 0735A] suscepisset. (cf. lib. pont.) Quo anno, id est consulatu Probi junioris, etiam Simmachum patricium Ravennae occidit. Johannes papa obiit 13. Kal. Junii; cujus corpus translatum est et sepultum in basilica sancti Petri apostoli. Hujus Johannis sanctus Gregorius papa in libro (III, 2; IV, 30) dialogorum meminit.

547. 7. [DXXV] (BEDA.) Olibrius V. C. consul. (H. R.) Theodricus autem anno sequente subita morte Ravennae periit. Gothi autem Athalaricum, ex Theodrici regis [358 1Kb] natum, cum matre ejus sibi preficiunt. (BEDA.) Heldericus Wandalorum [rex] episcopos ab exiliis reverti et aeclesias instaurare precepit, post annos 74 hereticae profanationis. (ISID.) Post Transamundum Hildericus, ex Valentiniani imperatoris [Col. 0735B] captiva filia genitus, Wandalorum regnum suscepit. Qui sacramento a Transamundo adstrictus, ne chatolicis in regno suo consuleret, antequam regnum susciperet, episcopos ab exilio reverti jussit, eisque aeclesias reformari precepit.

Felix 53. papa annis 4, mensibus 2.

Acephalorum heresis abdicatur [dicentes, Paulum apostolum in epistolis suis precepisse feminas debere fieri diaconas, quia eas commemorat post diaconos]. (lib. pont.) [Olibrio cons. Johannes papa sepultus est 6. Kal. Jun.]

548. 8. [DXXVI] Maburtius conss. [Mab. cons. Felix successit.] Hoc anno Dionisius computum suum incepit, ita dicens inter caetera (Epist. 2, ap. Pet., p. 877): »Presentis anni monstremus exemplum; [Col. 0735C] indictio quippe quarta est et lunaris ciclus 11, decennovennalis 14. Et quia endicadis 6. est annus, eum embolismum esse necesse est. A 15. itaque luna preteriti festi usque ad 14. presentis quot dies sunt, diligentius inquiramus, et inveniemus procul dubio quando pascha celebrare debemus. Transacto anno, per indictionem 3. paschae 14. lunam 9. die Kalend. Aprilis, id est 24. mensis Martii fuisse, quis dubitat?« et reliqua. Et paulo ante dicit (Epist. 1, ib., p. 874): »Hoc monemus quod ciclus iste 95 annorum, quem fecimus, non per omnia in se ipsum revertitur, et ideo post expletionem 95 annorum non ad 5. ciclum sancti [Cirilli], qui incepit ciclos suos ab anno 153. Diocletiani, [Col. 0735D] quorum 5. ciclum nobis necessario prepossuimus, sed ad nostrum primum ciclum, quem nos ab anno 248. ejusdem Diocletiani, incepimus, lector incurrat,« et reliqua. (BEDA.) Benedictus abbas virtutum gloria claruit, quas sanctus Gregorius in dialogo conscripsit. (ISID.) Justinus Constantinopolim Justinianum, sororis suae filium, ante quartum mensem obitus sui imperatorem faciens, obiit.

Romanorum 59. Justinianus, omne teste historico, regnavit annis 38, hoc est usque Kalendas Jan., in anno 552. post passionem. Sub quo hi consules fuerunt, teste Cassiodoro.

549. 1. [DXXVII] (ISID.) Justinianus augustus 2. [Col. 0736A] consul. Bilizarius patricius de Persis mirabiliter triumpavit.

550. 2. [DXXVIII] (ISID.) Decius V. C. consul. Bilizarius a Justiniano in Affricam missus, Wandalorum gentem delevit.

551. 3. [DXXIX] (cf. lib. pont.) Lampadius et Orestes viri clarissimi consules. [His consulibus Felix papa obiit 4. Id. Oct.]

Bonifatius papa 54. post Petrum annis 2. [Bonifacius papa obiit die 18. Oct. consulatu Lampadii secundum [359 1Kb] .]

552. 4. [DXXX] (BEDA.) Pro cons. Lampadii et Orestis iterum. Corpus sancti Antonii monachi a Deo revelatum Alexandriam deffertur, et in aeclesia beati Johannis babtistae humatur.

[Col. 0736B] 553. 5. [DXXXI] Iterum pro cons. Lampadii et Orestis viri clarissimi consules.

(Cf. lib. pont.) Mercurius papa 55. annis 2. [His consulibus Bonifatius obiit 17. die mensis Octobris. Mercurius, qui et Johannes, papa obiit 6. Kal. Jun. p. c. iterum Lampadii.]

Hucusque ciclus magnus pascalis 532 annorum protenditur, in cujus anno 13. dominus noster Jesus Christus passus 8. die Kal. Aprilis, luna 15, atque 6. Kal. April., luna 17, a mortuis resurrexit anno 18. imperii Tiberii cesaris juxta historiam evangelii.

Cyclus magnus paschalis solaris et decennovennalis simul incipiunt.

554. 6. [DXXXII] (P. D. II, 25.) Justinianus augustus [Col. 0736C] 3. Justinianus leges Romanorum multis libris nimis prolixe et inutili dissonantia intra duodecim libros coartavit in unum librum, quem Codicem Justinianum nominari precepit. Sanctus Beda sic (BEDA): »Dionisius paschales scribit circulos, incipiens ab anno dominicae incarnationis 552, qui est annus 248. Diocletiani, post consulatum Lampadi et Orestis; quo anno codex Justinianus orbi promulgatus est.« Hec Beda. Cum ergo supputando a Diocletiano usque ad ciclum Dionissi dicit Beda primum annum cicli Dionissi ipsum fuisse annum 248. Diocletiani post consulatum Lampadii et Orestis, satis quod verum est ostendit, annum primum cicli Dionissi 6um esse Justiniani. Ex ipso itaque primo [Col. 0736D] anno cicli Dionissi, id est 6o anno Justiniani, numerando supra versus usque ad Diocletianum juxta cronicam Eusebii vel Bedae supputemus, atque inde [360 1Kb] iterum usque ad ciclum Dionissi secundum scripturam divinam apostolicosque viros, qui tunc temporibus ipsis etiam de ipsis annis bene disputaverunt, non tantum ut ostendimus mendacium cronicarum, sed ut defendamus sacratissimam veritatem evangelicam virosque catolicos aeclesiae, qui post evangelium perhibent dominum nostrum Jesum Christum 6. Kal. April. luna 17. a mortuis resurrexisse, id est Hieronimum et Augustinum. Victorius etiam ad Hilarium papam sic (ap. Petavium): »Primo vero [Col. 0737A] azemorum die dominus noster Jesus Christus cenans cum suis discipulis, postquam sui corporis et sanginis sacramenta patefecit, ad montem oleveti, sicut evangelia sancta testantur, progressus, ibique detentus est a Judeis tradente discipulo. Dehinc sexta feria subsequente, id est 8. die Kal. April, crucifixus est, et sepultus tertio die, hoc est 6. die Kal. Aprilis, dominico die resurrexit a mortuis« et reliqua. Cassiodorus quoque senator expossitorque sacri psalteri in sua cronica sic: »His consulibus dominus noster Jesus Christus passus est 8. die Kal. April., et deffectio solis facta est, qualis antea vel postmodum nunquam fuit,« et reliqua.---Ab ipso ergo primo anno cicli Dionisii regnavit Justinianus annis 5 usque in annum 527. incarnationis secundum [Col. 0737B] Dionissium. 13. Inde Justinus senior regnavit annis 8 usque in annum 519. incarnationis secundum Dionissium. 40. Inde Anastasius regnavit annis 27 usque in annum 492. incarnationis secundum Dionissium. 57. Inde Zeno regnavit annis 17 usque in annum 475. incarnationis secundum Dionissium. 74. Inde Leo regnavit annis 17 usque in annum 458. incarnationis secundum Dionissium. 81. Inde Marcianus regnavit annis 7 usque in annum 451. incarnationis secundum Dionissium. 108. Inde Theodossius regnavit annis 27 usque in annum 424. incarnationis secundum Dionissium. 123. Inde Honorius regnavit annis 15 usque in annum 409. incarnationis secundum Dionissium. 136. Inde Archadius regnavit annis 13 usque in annum [Col. 0737C] 396. incarnationis secundum Dionissium. 147. Inde Theodossius regnavit annis 11 usque in annum 385. incarnationis secundum Dionissium. 153. Gratianus annis 6 usque in annum 379. incarnationis secundum Dionissium. 157. Inde Valens regnavit annis 4 usque in annum 375. incarnationis secundum Dionissium. 168. Inde Valentinianus regnavit annis 11 usque in annum 364. incarnationis secundum Dionissium. 169. Inde Jovianus regnavit mensibus 8 usque in annum 363. incarnationis secundum Dionissium. 171. Inde Julianus regnavit annis 11 mensibusque 8 usque in annum 361. incarnationis secundum Dionissium. 195. Inde Constantinus regnavit annis 24 usque in annum 337. incarnationis secundum Dionissium. 226. Inde Constantinus [Col. 0737D] Magnus regnavit annis 31 usque in annum 306. incarnationis secundum Dionissium. Ab anno vero persequitionis quarto Constantinus regnare incepit juxta cronicam Eusebii vel Bedae. 227. Tunc annum tertium persequtionis, quae in anno 19o Diocletiani incepta est, [deputant nulli]. Quem annum Isidorus episcopus cum multis aliis etiam cum anno altero Galerio Maximiano [conscripsit. 247.]. Inde Diocletianus regnavit annis 20 usque in annum 285. incarnationis secundum Dionissium. Usque autem in annum 289. incarnationis juxta cronicam Eusebii vel Bedae, hoc est 4 annis plus. Ita et sic [Col. 0738A] cronica Eusebii vel Bedae de annis incarnationis contradicunt sancto evangelio. Inter Diocletianum autem atque ciclum Dionissi per ciclos 13 decennovennales desunt 7 anni. Quos sic juxta divinam scripturam possumus bene investigari. Diocletianus enim in anno 278. incarnationis secundum Dionissium incipiens, regnavit 20 annos. In cujus anno 19, id est in anno 287. incarnationis juxta Dionissium, in quo 5. Kal. April. pascha contegit, convenit hoc, quod in cronica sua ita dicit Eusebius: »Anno 19. Diocletiani mense Martio in diebus paschae ecclesiae [subversae sunt].« (HIER.) Quarto autem persecutionis anno Constantinus regnare orsus est. Secundo persecutionis anno Diocletianus Nicomediae, Maximianus Mediolani purpuram depossuerunt. Apparet [Col. 0738B] ergo quod unus annus erat inter Diocletianum et Constantinum; duo autem anni secundum multos, quos Galerius gener Diocletiani regnavit. Galerius ergo regit tertium persequtionis annum, incipiens in anno 19o Diocletiani et terminans in anno primo Constantini, id est in anno 299. incarnationis secundum Dionissium. Constantinus itaque in anno 4. persequtionis incipiens, regnavit 30 annis, mensibus 10, usque in annum 330. incarnationis secundum Dionissium, in quo indictione tertia obiit 25 die mensis Maii. Inde Constantinus teste Orosio regnavit annis 27 usque in annum 357. incarnationis secundum Dionissium. In decretali epistola sancti Julii papae apostolicae sedis tunc ita veritas intimatur: »In nomine domini Dei et salvatoris nostri Jesu Christi, [Col. 0738C] imperantibus quoque Constantino et Constante augustis anno 4o, sub die 8o Kalendarum Octobris, indictione 6.,« et reliqua, sicut supra (v. col. 702). Constantinus vero obiit tertio die mensis Novimbris, [sicut] in tripertita historia [aeclesiastica] legitur. Si autem Constantius regnavit 27 annos secundum Orosium, aut si Valentinianus et Valens annos 17 et Gratianus 7 vel Archadius annos 13 regnaverunt, sicut in cronica Issidori episcopi vel in expossitione Melliti habetur, non certum secundum scripturam divinam invenitur. Quod [361 1Kb] [autem] annus 4us Constantini et Constantis, qui est annus 333. incarnationis secundum Dionissium, erat indictione sexta, atque annus 9us Honorii consulatus sui 11. et Constanti 2, quem finivit in anno 417. incarnationis [Col. 0738D] secundum Dionissium, indictione 15. erat, secundum scripturam dubitandum non est. Intra quos duos annos per 4 decennovennnales ciclos 4 anni desunt. Julianus ergo in anno 80. Diocletiani incipiens, regnavit annis duobus, mensibus 8, obiit 6. Kal. Julii in anno 360. incarnationis secundum Dionissium 83. Jovianus in anno 83. Diocletiani incipiens, regnavit mensibus 8, obiit 14. Kal. Mart. in 361. incarnationis secundum Dionissium. [84 [362 1Kb] ]. Valentinianus in anno 84. Diocletiani incipiens, regnavit annis 11, mensibus 5, obiit 17. die mensis Septimbris, in anno 372. incarnationis [Col. 0739A] secundum Dionissium [363 1Kb] . Valens in anno 95. Diocletiani incipiens, regnavit annis 4, usque in annum 376. incarnationis secundum Dionissium. 95. [99b]. Gratianus in anno 99. Diocletiani incipiens, regnavit annis 6, usque in annum 382. incarnationis secundum Dionissium. Theodossius in anno 105. Diocletiani incipiens, regnavit annis 11, obiit die 17. mensis Januar. in anno 393. incarnationis secundum Dionissium. Archadius in anno 116. Diocletiani incipiens, regnavit annis 14, obiit Kal. Maii anno 408. incarnationis secundum Dionissium. Honorius in anno 131. Diocletiani incipiens, regnavit annis 15, usque in annum 423. incarnationis secundum Dionissium. Hujus anno 9, quem finivit 417 incarnationis (v. a. 439) secundum Dionissium, cum 10. Kal. Maii deberet, [Col. 0739B] pascha celebratum est 8. Kal. April. Sed hora babtizanti [364 1Kb] aqua non venit in baptisterio, ideoque babtisma non actum erat ipsa nocte. Illa autem nocte, quae lucebat in die dominico 10. Kal. Maii, fons sacer ex sese repletus est hora baptizandi. Hoc autem actum est in fine anni noni Honorii. Theodosius in anno 146. Diocletiani incipiens, regnavit annis 17, usque in annum 450. incarnationis secundum Dionissium. Ita in libris legitur, testificante sancto Prospero, qui in ipso etiam tempore partem ad cronicam Eusebii addit: »Hoc anno, id est 21. anno Theodosi, pascha celebratum est 9. Kal. Maii, ut supradictum est (col. 725, a. 466). De hoc quoque, id est ipso anno, Paschasinus episcopus scribit ad papam Leonem, ut supra.« Ipse [Col. 0739C] autem est annus 8. decennovennalis cicli, qui est 444. annus incarnationis juxta Dionissium, in quo finitus est annus 21. Theodosii. Marcianus in anno 174. Diocletiani incipiens, regnavit annis 7, mensibus 2, secundum historiam Romanam, hoc est usque Kal. Julii in anno 457. incarnationis secundum Dionissium (v. a. 477). Prosper ita iterum: »Anno 5. Marciani capta erat Roma 4o die Idus Julii. Eodemque anno pascha celebratum est 8o die Kal. Maii, ordinante episcopo Alexandrino Theophilo,« et reliqua. »Quod pascha sanctus papa Leo 15. Kal. Maii celebrandum potius protestaretur,« et reliqua. Sanctus autem Theophilus pascha 8. Kal. Maii in anno 465. incarnationis secundum Dionissium recte constituit, cum nec in annis 30 antea neque in annis 10 [Col. 0739D] postea celebratum est pascha 15. Kal. Maii. Novissimus itaque cicli decennovennalis est annus nonus Honorii . . . [365 1Kb] et quintus Marciani. Leo in anno 180. Diocletiani incipiens, regnavit annis 17, usque Kal. Julii in anno 474. incarnationis secundum Dionissium. Leo junior regnavit mensibus 6, hoc est usque Kal. Jan., in eodem anno obitus Leonis senioris. 180. Zeno in anno 198. Diocletiani incipiens, regnavit annis 17, usque ad annum [492.] [Col. 0740A] incarnationis secundum Dionissium 198. Anastasius in anno 215. Diocletiani incipiens, regnavit annis 27, usque ad annum 518. incarnationis secundum Dionissium. Justinus senior in anno 242. Diocletiani, regnavit annis 8, usque ad annum 526. incarnationis secundum Dionissium. Justinianus in anno 250. Diocletiani incipiens, regnavit annis 5, usque ad primum annum ciclorum Dionissii, qui est annus 255. Diocletiani juxta predictam rationem sanctorum virorum, non annus 248 secundum [cronicas, iniquas] 250. Certum est enim, annum quartum Constantini et Constantis, qui est annus 333us incarnationis secundum Dionissium, indictione 6. constetisse [teste sancto Julio papa [366 1Kb] etiam tunc ipsam rem scribente]. Annum [367 1Kb] etiam nonum Honorii, [Col. 0740B] qui est annus 417us incarnationis secundum Dionissium, indictione 15a, consulatu Honorii undecies et Constantii bis, teste Paschassino episcopo cum sancto Leone papa. Annum iterum vigesimum primum Theodosi, qui est annus 444us incarnationis secundum Dionissium, indictione 12a, teste eodem episcopo Paschassino cum sancto papa Leone. Annum quoque quintum Marciani indictione 8a, qui est annus 455us incarnationis secundum Dionissium, teste etiam sancto Leone papa, ut supra. Annus itaque quartus Constantinorum sexta erat indictione, scribente sanctissimo Julio papa. In anno nono Honorii pascha erat 10. Kal. Maii, teste episcopo Paschassino cum sancto Leone papa. In anno 21. Theodosii pascha erat 9. Kal. Maii, teste Paschassino [Col. 0740C] episcopo cum sancto Leone papa. In anno quinto Marciani pascha erat 8. Kal. Mart. A nullo vero papa vel episcopo mittitur epistola vel decretalis epistola scribitur, nisi ipse sciat [368 1Kb] quid in ea scribit vel mittit.

555. 7. [DXXXIII] Agapitus papa 56. post Petrum.

(H. R.) Interea Athalaricus rex Gothorum 8 annis imperans, obiit. Cujus mater Amalsuinda Theodatum sociavit sibi in regnum, quam Theodatus post dies aliquos strangulari in ballneo precipit. Quia vero ipsa vivens se suumque filium Justiniano imperatori commendavit, ideo Justinianus imperator ad Theodatum iratus erat. Theodatus autem, ut imperator hoc ei dimitteret, misit ad eum Constantinopolim papam Agapitum. Agapitus vero imperatorem in heresi [Col. 0740D] Eutichetis corruentem convertit ad fidem. Anthimum quoque Constantinopolitanum episcopum, prefatae heresis defensorem, duas naturas in Christo negantem, in exilium coegit, et Mennam in loco ejus episcopum consecravit (cf. l. pont.).

556. 8. [DXXXIV] Agapetus vero papa ibi Constantinopoli obiit 10. Kal. Maii, [Rome [369 1Kb] sepultus 12. Kal. Octobris].

Silverius papa 57. post Petrum anno 1, mensibus 2.

[Col. 0741A] (H. R.) Interea ad Africam, quam multis annis Wandali possidebant, a Justiniano cum exercitu Bilisarius patricius missus est, et Wandalorum gentem delevit. (BEDA.) Cartago quoque anno excessionis suae 96. recepta est, pulsis devictisque Wandalis, et rege eorum Gelismero [370 1Kb] , prelio victo et capto, Constantinopolim miso. Cartago vero recessit anno 439. incarnationis juxta Dionisium, Theodosi junioris 16. (H. R.) Agapito vero mortuo, misit Justinianus imperator Bilisarium patricium contra Theodatum. Qui cum moram apud Siciliam fecisset, Theodatus obiit. Cui Wittigis successit. Bilisarius vero videns sibi incongruum tempus bellandi, intra urbem Romam se munivit. Wittigis autem cum Gothis Romam per annum obsident, et Romanorum [Col. 0741B] omnia igne et ferro, etiam reliquias de tumulis sanctorum ita diripiunt, ut matres membra natorum pre fame eo anno comederent.

557. 9. [DXXXV] (H. R.) Tunc statim precepto Teodorae augustae, consentiente Justiniano imperatore, papam Silverium, quia Anthimum hereticum Constantinopolitanum episcopum, ab Agapito papa expulsum, noluit recuperare, Bilisarius licet nolens expulit ad Pontiam insulam, in qua obiit 12. Kal. Julii (cf. l. pont.).

558. 10. [DXXXVI] Vigilius papa 58. post sanctum Petrum sedit annis 18, mensibus 6.

559. 11. [DXXXVII] (H. R.) Bilisarius vero Witigisum bello captum Constantinopoli secum perduxit ad imperatorem Justinianum.

[Col. 0741C] 561. 13. [DXXXIX] (H. R.) Bilisarius iterum ad Africam exercitu venit.

562. 14. [DXL] (H. R.) Bilisarius Gun arum regem Wandalorum occidit.

563. 15. [DXLI] (H. R.) Bilisarius Wandalos rei publicae substravit.

564. 16. [DXLII] (H. R.) Bilisarius Romam veniens, crucem auream librarum centum et [371 1Kb] gemmis pretiosissimis ornatam, suis victoriis inscriptam, beato Petro per manus papae Vigilii obtulit [543].

566. 18. [DXLIV] Anno [372 1Kb] 13. magni cicli paschalis, id est 18. Justiniani, annus dominicae passionis 2. continetur, non antea, id est anno passionis primo et modo secundo. A passione igitur Christi [Col. 0741D] usque in predictum annum [habetur ciclus) magnus paschalis numero 532 annorum.

568. 20. [DXLVI]. [His [373 1Kb] temporibus in Affrica rex Arrianus Wandalorum episcopis qui neque verbis neque muneribus sibi in Arriana pravitate consensissent, silentium imposuit. Qui tamen in defensione aeclesiae non tacentes, ne consensisse illo viderentur, lingas eorum radicitus rex abscidit. Sed episcopi loquentes formabant verba postea tam bene quam antea cum linguis, dicentes: »Ecce sine linguis [Col. 0742A] loquimur modo tam bene sicut et prius.« Unus autem eorum, cum in luxuria lapsus fuit, mutus deinde effectus.

570. 22. [DXLVIII] (H. R.) Capto [374 1Kb] Wittigiso rege, Gothi trans Padam Hilldebaldum sibi regem constituunt; eodemque anno occiditur. Cui Aerarius successit, et ante annum occisus est.

573. 25. [DLI].


[Cod in marg., Ciclus decennov. 2. incipit indict. 14.]

574. 26. [DLII] (H. R.) Baduila, qui et Totila, Aerario successit.

575. 27. [DLIII] (H. R) Vigilius vero papa, ob eundem causam qua et decessor ejus Silverius, indignatione augustae per Antimum Scribonem Constantinopolim [Col. 0742B] perductus, indeque in exilium actus; (lib. pont.) [deinde revocatus ad Romam, venit Siciliam, in civitate Siracusa obiit, et sepultus est Rome via Salaria juxta Marcellum].

576 28. [DLIV] Pelagius papa 59. annis 11, mensibus 11.

577. 29. [DLV] (H. R.) Totila [375 1Kb] cum Gothis totam Italiam invadit; exinde per Campaniam virique Dei Benedicti abbatis cenobium iter faciens, Romam obsidionibus circumcludit [376 1Kb] . Et tunc famis pene similis precedenti contigit.

579. 31. [DLVII] (H. R.) Fessis autem et non valentibus Romanis moenia tueri, Totila porta Hostiensi urbem intrat [indictione 13a, secundum gesta pontificum]. Qui nocte capiens urbem, ut [Col. 0742C] parceret Romanis, tubas sonari precepit, ut Romani vel paululum inimicorum rabiem devitarent; et aliquantulum temporis cum eis quasi pater cum filiis habitavit. Hanc illi, ut datur conjici, animi benignitatem, qui nimiae antea crudelitatis fuit, beati patris Benedicti, quem [cum modo Romam venire vellet] audierat, monita contulit, quando Totilam increpavit, et de sua morte sibi predixit post novem annos (cf. GREG. Dial. II, 15.)].

580. 32. [DLVIII] (cf. l. pont.) Pelagius papa aeclesiam beati Philippi et Jacobi incepit construere.

581. 33. [DLIX] [P. D. II, 25.) Rome Cassiodorus prius consul, inde senator, postea monachus clarus habetur.


[Cod. in marg., Ciclus solis incipit.]

[Col. 0742D] 582. 34. [DLX] (IBID.,) Arator subdiaconus acta apostolorum versibus exametris Rome exaravit.

583. 35. [DLXI] (BED). Victor Capuanus episcopus librum de pascha scribens, Victorii arguit errores.

584. 36. [DLXII] Vir sanctissimus Herculanus nutritor meus Perusinae civitatis episcopus fuit; qui ex precepto Totilae regis Gothorum super murum sue civitatis truncatus est, et reliqua. Hec dixit sanctus Gregorius (Dial. IV, 13).] His item temporibus beatus [Col. 0743A] pater Benedictus et prius in loco qui Sublacu dicitur, qui ab urbe Roma 40 miliaribus abest, et postea in castro Casiani, quod Aurum appellatur, magnae vitae meritis et apostolicis [377 1Kb] virtutibus effulsit (P. D. II, 26). [Sic sanctus Gregorius in dialogo, libro secundo capitulo 14. et 15. perhibet.]

585. 37. [DLXIII] [Columcille egit cath Culi dremne [(141) 1Kb] .]

586. 38. [DLXIV] (P. D. II, 23). Prescianus grammaticus apud Constantinopolim clarus (lib. Pont.). [Pelagius papa obit. 6 Non. Martii.] [Quod autem his temporibus vixit sanctus Gregorius, in libro III dialogorum cap. 11. ipse ita perhibet: »Vir quoque vitae venerabilis Cherbonius Populonii episcopus magnam [Col. 0743B] in diebus nostris sanctitatis suae probationem dedit. Nam cum hospitalitatis studio valde esset intentus, quia milites in hospitio suo abscondit, ne occiderentur a Gothis, Totila perfidus rex Gothorum eum in loco nomine Merulis, ubi cum exercitu suo sedebat, immanissimo ursui, homines crudeliter manducanti, in medio coram omnibus deputavit. Ursus vero pedes episcopi ovili mansuetudine lambebat« et reliqua.]

Romanorum 50. Justinus minor regnavit annis 11, hoc est quasi usque Kal. Januarii in anno 563. post passionem Domini.

587. 1. [DLXV] Joannis papa 60. post Petrum annis 13. [Columcilli de Hibernia predicaturus in Britannia cum esset 42 annorum [(142) 1Kb] ; predicavit vero postea [Col. 0743C] 33 annis.]

588. 2. [DLXVI] (H. R.) Narsis patricius ad Italiam veniens, Totilam occidit, totamque Italiam ad rem publicam reduxit.

589. 3. [DLXVII] (BEDA.) Qui deinde per invidiam Romanorum, pro quibus multa contra Gothos laboravit, accusatur apud Justinum et conjugem ejus Sophiam, quod servitio premeret Italiam, recessit Neapolim Campaniae, et Langobardos introduxit in Italiam.

590. 4. [DLXVIII] (ISID.) Lewigillus rex Gothorum quasdam Hispaniae regiones sibi rebelles in potestatem regni sui superando redigit.

591. 5. [DLXIX] (BEDA.) Johannes papa aeclesiam Philippi et Jacobi, quam predecessor ejus Pelagius [Col. 0743D] ceperat, perficiens dedicavit.


[Cod. in marg., Ciclus 3. decennov. incipit indictione 3.]

592. 6. [DLXX]

593. 7. [DLXXI] Germanus Parisiorum episcopus obiit.

594. 8. [DLXXII] (P. D. II, 13). Fortunatus poeta in Gallis clarus habetur.

[Col. 0744A] 595. 9. [DLXXIII] (ISID.) Armenii fidem Christi suscipiunt.

596. 10. [DLXXIV] Redemptus Ferentinae civitatis episcopus clarus, ut in dialogo legitur (III, 38).

597. 11. [DLXXV] (P. D. III, 11). Justinus imperator amentia obiit.

Romanorum 61. Tiberius Constantinus regnavit annis 7, usque in annum 561. post passionem Domini.

598.1. [DLXXVI] (BED.) Gregorius tunc apocrisarius in Constantinopolim, et post papa, in Job expositionem condit. [Johannes papa obiit 3. Id. Julii, eodem tempore quo Narsis obiit (lib. pont.).

599. 2. [DLXXVII] Benedictus papa 61. annis 4, mensibus 2.

[Col. 0744B] 600. 3. [DLXXVIII] (BEDA.) Gregorius Eutichium Constantinopolitanum episcopum Tiberio presente convicit, ita ut Tiberius librum Eutici de resurrectione destruens suis catholicis allegationibus, deliberaret flammis cremari debuisse. Scribebat autem id Eutichius, corpus nostrum in resurrectione impalpabile et ventis aerique subtilius esse futurum, contra illud dominicum: »Palpate et videte, quia spiritus carnem et ossa non habent, sicut me videtis habere (Luc. XXIV, 39).« (Greg. Dial. III, 28). [Langobardi 15. anno ante dialogum 40 rusticos captivos occiderunt, quia immolaticia cum eis non manducaverunt, aliosque captivos decollaverunt, quoniam caput caprae cum eis non adoraverunt.]

601. 4. [DLXXIX] (BEDA). Gens Langobardorum, [Col. 0744C] comitante fame et mortalitate, omnem rege Albuino invadit Italiam, ipsamque Romam vastatrix obsidet urbem.

602. 5. [DLXXX] (cf. lib. pont.). Denique cum, vastantibus omnia per circuitum Langobardis, famis habundaret, multa milia frumenti navibus Benedictus papa [(143) 1Kb] ab Egipto dirigens, Romam sub studio misericordiae relivavit.

603. 6. [DLXXXI] (ISID.) Gothi per Ermingildum, Levigildi regis filium, bifarie divisi, mutua cede vastantur. [Benedictus papa obiit 2. Kal. Agusti (lib. pont.).]

604. 7. [DLXXXII] Pelagius 62. papa annis 10, mensibus 2. [Sanctus Gregorius papa in dialogo sic [Col. 0744D] (IV, 26): »In monasterio meo ante decennium Gerontius monachus, gravi infirmitate depressus, somniavit abbatos et clarissimos viros in meum monasterium de superioribus descendisse. Cui unus eorum ait: »Ad hoc venimus ut de monasterio Gregorii quosdam fratres in militiam mittamus.« Ad quem alter ait: »Scribe Marcellum, Valentinianum, Agnellum aliosque atque hunc Gerontium.« Qui ita obierunt.«]

[Col. 0745A] Romanorum 62 Mauricius regnavit annis 21, mensibus 4, hoc est usque Kal. Maii, in anno 592 post passionem Domini.

605. 1. [DLXXXIII] (P. D. III, 20.) Pelagius papa sine jusione Mauricii ordinatus est, eo quod Langobardi Romam per circuitum obsiderent, ita ut nullus foris progredi posset.

606. 2. [DLXXXIV] (BEDA.) Sauci [378 1Kb] a Levigillo rege obtentis [379 1Kb] Gothis subjeciuntur.

607. 3. [DLXXXV] (BEDA.) Hirminigilldus [380 1Kb] , Levigilldi Gothorum regis filius, ob fidei catholicae confessionem inexpugnabilem a patre Arriano regno privatus, in vinculis et in carcerem projectus est; ad extremum nocte sancta Dominicae resurrectionis, securi in capite percussus, regnum celeste pro [Col. 0745B] terreno rex et martyr possidere promeruit. Cujus frater Richardus, mox ut regnum post patrem accepit, omnem Gothorum cui preerat gentem, instante Leandro Hispalitano episcopo, qui et Hirminigildum docuerat, catholicam convertit ad fidem.


[Cod. in marg., Ciclus solis incipit.]

610. 6. [DLXXXVIII] (P. D. III, 20.) Pelagius papa Heliae Aquiliensi episcopo, nolenti tria capitula Calchidonensis synodi suscipere, epistolam satis utilem misit, quam sanctus Gregorius adhuc diaconus conscripsit.


[Cod. in marg., Ciclus quartus decenn. ind. 7. incipit.]

611. 7. [DLXXXIX] (cf. P. D. IV, 49.) (Vita S. [Col. 0745C] Columb.) Sanctus [381 1Kb] pater Columbanus ex Hibernia insula Scotorum cum sancto Gallo aliisque probatis discipulis venit in Burgundiam, ibique, permittente Theodrico rege, monasterium quod Luxovium dicitur edificavit. Exinde a Brundichilda fugatus, Almaniam ingreditur, ubi sanctum Gallum reliquit. Ipse vero in Italiam transiens, monasterium quod Bovium dicitur edificavit; ubi multorum pater monachorum exstitit.

614. 10. [DXCII] (P. D. III, 23.) Hoc tempore 16 Kal. Novembris novum diluvium factum est, ut flumen Tiberis super muros urbis Romae influeret; et alveum ejusdem flumenis, cum multa serpentium multitudine, draco mirae magnitudinis per urbem usque ad mare [Col. 0745D] descendit. Quam inundationem pestilentia quae dicitur inguinaria statim secuta est, ut pauci de multitudine viverent, in qua primitus Pelagius papa obiit [8 Idus Februarii].

615. 11. [DXCIII] (P. D. III, 24.) Gregorius 63 papa sedit annis 13, mensibus 6. Qui in hac tribulatione a cunctis electus; qui cum letaniam septiformem ordinavit, una hora, dum Deum deprecarentur, subito 80 obierunt. Septiformis autem letania ideo dicitur, quia in septem ordinibus populus erat [Col. 0746A] positus, primo ordine clerus, secundo abbates cum monachis, tertio abbatissae cum suis, quarto infantes, quinto omnes laici, sexto viduae, septimo conjugatae feminae.

616. 12. [DXCIV] (ISID.) Avares contra Romanos dimicantes, auro magis quam armis peluntur. [Gregorius in dialogo sic (IV, 55); »Ante hoc triennium in meo monasterio monachus nomine Justus et medicus ante obitum suum germano nomine Copioso, sibi etiam servienti, tres aureos occulte habere innotuit, quos super eum in sterculinio sepelire fecimus,« et reliqua. »Eodem anno monachus cum a nobis fuisset sepultus, vocavit Johannem monachum, qui nobis abscedentibus apud sepulchrum permansit, et pallens et tremens nobis indicavit, et post dies 10 [Col. 0746B] obiit.«]

617. 13. [DXCXV] (BEDA.) Gregorius papa anno Mauricii imperii 13, indictione 13, synodum episcoporum 24 ad corpus beati Petri apostoli congregans de necessariis aeclesiae decernit [382 1Kb] . (GREG. D. III, 30.) [Biennio ante dialogum aeclesia Arrianorum juxta Romam in loco nomine Subura cum catholice consecraretur, introductis in eam sancti Sebastiani et sanctae Agathae reliquiis, diabolus in figura porci per populum extra pertransivit. Post paucos autem dies nubes celitus descendens totam miro odore replevit aeclesiam.]

618. 14. [DXCXVI] (P. D. IV, 18.) Cenobium sancti Benedicti abbatis a Langobardis noctu invaditur. Monachi Romam petierunt, codicem secum sanctae [Col. 0746C] regulae et pondus panis ac mensuram vini deferentes.

619. 15. [DXCXVII] (cf. lib. pont.) Gregorius adjecit in missa »Diesque nostros« usque »grege numerari per.« [Sanctus Gregorius, quinquennio postquam alveum suum Tiberis flumen egressus est, et super muros urbis Romae influeret, Dialogum compossuit, ipso teste in libro tertio, capite 19 (Dial. III, 19).] [Gregorius sic in dialogo (III, 16): »Nuper quoque in parte Campaniae vir valde venerabilis Martinus in monte Narsico solitariam vitam duxit. Hic catena sibi [383 1Kb] ferrea pedem ligavit, eamque saxo ex altera parte affixit, ne longius exiret. Quod vir vitae venerabilis Benedictus audiens, cujus memoriam [Col. 0746D] superius feci, ei per discipulum suum mandare curavit: Si servus Dei es, non te teneat catena ferri, sed catena Christi.« Ad hanc vocem Martinus catenam solvit, et nunquam postmodum plus longitudine catenae exibit. Redeptus Ferentinae civitatis episcopus, qui ante hos fere 7 annos obiit, mihi adhuc in meo monasterio posito dixit quod tempore predecessoris mei Johannis papae Yuticius martyr, dum dormiret, juxta sepulchrum ejus sibi ait: »Redempte vigilas?« Cui respondeo: »Vigilo.« [Col. 0747A] Et ait ter: »Finis venit universae carni. Mox Langobardi istam terram intrantes finem ei fecerunt.«]

620. 16. [DXCXVIII] (BEDA.) Idem, missis Britanniam Augustino, Mellito et Johanne aliisque pluribus cum eis monachis timentibus Deum, ad Christum Anglos convertit. [Columbanus obiit.]

621. 17. [DXCXIX] (BEDA.) Et quidem Edilberctus cum crededisset cum sua gente Cantuariorum cui preerat proximisque provinciis, etiam episcopum doctoremque suum Augustinum et ceteros antistites episcopali sede donabat. Porro gentes Anglorum ab Aquilone Humbri fluminis sub regibus Aelle et Edilfrido sitae necdum verbum vitae audierant.

622. 18. [DC] (BEDA.) Gregorius [384 1Kb] 18o anno [Col. 0747B] Mauricii, in fictione 4, scribens Augustino, eodem modo Lundon ae quoque et Eboraci episcopis, accepto a sede apostolica pallio metropolitanos esse debere decernit. In vita Gregorii sic (VII, 63): »Apostolos ad missam cantandam nihil aliud legimus nisi tantum orationem Dominicam.«

625. 21. [DCIII] (P. D. IV, 27.) Mauricius imperator cum filiis suis, Theodosio, Tiberio et Constantino, a Foca, qui fuit strator Prisci patricii, occiditur. Si sanctus pater abbas Benedictus, sicut sui scribunt [(144) 1Kb] , 12 Kal. Aprilis sabbato sancto paschae obiit, in hoc anno videtur obisse. Nisi enim in anno 96 ante istum annum, obitus ejus ita non habetur; qui tunc, si natus, valde parvus fuit; in hoc autem anno aetatis suae plus minusve 90 obisse posset.

[Col. 0747C] Romanorum 63 Focas regnavit annis 8, usque Kal. Maii, in anno 600 post passionem Domini.

626. 1. [DCIV] Imago Focae 7 Kalend. Maii, indictione 7, Romam delata est, sicut in vita sancti Gregorii legitur (IV, 20); et postquam a clero et senatu acclamatum est eis in basilica Juli, jusu sancti Gregorii in basilica sancti Cesarii Lateranensi palatio constituto ponitur.

627. 2. [DCV] (cf. l. pont.) Sanctus Gregorius papa obiit 4 Idus Martii, indictione 8.

628. 3. [DCVI] Sabinianus 64 papa anno 1, mensibus 10.


[Cod. in marg., Ciclus decenn. 4 explicit indictione 11.]

629. 4. [DCVII] (l. pont.) [Sabinianus papa obiit 6 [Col. 0747D] Kal. Martii.] (ISID.) [Preterini et Benedicti per Orientem vel Egiptum civile bellum faciunt, ac sese mutua cede prosternunt.]

630. 5. [DCVIII] (cf. l. pont.) Bonifatius 65 [385 1Kb] papa mensibus 10. Hic impetravit a Foca caesare, ut sedes apostolica Romana caput esset aeclesiae, cum antea Constantinopolis primam se omnium scribebat (l. pont.). [Hic constituit in ecclesia beati Petri, cum episcopis 72, presbiteris 33, diaconibus et omni [Col. 0748A] clero, sub anathemate, ut nullus pontifice vivente aut episcopo civitatis suae presumat loqui aut partes sibi facere, nisi tertio die depositionis ejus; adunato clero et famulis aecclesiae, tunc electio fiat.] Bonifatius papa obiit 3 Idus Decembris.

631. 6. [DCIX] Bonifatius 66. [386 1Kb] papa annis 6, mensibus 9.

632. 7. [DCX] (P. D. IV, 37.) Iste obtinuit a Foca ut in veteri fano quod Pantheum vocabatur, et a Domitiano imperatore constructum, ecclesiam omnium sanctorum consecrari, ubi omnium deorum cultus agebatur.

633. 8. [DCXI] (Ibid.) Persae contra rem publicam gravissima bella gerentes, multas Romanorum provincias, et ipsam Hierosolimam auferunt, et [Col. 0748B] destruentes ecclesias, sancta quoque profanantes, inter ornamenta sanctorum vel communium locorum etiam vexillum Dominicae crucis abducunt. Heraclius, qui Africam regebat, Focam vita privavit.

Romanorum 64 Heraclius regnavit annis 27, hoc est usque Kal. Mai in anno 627 post passionem Domini.

634. 1. [DCXII] (BEDA) Anastasius [387 1Kb] Persa monachus, postea nobiliter pro Christo passus. Qui natus in Perside, magicas a patre artes puer discebat. Sed ubi a captivis christianis nomen Christi salvatoris acceperat, in eum mox toto animo conversus. [Bonifatius papa obiit 8 Kal. Junii.] (lib. pont.)

637. 4. [DCXV] Deusdedit, qui et Theodatus, 67 [Col. 0748C] papa annis 4.

638. 5. [DCXVI] (BEDA) Anastasius [388 1Kb] vero, relicta Perside, Calcedoniam Hierapolimque, Christum querens, ac deinde Hierosolimam petit; ubi baptizatus 4 ab eadem urbe miliario, monasterium abbatis Anastasi intravit, in quo 7 annis regulariter vixit. Qui cum Cesariam Palaestinae orationis gratia venisset, captus a Persis et multa diu verbera inter carceres et vincula a Marzabana duce perpessus, tandem mittitur Persidem ad regem eorum Chosronem, a quo tertio per intervalla temporis verberatus, ad extremum una suspensus manu per tres horas diei, sic quidem decollatus, cum aliis 70 martyrium complevit. Mox tunica ejus indutus [Col. 0748D] quidam demoniacus curatus est. Interea superveniens cum exercitu Heraclius princeps, superatis Persis, christianos qui erant captivati reduxit gaudentes. Reliquiae beati martiris Anastasii primo monasterium suum, deinde Romam advectae, venerantur in monasterio beati Pauli apostoli, quod dicitur ad Aquas Salvias.

640. 7. [DCXVIII] (lib. pont.) Papa Deusdedit constituit secundam missam in clero. Eodem tempore factus est terre motus major, mense Augusto, indictione [Col. 0749A] 6. Post hec secuta est clades in populo, id est percussio scabiarum, ita ut nullus poterat mortuum suum cognoscere; et obiit 6 Id. Nov. papa Deusdedit.]

641. 8. [DCXIX] Bonifatius 68 papa sedit annis 5.

645. 12. [DCXXIII] (lib. pont.) [Bonifatius obiit 8 Kal. Novembris. Hic constituit ut nullus trachatur de aeclesia.]

646. 13. [DCXXIV] Honorius 69 papa annis 12.


[cod. in marg. Ciclus decenn. 6 incipit indict. 15.]

649. 16. [DCXXVII] (BEDA.) Anno [389 1Kb] Heracli 16. indictione 15, Eduinus rex Anglorum in Brittania Transhumbranae gentis ad aquilonem, predicante Paulino episcopo, quem misit de Cantia archiepiscopus [Col. 0749B] Justus, verbum salutis cum gente sua suscepit. Anno autem 11 regni sui, adventus vero Anglorum in Brittaniam plus minus anno 230, hoc gessit. Ipse autem dedit Paulino sedem episcopatus Eburaci. Cui regi in auspicium venturae fidei et regni coelestis potestas terrena crevit; totam enim Brittaniam primus omnium Anglorum sub se subjecit.

654. 21. [DCXXXII] (BEDA.) Eo [390 1Kb] tempore errorem 14 annorum in observatione paschae apud Scottos exortum, Honorius papa per epistolam redarguit; sed et Johannes, qui successori ejus Severino successit, idem arguebat. Cum enim adhuc esset electus in pontificatum, pro eodem pascha eis scribit. Johannes quoque et pro Pelagiana heresi, [Col. 0749C] quae apud eos reviviscebat, scripsit.

657. 24. [DCXXXV] (lib. pont.) [Honorius papa obiit 4 Id. Octobris; et cessavit episcopatus anno 1, mensibus 7, diebus 17.]

Severinus 70 papa anno uno. [Severinus papa obiit 4 Nonas Augusti.] (lib. pont.)

658. 25. [DCXXXVI] Joannes 71 papa anno 1, mensibus 10.

659. 26. [DCXXXVII] (ISID.) Judei in Hispania christiani efficiuntur. Sisibutus enim, Gothorum gloriosissimus rex, plurimas in Hispania Romanas provincias et Romanae militiae urbes sibi bellando subjecit, et Judeos sui regni subditos ad fidem Christi convertit.

[Col. 0749D] 660. 27. [DCXXXVIII] (lib. pont.) [Joannes papa obiit 4 Idus Octobris.] (P. D. IV, 51.) Heraclius Constantiopolim obiit.

Romanorum 65 Heraclonas, filius Heracli, cum Martina regnavit annis 2, usque in annum 629 post passionem.

661. 1. [DCXXXIX] (BEDA.) Theodorus 72 papa annis 6, mensibus 6. Cyrus Alexandriae, Sergius et Pirrus regiae urbis episcopi, acefalorum heresim instaurantes, unam operationem in Christo divinitatis et humanitatis, unam voluntatem dogmatizant. [Col. 0750A] E quibus Pirrus his temporibus sub Theodoro papa Romam veniens ex Affrica, ficta, ut post apparuit, penitentia obtulit eidem papae, presente cuncto clero et populo, libellum cum sua subscriptione, in quo condemnarentur omnia quae a se vel a decessoribus suis scripta vel acta sunt contra catholicam fidem. Unde et benigne susceptus est ab eo quasi regiae pontifex civitatis. Sed quia reversus domum repetiit errorem domesticam, memoratus papa Theodorus, advocatis cunctis sacerdotibus et clero in aeclesiam beati Petri apostoli, condemnavit eum sub vinculo anathematis.

662. 2. [DCXL] His temporibus Hisidorus Hispaniensis episcopus clarus habetur.

Romanorum 66 Constantinus, filius Heracli, regnavit [Col. 0750B] mensibus 6, quasi usque Kalend. Novembris inno 629 post passionem.

(BEDA.) Pirri successor Paulus non tantum vesana doctrina, sicut decessores ejus, sed et aperta persecutione catholicos cruciat; apocrisiarios sanctae ecclesiae Romanae, qui ad ejus correctionem missi fuerant, partim carceribus, partim exiliis, partim verberibus afficiens. Sed et altare eorum in domo Placidiae sacratum in venerabili oraculo subvertens diripuit, prohibens eos ibidem missas celebrare. Unde et ipse, sicut precessores illius, ab apostolica sede justa depositionis ultione damnatus est.

Romanorum 67 Constantinus, filius Constantini, regnavit annis 28, usque in annum 657 post passionem.

[Col. 0750C] 663. 1. [DCXLI] (BEDA.) Hic [391 1Kb] deceptus a Paulo, sicut Heraclius avus ejus a Sergio predicto episcopo; exposuit enim iste typum contra catholicam fidem; nec unam nec duas voluntates aut operationes in Christo diffiniens esse credendas, quasi nihil velle vel operari credendus sit Christus.

666. 4. [DCXLIV] (cf. l. pont.) Theodorus papa obiit 2 Idus Maii.


[Cod. in marg., Ciclus solis incipit.]

667. 5. [DCXLV] Martinus 73 papa annis 6, mensibus 2.

668. 6. [DCXLVI] [cod. in marg., Ciclus 7 decenn incipit indict. 4.]

669. 7. [DCXLVII] (BEDA.) Martinus [392 1Kb] vero papa [Col. 0750D] propter predictam heresim congregavit Romae sinodum 105 episcoporum; in qua sinodo damnavit sub anathemate Circum, Sergium, Pirrum et Paulum, hereticos praefatos episcopos. Facta est autem synodus praefata anno imperii Constantini 9o, mense Octobrio, indictione 7. (cf. l. pont.) Et post haec missus ab imperatore Theodorus exarchus, tulit Martinum papam de aeclesia Constantiniana, perduxitque eum Constantinopolim, et inde religatus Cersonam Liciae provinciae, ibidemque 4 Idus Novembris obiit; et multis virtutum signis refulget.

[Col. 0751A] 673. 11. [DCLI] Eugenius 74 papa annis 2, mensibus 10.

674. 12. [DCLII] (cf. l. pont.) Eugenius papa obiit 4 Nonis Januari.

675. 13. [DCLIII] Vitalianus 75 papa annis 14, mensibus 6.

676. 14. [DCLIV] (BEDA.) Constantinus princeps, Vitaliano papa nuper ordinato, misit beato Petro apostolo evangelia aurea, gemmis albis mirae magnitudinis in circuitu ornata.

682. 20. [DCLX] (BEDA.) Ipse [393 1Kb] vero post aliquot [394 1Kb] annos venit Romam, [5 die mensis Juli, feria 4, indict. 6].

683. 21. [DCLXI] Tunc [393 1Kb] obtulit [dominico die] super altare sancti Petri pallium auro textile.

[Col. 0751B] 684. 22. [DCLXII] Et [393 1Kb] toto exercitu cum caereis aeclesiam intravit.

685. 23. [DCLXIII] Hoc [393 1Kb] vero factum est per indictionem 6, anno 23 imperii Constantini principis.

686. 24. [DCLXIV] Sequente [393 1Kb] anno facta est eclipsis solis, quam aetas nostra meminit, quasi hora 10 diei 5 Non. Mai. [BEDA.]

687. 25. [DCLXV].


[Cod. in marg., Ciclus decenn. octavus incipit indict. 8.]

688. 26. [DCLXVI] (BEDA.) Theodorus archiepiscopus et Adrianus abbas, vir aeque doctissimus, a Vitaliano missi Brittaniam, plurimas aeclesias Anglorum doctrinae aeclesiasticae fruge fecundarunt.

[Col. 0751C] 689. 27. [DCLXVII] (l. pont.) Cum itaque Constantinus obtulit pallium, mansit in Roma dies 12. Inde indictione 7 Siciliam ingressus, in qua mansit usque indictionem 12.

690. 28. [DCLXVIII] (l. pont.) In qua indictione in Sicilia a suis [15 die mensis Julii] in balneo occissus est. Et non longe post Vitalianus papa obiit [6 Kal. Februarii].

Romanorum 68 Constantinus, filius Constantini superioris, regnavit annis 17, usque in annum 674 post passionem.

691. 1. [DCLXIX] (l. pont.) Adeodatus 76 papa post Petrum annis 4, mensibus 2 [obiit 6 Kal. Jul.].

[Col. 0751D] 692. 2. [DCLXX] (BEDA.) Sarraceni Siciliam invadunt; qui [395 1Kb] , preda nimia secum ablata, mox Alexandriam redeunt.

694. 4. [DCLXXII] Hic Constantinus princeps sextam synodum instituit.


[Cod. in marg., Ciclus solis incipit.]

695. 5. [DCLXXIII] (l. pont.) Conus papa 77 post Petrum anno 1, mensibus 6 [obiit 3 Id. Apr.].

696. 6. [DCLXXIV] Hibernia insula sanctorum sanctis mirabilibus perplurimis sublimiter plena habetur.

[Col. 0752A] 697. 7. [DCLXXV] Agatho papa 78 post Petrum annis 2, mensibus 7.

698. 8. [DCLXXVI] (BEDA.) Agatho papa, ex rogatu Constantini, Heracli et Tiberii principum piisimorum, misit in regiam urbem legatos suos, in quibus erat Johannes, Romanae aeclesiae tunc diaconus, non longe post episcopus, pro adunatione facienda sanctarum Dei aecclesiarum. Qui [* 1Kb] benignissime suscepti a reverentissimo fidei catholicae defensore Constantino jussi sunt, remissis disputationibus phisolophicis, pacifico conloquio de fide vera perquirere, data eis de bibliotheca Constantinopolitana cunctis antiquorum Patrum quos petebant libellis. Adfuerunt autem et episcopi centum quinquaginta, presidente Georgio patriarcha regiae urbis et Antiochiae [Col. 0752B] Machario. Et convicti sunt, qui unam voluntatem et operationem astruebant in Christo, fallsasse Patrum catholicorum dicta perplurima. Finito autem conflictu, Georgius correctus est, Macharius vero cum suis sequacibus simul et precessoribus, Cyro, Sergio, Honorio, Pirro, Paulo et Petro, anathematizatus, et in locum ejus Theophanius abbas de Sicilia Antiochiae episcopus factus. Tantaque gratia legatos catholicae pacis comitata est, ut Johannes Portuensis episcopus, qui unus erat ex ipsis, dominica octavarum paschae missas publicas in aeclesia sanctae Sophiae coram principe et patriarcha Latine celebraret. Haec est sexta sinodus universalis Constantinopoli celebrata, et Greco sermone conscripta, temporibus Agathonis papae, exsequente ac [Col. 0752C] residente piissimo principe Constantino intra palatium suum, simulque legatis apostolicae sedis et episcopis 150 residentibus. Prima enim universalis sinodus in Nicea congregata est contra Arrium 318 Patrum, temporibus Silvestri papae, sub Constantino Magno. Secunda in Constantinopolim 150 Patrum, contra Macedonium et Eudoxium, temporibus Damasi papae et Gratiani principis, quando Nectarius eidem urbi est ordinatus episcopus. Tertia in Epheso 200 Patrum, contra Nestorium Augustae urbis episcopum, sub Theodosio Magno principe et papa Caelestino. Quarta in Calcedone Patrum 630, sub Leone papa, temporibus Marciani imperatoris. Quinta item in Constantinopoli, temporibus Vigili papae, sub Justiniano principe, contra Theodorum [Col. 0752D] et omnes hereticos. [** 1Kb] Sexta haec.

[Agatho papa obiit 4 Idus Januarii.] (l. pont.) [Tempore Agathonis papae, indictione 8, luna eclipsin pertulit die 18 mensis Jun.]

[Col. 0753A] 699. 9. [DCLXXVII] (l. pont.) Leo papa 79 mensibus [396 1Kb] 11. [Leo papa obiit 5 Non. Julii; et cessavit episcopatus mensibus 11. Hoc tempore Leonis papae, die 16 mensis Aprilis, indictione 11, [Col. 0753B] luna eclipsin pertulit, post cenam Domini, nocte pene tota in sanguineo vultu elaboravit, donec post gallicantum cepit paulatim delimpidare et in suo reverti.]

700. 10. [DCLXXVIII] Sanctus Beda presbiter, Anglicus compotator, his temporibus clarus habetur.

701. 11. [DCLXXIX] Benedictus papa 80 annis 4, mensibus 10.

702. 12. [DCLXXX] (cf. l. pont.) Iste ab ineunte aetate in aeclesia militavit, et paupertatis amator semper pro Christo extitit.

703. 13. [DCLXXXI] (BEDA) Sancta [397 1Kb] virgo Edilthrida, filia Annae regis Anglorum cum magnificis tribus viris fuit conjuncta; post 12 annos thorum [Col. 0753C] incorrupta servavit maritalem. Post reginam accepto in construendum monasterium loco qui et Eilge dicitur, abbatissa et nutrix sanctarum virginum virgo consecratur. Cujus caro post 16 annos sepulturae, et vestis qua involuta erat, incorrupta repperitur.

706. 16. [DCLXXXIV] (cf. l. pont.) Benedictus papa obiit [post dies paschae] 8 Idus Maii, et sepultus apud beatum Petrum.

707. 17. [DCLXXXV] (l. pont.) Joannes 81 papa anno 1, mense 1. [Hujus tempore regnavit Justinianus, augusto mortuo patre, in initio mensis Septembris, indictione 14. Johannes papa obiit 4 Non. Augusti.]

[Col. 0753D] Romanorum 69 Justinianus minor, filius Constantini, annis 10, usque in annum 684 post passionem.

708. 1. [DCLXXXVI] (BEDA.) Conon 82 papa anno 1 mensibus 11.

709. 2. [DCLXXXVII] Sanctus Kilianus Scottus, de Hibernia insula natus, Wirziburgensis episcopus, clarus habetur. [Conon papa obiit 21 die Septembris.]

710. 3. [DCLXXXVIII] (l. pont.) Sergius 83 papa annis 13, mensibus 9. Pipinus, Ansgisi, Arnolfi filius, regit Francos annis 27.

[Col. 0754A] 711. 4. [DCLXXXIX] (BEDA) Justinianus [398 1Kb] constituit pacem cum Sarracenis decennio terra marique; sed et provincia Affrica subjugata est Romano imperio, quae erat detenta a Sarracenis, ipsa quoque Cartagine ab eis capta et destructa.

712. 5. [DCXC] (l. pont.) [Sergius papa constituit ut tempore confractionis Dominici corporis Agnus Dei a clero cantaretur.]

714. 7. [DCXCII] (BEDA.) Justinianus Sergium papam, qui erratice suae sinodo, quam Constantinopolim fecerat, favere et subscribere noluisset, misso Zacharia protospatario suo, jussit Constantinopolim deportari; sed [399 1Kb] prevenit militia Ravennatae urbis vicinarumque partium jussa principis nefanda, et eundem Zachariam contumeliis et injuriis ab urbe [Col. 0754B] Roma pepulit.

716. 9. [DCXCIV] (BEDA.) Sergius papa ordinavit venerabilem virum Vilbrordum, cognomine Clementem, Fresonum genti episcopum, de Brittania natum, genere Anglicum.

717. 10. [DCXCV] (BEDA.) Justinianus ob culpam perfidiae regni gloria privatus, exul in Pontum secedit.

Romanorum 70 Leo regnavit annis 3, usque in annum 686 post passionem Domini.

718. 1. [DCXCVI] (BEDA.) Papa Sergius in sacrario beati Petri apostoli capsam argenteam, quae in angulo obscurissimo diutissime jacuerat, et in ea crucem diversis ac pretiosissimis lapidibus adornatam, Domino revelante, reperiit; de qua tractis [Col. 0754C] quatuor petallis, quibus gemae inclusae erant mirae magnitudinis, portionem ligni salutiferi Dominicae crucis interius repositam inspexit. Quae ex tempore illo annis omnibus in basilica Salvatoris, quae appellatur Constantiniana, die exaltationis ejus ab omni osculetur atque adoratur populo.

719. 2. [DCXCVII] (BEDA.) Reverentissimus aecclesiae Lindisfranensis in Brittania ex anchorita antistes Cudberctus totam ab infantia usque ad senium vitam miraculorum signis inclitam duxit. Cujus dum 11 annos maneret corpus humatum, incorruptum post haec quasi hora eadem defuncti simul cum veste qua tegebatur inventum est

720. 3. [DCXCVIII] (P. D. VI, 13) Tiberius, contra [Col. 0754D] Leonem insurgens, regnum ejus invasit, eumque, quamdiu ipse regnavit, in eadem civitate in custodia tenuit.

Romanorum 71, regnavit Tiberius annis 7, usque in annum 694 post passionem Domini.

721. 1. [DCXCIX] (BEDA.) Synodus Aquileiae facta ob imperitiam fidei quintum concilium universale suscipere diffidit, donec, salutaribus beati papae Sergi monitis instructa, et [400 1Kb] ipsa huic cum ceteris Christi aeclesis adnuere consentit.

722. 2. [DCC]


[Col. 0755A] [Cod. in marg., Ciclus solis incipit.]

723. 3. [DCCI] (l. pont.) Sergius papa obiit 5 die Idus Septenbris [indictione 14].

724. 4. [DCCII] Johannes 84 papa annis 3, mensibus 3.


[Cod. in marg., Ciclus decenn. 10 incipit ind. 1.]

725. 5. [DCCIII] Beda presbiter in libro de temporibus, in anno quo eum condidit, et ita perhibet (c. 14): »Si vis nosse quot sunt anni ab incarnatione Domini juxta Dionisium, scito quot fuerint ordines indictionum; utpote in presenti anno 5 Tiberii 46. Hos multiplica per 15, fiunt 690; adde semper regulares 12, quia 4 indictione secundum Dionisium natus est Dominus, et indictionem anni illius cujuscumque volueris, utpote in presente [Col. 0755B] unam, fiunt 703; isti sunt anni nativitatis Domini juxta Dionisium.« Haec Beda.

726. 6. [DCCIV] (BEDA.) Gisulfus, dux gentis Langobardorum Beneventi, Campaniam igne, gladio et captivitate vastavit; cumque non esset qui ejus impetu resisteret, apostolicus papa Johannes, qui Sergio successerat, missis ad eum sacerdotibus ac donariis perplurimis, universos redemit captivos, atque hostes domum redire fecit. Johannes papa obiit indictione 3 secundum gesta pontificum (l. pont.).

727. 7. [DCCV] (BEDA.) Johannes 85 papa annis 2, mensibus 8. Johannes papa inter multa opera inlustrium fecit oratorium sanctae Dei genitrici opere pulcherrimo, intra ecclesiam beati Petri [Col. 0755C] apostoli. Herebertus rex Langobardorum multas curtes et patrimonia Alpium Cottiarum, et quae quondam ad jus pertinebant apostolicae sedis, sed a Langobardis multo tempore fuerant ablata, restituit juri ejusdem sedis, et hanc donationem aureis scriptam litteris Romam direxit.

Romanorum 72 regnavit Justinianus II cum Tiberio filio suo annis 6, usque in annum 700 post passionem.

728. 1. [DCCVI] (BEDA.) Hic auxilio Interpelli regis Vulgarorum regnum recipiens, occidit eos qui se expulerant patricios, et Leonem, qui locum ejus usurpaverat, necnon et successorem ejus Tiberium, [tempore Johannis papae, secundum gesta pontificum]. Gallinicum vero patriercham erutis oculis [Col. 0755D] misit Romam, et dedit episcopatum Cyro, qui erat abbas in Ponto, eumque alebat exulem. [Johannes papa obiit 15 Kal. Novembris, indictione 6.]

729. 2. [DCCVII] (l. pont.) Sisinnius 86 papa post Petrum mense uno. [Sisinnius papa obiit 8 Id. Novembris (l. pont.).]

730. 3. [DCCVIII] Constantinus 87 papa annis 7, mense 1.

731. 4. [DCCIX] Justinianus Constantinum papam ad se venire jubens, honorifice suscepit ac remisit, ita ut eum die dominica missas sibi facere jubiens, [Col. 0756A] communionem de manu ejus acceperit, quem prostratus in terra pro suis peccatis intercedere rogans, cuncta aeclesiae privilegia renovavit.

732. 5. (BEDA.) Qui [401 1Kb] cum exercitum mitteret in Pontum, multum prohibente papa apostolico, ad comprehendendum Philippicum quem ibi reliquerat, conversus omnis exercitus ad partem Philippici, fecit eum ibidem imperatorem.

733. 6. [DCCX] Reversusque [401 1Kb] cum eo Constantinopolim, pugnavit contra Justinianum, ad 12um ab urbe miliarium, et victo atque occiso Justiniano, regnum suscepit Philippicus.

(l. pont.) [Constantinus [402 1Kb] papa jusu imperatoris Justiniani, die 5 mensis Octobris, indictione 9, egressus de Roma, venit Ydronto, ubi moras fecit, [Col. 0756B] quia hiems erat. Justinianus autem imperator a Nicea Bithiniae precepit papae ut Nicomediam veniret oviam regi a Nicea venienti; ubi papa et rex simul convenierunt. Papa de Nicomedia egressus, 24 die mensis Octobris, indictione 10, Romam intravit; deinde post menses 3 audivit quod Philipicus Justinianum occidit.]

Romanorum 73 regnavit Philippicus anno uno, mensibus 6, usque in annum 702 post passionem Domini.

734. 1. [DCCXII] (BEDA.) Hic ejecit Cyrum de pontificatu, eumque ad gubernandum abbatis jure monasterium suum Pontum redire precepit. Idem Constantino papae misit litteras pravi dogmatis, quas ille cum apostolicae sedis concilio respuit. Et hujus [Col. 0756C] rei causa fecit picturas in porticu sancti Petri, quae acta sex sanctarum synodorum universalium continerent. Nam et hujusmodi picturas, cum haberentur in urbe regia, Philippicus jusserat auferri. Statuitque populus Romanus, ne heretici imperatoris nomen aut cartas vel figuram solidi susciperent; unde nec ejus effigies in aeclesia introducta est, nec nomen ad missam prolatum.

735. 2. [DCCXIII] (P. D. VI, 34) Contra hunc Anastasius insurgens, regno oculisque eum privavit.

Romanorum 74 regnavit Anastasius annis 3 usque in annum 7 post passionem Domini.

736. 1. (DCCXIV] (BEDA.) Iste litteras Constantino papae Romam per Scholasticum patricium et exarchum [Col. 0756D] Italiae direxit, quibus se fautorem catholicae fidei et sancti sexti concilii predicatorem esse dixit. [Constantinus papa obiit 6 Idus Januarii (l. pont.)]

737. 2. [DCCXV] Gregorius 88 papa annis 18, mensibus 10. Hic erat vir castus et sapiens, qui Bonifacium, patre atque etiam matre Scottum, ordinavit episcopum ad sedem Mogontinum, et per eum in Germania verbum salutis predicavit, gentemque illam in tenebris sedentem evangelica luce inlustravit. (l. pont). [Iste enim Bonifatius de Hibernia missus est cum Willebrordo Anglico episcopo, ut [Col. 0757A] in vita ejus Wil. legitur [403 1Kb] [(145) 1Kb] [Gregorii papae tempore, indictione 14, visa est luna cruentata usque ad mediam noctem. (l. pont.) Qui Gregorius fuit temporibus imperatorum Anastasi et Theodosi et Leonis.] Pipinus, filius Ausgisii Anchisae Trojani nomine appellatus. Apud Gallias Francorum regnans, obiit. Cui Carolus, qui et major domus, filius ejus, in regno successit per annos 27, usque ad filios suos Carolomannum et Pipinum primum imperatorum Francorum. (BEDA.) Liutbrandus rex Langobardorum donationem patrimonii Alpium Cottiarum, quam Hereberctus rex fecerat et ille repetierat, ammonitione venerabilis papae Gregori confirmavit. Ecberctus vir sanctus de gente Anglorum et sacerdos monachica vita et peregrinus exornans, [Col. 0757B] plurimas Scotticae gentis provincias ad canonicam paschalis temporis observantiam, a qua diutius aberraverant, pia praedicatione convertit, anno ab incarnatione Domini juxta Dionisium 716.

738. 3. [DCCXVI] (cf. l. pont.) Gregorius [404 1Kb] papa constituit ut in quadragesimali tempore jejunium atque missarum celebritas fieret quod ante eum non erat.

Romanorum 75 Theodosius regnavit anno uno, usque in annum 705 post passionem Domini.

739. 1. [DCCXVII] (P. D. VI, 36.) Anastasius augustus cum clasem in Alexandriam contra Sarracenos direxit exercitus, dimidio itinere revertitur, et Theodosium imperatorem facit, coactumque eum in [Col. 0757C] solio imperii confirmavit. Qui deinde apud Nicenam civitatem gravi prelio vicit Anastasium, in quo septem milia de exercitu ceciderunt. Capto autem Anastasio, datoque sibi sacramento, clericum fieri ac presbeterum fieri fecit ordinari. Theodosius vero, ut regnavit, cum esset catholicus, mox in regia urbe imaginem illam venerandam, in qua sanctae sex synodi erant depictae, et a Philippico fuerat dejecta, pristino in loco erexit. (BEDA.) Tiberis fluvius alveum suum egressus [indictione 15] multa Romae fecit exitia, ita ut in via Lata ad unam et semis staturam excresceret, atque a porta sancti Petri usque ad Pontum Molvium aquae se descendentes conjungerent. Mansit autem diebus 7, donec, agentibus letanias crebras civibus, demum die [Col. 0757D] revertitur. Beda sic: »Multi Anglorum de Brittania Romam venerunt, inter quos etiam reverentissimus abbas meus Ceolfridus, annos natus 74, cum esset presbiter annis 47, abbas autem annos 35, ubi Lingonas pervenit, obiit, et in aeclesia Geminorum martirum sepultus est; qui inter alia donaria misit aeclesiae sancti Petri Pandectem a beato Hieronimo in Latinum Hebreo vel Greco fonte translatum.«

[Col. 0758A] Romanorum 76 regnavit Leo annis 9, et inde annis 15 usque ad Pipinum Francorum primum imperatorem hoc est usque in annum 729 post passionem Domini.

740. 1. [DCCXVIII]

741. 2. [DCCXIX] (BEDA.) Sarraceni [405 1Kb] cum imenso exercitu Constantinopolim [civitatem] triennio obsident, donec civibus multa instantia orationum ad Deum clamaverunt. Tunc plurimi Sarracenorum fame, frigore et pestilentia perierunt. Saraceni vero pertaesi obsidionis abscedunt. Qui inde regressi, Vulgarorum gentem, quae est super Danubium, bello adgrediuntur. Ab hac quoque victi refugiunt, ac naves repetunt suas [406 1Kb] .


[Col. 0758B] [Cod. in marg., Ciclus undecimus decennov. ind. 5 incipit.]

744. 5. [DCCXXII]

745. 6. [DCCXXIII] Juramentum sancti Scotti archiepiscopi Bonifatii (conc. III, p. 1857), in ecclesia sancti Petri apostoli coram papa Gregorio II, imperatoris Leonis anno 6, sed et Constantini imperatoris filii ejus.]

747. 8. [DCCXXV] Hoc [407 1Kb] anno Beda computator minorem compoti librum componit, ipso ita teste: »Si vis nosse per annos singulos quot sunt epactae, sume annos Domini juxta Dionisium, quot fuerint, utputa in presenti octava indictione 725, partire per decem novem decies novies triceni quingenti septuaginta, decies novies octoni centum quinquagies dupondius, remanent tres; hos item multiplica per [Col. 0758C] decem, fiunt triginta tres; tolle triginta, remanent tres; isti tres sunt epactae presentis anni.« Haec ait Beda (De temp. rat., c. 50).

749. 10. [DCCXXVII] Alia epistola ejusdem [(146) 1Kb] papae Gregorii secundi ad Bonifatium (conc. III, p. 1858), data 10 Kal. Decembris, imperii Leonis anno 10, sed et Constantini regni anno 8, indictione decima, et reliq.


[Cod. in marg., Ciclus solis incipit.]

750. 11. [DCCXXVIII] (l. pont.) [Langobardis [408 1Kb] indictione 11 pervasum est Sutrinse castellum, et quadraginta diebus possessosum ab eis, donec Gregorii papae continuis scriptis et donationibus dimiserunt. Mense Januarii, indictione 12, plus diebus [Col. 0758D] stella quae Antifer dicitur apparuit in occidua, radiens in aquilone et ad medium coelum, tempore Gregorii papae.]

753. 14. [DCCXXXI] (l. pont.) [Gregorius papa obiit 3 Idus Februarii, indictione 14, Leone et Constantino imperatoribus.]

754. 15. [DCCXXXII] Gregorius 89 papa annis 11.

755. 16. [DCCXXXIII] (BEDA.) Sarraceni vero predicti [Col. 0759A] [(147) 1Kb] cum altum peterent, ingruente subita tempestate, plurimi etiam mersi sunt ex ipsis et necati. Plurimae [409 1Kb] enim naves eorum merse et confractae erant per litora.

757. 18. [DCCXXXV] (BEDA.) Liutbrandus [410 1Kb] vero rex Langobardorum audivit quod Sarraceni loca sancta corrumperent. Audivit quod, depopulata Sardinia, etiam loca illa fedarent ubi ossa sancti Augustini episcopi propter vastationem barbarorum olim translata et honorifice fuerant recondita. Misit ergo, et dato magno pretio accepit, et transtulit ea in Ticinis, ibique cum debito tanti patris honore recondidit.

759. 20. [DCCXXXVII] Beda computator obiit 2 Kal. Jan.

[Col. 0759B] 760. 21. [DCCXXXVIII] (cf. l. pont.) Gregorius predictus papa constituit in missa: »quorum solennitas hodie [411 1Kb] « et reliqua usque »largitor admitte per Christum dominum nostrum.« (A. Hersf.) [Initium Herolvesfeld.]

762. 23. [DCCXL] (l. pont.) Ipse vero obiit 4 Kal. Dec. sepultusque est in aeclesia beati Petri. [Epistola tertii Gregorii ad Bonifacium Scottum Mogontinum archiepiscopum (Conc. ed. Mansi XII, p. 285), data 4 Kal. Novembris, Leonis imperii anno 23, et Constantini filii ejus 20, indictione 8.] (l. pont.) [Gregorius [412 1Kb] tertius fuit temporibus Leonis et Constantini imperatorum, ea persecutione grassante quae per ipsos mota est ad depositionem et destructionem sacrarum imaginum domini nostri Jesu Christi et [Col. 0759C] sancte Dei genetricis et sanctorum apostolorum omniumque sanctorum et martirum et confessorum, pro quibus papa, ut ab hoc resipiscerent ac removerentur errore, misit instituta apostolicae sedis per Georgeum presbiterum, qui cum ea ob metum imperatoribus Constantinopolin non reddit, iterum de Roma a papa ad regiam urbem directus, secundo eadem dedit, quae scripta in parte in Sicilia insula retinuit, non ultra ad Constantinopolin permisit, et portatorem exilio per annum relegavit. Unde papa in concilio 23 episcoporum cum presbiteris et diaconibus et cuncto clero et nobilibus, etiam consulibus et reliquis christianis plebibus, coram corpore beati Petri apostoli statuit (l. pont.) ut, si quis deinceps [Col. 0759D] antiqua consuetudinis apostolice tenentis fidelem usum contemnens contra easdem imagines depositor atque destructor et profanator vel blasphemus extitit, sit extorris a corpore et a sanguine domini nostri Jesu Christi vel totius Ecclesiae unitate et compage; quod et subscriptione sua sollempniter confirmavit cum omni concilio. Quae sinodalia pro erigendis sacris imaginibus per Constantinum defensorem [Col. 0760A] misit imperatoribus, quae similiter tenuerunt et portatorem in carcerem per annum tenuerunt et tunc cum injuris remiserunt, sed et tota Romana provincia pro erigendis imaginibus supplicationis scripta unanimiter ad eosdem imperatores direxerunt per Sergium patricium et straticum insulae Ciciliae, [413 1Kb] quibus imperatores scripta rapuerunt, et portatores 8 mensibus tenentes, cum exprobris et injuris remisserunt. Iterum papa per Petrum defensorem ad regiam urbem tam Anastasio pervasore sedis Constantinopolitanae quamque imperatoribus Leoni et Constantino.]


[Cod. in marg., Ciclus decennovenn. 12 incipit ind. 9.]

763. 24. [DCCXLI] Karolus, filius Pipini, qui et major domus dictus, rex Francorum obiit. [Leo imperator [Col. 0760B] obiit. Constantinus filius ejus successit.] [* 1Kb]

Romanorum [413 1Kb] 77 regnavit Pipinus, filius Karoli, Francorum primus imperator, annis 27, usque in annum 755 post passionem Domini.

764. 1. [DCCXLII] (l. pont.) [Gregorius papa obiit 4 Kal. Dec., indictione 10.]

Zacharias 90 papa ann. 11

765. 2. [DCCXLIII] Sanctus Bonifatius Mogontinus archiepiscopus clarus habetur. [Epistola Zachariae papae ad Bonifatium (conc. III, p. 1882), data Kal. April., 24 anno regni Constantini, sed imperii ejus anno 2, indictione 11 et reliqua. Epistola Zachariae papae ad Bonifacium Scottum archiepiscopum Moguntinum [Col. 0760C] (Ibid., p. 1906), data Nonas Januarias, regni Constantini anno 28, imperii ejus anno 6, indictione 15. Alia epistola Zachariae papae ad Bonifacium Scottum archiepiscopum Moguntinum (Ibid., p. 1909), data Kal. Maii, anno 29 regni Constantini patris ejus, id est imperii anno 7, indictione 1. Alia epistola Zachariae papae ad Bonifacium (Ibid., p. 1915), data 2 Non. Novembris, Constantini anno 32, patris ejus anno 11, indictione 5.]

766. 3. [DCCXLIV] (cf. A. Hersf., Fuld.) Sanctus Bonifatius Fuldam monasterium in solitudine Bochonia inchoavit.

767. 4. [DCCXLV] (cf. REG.) Carolomannus rex, frater imperatoris, cum fratre tractat seculum dimittere.

[Col. 0760D] 768. 5 [DCCXLVI] (A. Aug.) Carolomannus imperium permittens, Almaniam ingreditur.

769. 6. [DCCXLVII] (A. Hersf.) Carolomannus pergens Romam, tonsoratur a papa Zacharia. (EINH. c. 2) [Carolomannus Rome in monte Soracte apud ecclesiam sancti Silvestri constructo monasterio cum fratribus secum ad hoc venientibus per aliquot annos perfruitur. Sed ob insolentiam Francorum Romam [Col. 0761A] visitantium, qui eum velud dominum quondam suum preterire nolebant, ad monasterium sancti Benedicti situm in castro Casino secessit, ubi postea regulariter vixit.]

770. 7. [DCCXLVIII] (A. Hersf.) Grifo fugit in Saxoniam ob metum imperatoris [414 1Kb] .

771. 8. [DCCXLIX] (A. Hersf.) Grifo iterum de Saxonia revertitur.

772. 9. [DCCL] (A. Hers.f) Pipinus decreto Zachariae papae a Bonifatio Mogontino archiepiscopo unguitur in imperatorem, et deinde ob id post papam secundus habetur episcopus Mogontinus [415 1Kb] (ib. a. 746).

773. 10. [DCCLI] (A. Hersf) [Burgardus primus episcopus Wirtiburgensis consecratur, et sedit ann. [416 1Kb] 40 [417 1Kb] (A. Hersf.).]

[Col. 0761B] 774. 11. [DCCLII] (l. pont.) Grifo obiit. Zacharias papa obiit Id. Mart., indictione quinta.

775. 12. [DCCLIII] (A. Hersf.) Stephanus 91 papa post Petrum annis 5, mense 1. (cf. REG.) Stephanus papa et Carlomannus predictus monachus a monte Casina venerunt ad Pipinum in Franciam, petentes defensionem contra Haistulfum regem Langobardorum.

776. 13. [DCCLIV] (A. Hersf) Unxit autem Stephanus duos filios Pipini Carolomannum et Karolum Magnum in imperatores 5 Kal. August. (l. pont.) Stephanus [418 1Kb] papa venit de Roma 14 die mensis Octobr., indictione 7, et 15 die mensis Novembr., cum licentia Astulfi regis Langobardorum de civitate Papia indictione 7, ad Franciam venit, ubi in loco [Col. 0761C] nomine Ponticone Pipinum invenit, qui die 6 mensis Januar. papae promisit omne quod petivit; et post dies unxit papa Pipinum cum duobus filiis suis reges Francorum. Tunc in monasterio in Francia Carolomannus monachus obiit. Pipinus et Stephanus papa, occisis Langobardis bello et fugato Aistulfo rege eorum, 8 Idus obsedent civitatem Papiam. Item Aistulfus obsides dedit. Iterum Pipinus contra Aistulfum obsides dedit. Iterum Pipinus contra Aistulfum Langobardos intrat. Papiam civitatem obsedit, et Aistulfus obsedes reddit.]

777. 14. [DCCLV] (A. Hersf.) Sanctus Bonifatius archiepiscopus adnuntiens verbum Dei in Fresia [419 1Kb] , passus est cum aliis martiribus Non. Junii (REG.)

778. 15. [DCCLVI] (A. Hersf.) Lullus archiepiscopus post Bonifatium successit annis 32.

[Col. 0761D] 779. 16. [DCCLVII (A. Hersf.) Organum primitus venit in Franciam, missum a Constantino rege Greciae Pipino imperatori.---[Aistulfus [420 1Kb] rex Langobardorum obiit; cui Desiderius dux succesit.] [Stephanus [420 1Kb] papa obiit 5 Kal. Maii, indictione 10 (l. pont.) Cui successit germanus ejus Paulus, tempore Leonis et Constantini imperatorum.]

[Col. 0762A] 780. 17. [DCCLVIII] Paulus 92 papa post Petrum annis 10, mense 1.

781. 18. [DCCLIX] (A. Aug.) Pipinus imperator in Saxoniam ingreditur.

782. 19. [DCCLX] (A. Aug.) Pipinus in Vascones ingreditur.

783. 20. [DCCLXI] (EINH. c. 6.) Pipinus imperator Italiam intravit, et bellum contra regem Langobardorum Haistulfum suscepit.

784. 21. [DCCLXII] (Ibid.) Pipinus [421 1Kb] Haistulfum regem paucorum dierum obsidione apud Ticenum compulit, et obsides dare et recepta a Romanis oppida atque castella restituere et ut reddita non repeterentur sacramento fidem facere.

787. 24. [DCCLXV] (A. Hersf.) Hiemps grandis et [Col. 0762B] valde etiam durissimus.

788. 25. [DCCLXVI] (A. Hersf.) Gordogangus episcopus corpora sanctorum Gorgoni et Nazarii in Franciam Roma advexit.

789. 26. [DCCLXVII] (EINH. c. 3.) Pipinus, finito Aquitanico bello, contra Waifarium ducem Aquitaniae ab eo suscepto, per continuos 9 annos gesto, Turonis ad Sanctum Martinum causa orationis perrexit (REG.).

790. 27. [DCCLXVIII] (EINH. c. 3.) Inde egressus, Parisius ad Sanctum Dionisium vix perveniens, ibi morbo aquae intercutis 9 Kal. Octobr. obiit, et sepultus.---(l. pont.) [Paulus [422 1Kb] papa obiit in aestate, et cessavit episcopatus anno 1, mense 1; quo Constantinus laicus transgressor apostolicae sedis invasor [Col. 0762C] extitit. Idem [indictione [423 1Kb] ] 6, mense Julio depositus est, et Stephanus papa successit, et quaesivit episcopos peritos a Pipino imperatore, qui judicarent Constantinum in synodo. Nuncii papae venerunt ad Karolum et Carlomannum, quia interim Pipinus obiit, et Constantinus papa caecatus est. Facto igitur concilio in basilica salvatoris domini nostri Jesu Christi juxta Lateranis Rome, combusserunt omnes sacerdotes Constantinum in medio presbyterii ipsius ecclesiae, alapis ejus cervicem caedere prius facientes in ecclesia; sicque combustus est (l. pont.) Clerus et populus et papa clamabant kyrieeleyson, et statuerunt ut omnes consecrationes ejus iteratae [424 1Kb] fuissent preter baptisma et chrisma. Rogavit autem papa Constantinus Constantinum et Leonem augustos [Col. 0762D] magnos imperatores, deprecans eorum imperialem clementiam, ut in ipsis Greciae partibus Paulum exilio mancipatum retineri precepissent.---Antequam [425 1Kb] mortuus esset Paulus papa, ilico Toto dux Nepesinae civitatis et Passinus et Paschale [426 1Kb] germanum suum Constantinum laicum fecerunt papam, et comminando invite Georgio episcopo, compulerunt eum orationem clericatus eidem Constantino [Col. 0763A] tribui; sicque clericus factus est, et alio die secunda feria subdiaconus et diaconus illucescente die ab eodem episcopo factus, et dominico die sequenti in basilica beati [427 1Kb] Petri cum armata multitudine a Georgio Penestrinae episcopo et Eustadio Albanense et Citonato Portuense episcopis tribus pontifex consecratus est; qui consecravit episcopos 8, presbyteros 8, diaconos 4 et reliqua per annum et mensem.]

Romanoram 78 regnavit Karolus Magnus, filius Pipini, annis 46 mensibus quatuor.

791. 1. [DCCLXIX] Stephanus 93 papa annis 4.

792. 2. [DCCLXX] (EINH.) Mortuo autem Pipino rege, Franci generali conventu totum regnum inter filios ejus Karolum et Carlomannum aeque diviserunt, et Karolus partem patris eorum [428 1Kb] Pipini, Carolomannus [Col. 0763B] vero partem patrui [429 1Kb] eorum Carlomanni suscepit. (REG.) Carlomannus autem post administratum biennio regnum in villa Salmoniaco obiit, 2 Non. Octobr., et Karolus in toto regno rex constituitur.

Adrianus 94 papa annis 23.

795. 5. [DCCLXXIII] (EINH. c. 5, 6.) Karolus, Hunoldo, qui post mortem Wafari bellum Carolo conabatur, fugato, et Aquitania subjecta rogatu Adriani papae in Italiam perrexit.

796. 6. [DCCLXXIV] (Ibid.) Karolus Desiderium regem Langobardorum longa obsidione fatigans, in dicionem suam suscepit; filiumque ejus Adelgisum, in quo omnes spem inclinabant, ab Italia compellit, atque Italiam totam subegit; et omnia a Langobardorum regibus erepta tam Romanis quam Adriano [Col. 0763C] papae restituit, et tunc primum Romam pervenit sabbato sancto pasche (cf. l. pont.).

797. 7. [DCCLXXV] (EINH. c. 7, 8.) Subjecta Italia, Saxonicum bellum, biennio ante Italicum inceptum, repetitum est et per 33 annos permansit. Quorum Saxonum Karolus 10 milia hominum captivorum cum uxoribus et parvulis dispersit.

799. 9. [DCCLXXVII] (EINH. c. 9.) Karolus Hispaniam subjecit, et incolumi exercitu revertitur.

800. 10. [DCCLXXVIII] (EINH. c. 10.) Domuit et Brittones, qui in occidente Galliae super litus residebant.


[Cod. in marg. Ciclus decennov. 14 incipit indict. 2.]

801. 11. [DCCLXXIX] (A. Aug.) Karolus iterum in Saxoniam; et fames magna mortalitasque in Francia. [Col. 0763D] (cf. A. Hersf.) Sanctus Sturmi abbas primus Fuldensis obiit 16 Kal. Novemb.

802. 12. [DCCLXXX] Cui successit Baugolfus abbas.

803. 13. [DCCLXXXI] (A. Aug. Karolus Saxoniam capit.

804. 14. [DCCLXXXII] (A. Hersf.) Karolus secundo Romam perrexit, ibique baptizatus est filius ejus Carlomannus, quem Adrianus papa mutato nomine vocavit Pipinum.

805. 15. [DCCLXXXIII] (A. Hersf.) Hiltigart regina [Col. 0764A] obiit, tres filios, Carolum, Pipinum et Ludovicum, Carolo relinquens. (cf. THEG. c. 2.)

806. 16. [DCCLXXXIV] (Ibid.) Post quam Karolus Fastradam sibi sociavit in conjugium.

807. 17. [DCCLXXXV] (A. Hersf. (Q.)) Conjuratio Hardradi et Orientalium.

808. 18. [DCCLXXXVI] (A. Hersf. (Q.)) Karolus pergit Italiam, qui matrem suam Berhatradam in basilica apud Sanctum Dionisium juxta patrem Pipinum humavit cum magna gloria. (EINH. c. 18.) Karolus tertio Romam perrexit, et signa crucis in vestibus hominum apparuerunt. (A. Hersf. Aug.) Lullus archiepiscopus Mogontinus obiit 17 Kal. Nov. hora diei secunda. Richolfus sibi successit annis 27. [* 1Kb] Richolfus [430 1Kb] ordinatur in episcopum Mogontiae [Col. 0764B] 4 Non. Mart. in die dominico in monasterio beati Petri quod est Frislar (A. Hersf.).] Sanguis e coelo et de terra profluxit.

809. 19. [DCCLXXXVII] (A. Hersf.) Karolus a Roma pergit in Beneventum ad Sanctum Benedictum, et per Alamaniam venit ad Bajoariam.

810. 20. [DCCLXXXVIII] (A. Aug.) Bajaria capta est, Tasilo duce ejus deposito.

811. 21. [DCCLXXXIX] (A. Hersf.) Karolus Sclavos qui dicuntur Vulzi [432 1Kb] subegit.

812. 22. [DCCXC] (A. Hersf. (L.)) Basilica sancti [Col. 0764C] Bonifacii Fuldense monasterium fundatur.

813. 23. [DCCXCI] (A. Hersf) Karolus perrexit Pannoniam [433 1Kb] .

814. 24. [DCCXCII] (A. Hersf.) Karolus Avaros subegit, et Hunorum regnum vastat: (A. Aug.) [Anno [434 1Kb] 20 Adriani papae mense Decembr., indictione 15, fluvius Tiberis per campestra intumescens, portam quae dicitur Flaminia a fundamentis usque ad arcum evellit, qui [435 1Kb] tres fulcidas eam deduxit et muros transcendit in aliquibus ad portam beati Petri, et ad pontem Molvium aque descenderunt per triduum (l. pont.).]

815. 25. [DCCXCIII] (A. Hersf.) Conjuratio Pipini filii sui contra Karolum patrem suum. Qui consilio detecto tonsuratur, et sociorum ejus alii decollantur [Col. 0764D] atque alii suspenduntur.

816. 26. [DCCXCIV] (A. Hersf.) Heresis Filiciani [436 1Kb] in synodo apud Franconofurd habita damnatur. (EINH. c. 18.) Fastrada regina, de genere Germanorum, obiit [* 1Kb] ; post quam Karolus Liutgardam duxit Alamanniam.

817. 27. [DCCXCV] (Ib. et c. 19.) Adrianus papa [Col. 0765A] obiit in nativitate Domini; quem velud fratrem aut carissimum filium planxit Karolus. [Adrianus [437 1Kb] papa obiit 7 Kalend. Januarii, indictione 4 (l. pont.)]

818. 28. [DCCXCVI] Leo 95 papa annis 20, mensibus 6.

819. 29. [DCCXCVII] (REG.) Romani Leonem papam letania majore captum excaecaverunt, et linguam ejus radicitus absciderunt. Qui in custodia missus, noctu per murum evasit, et ad legatos Karoli Wirundum abbatem et Winegesium Spolitanorum ducem veniens, Spoliatum [438 1Kb] ductus est; et ad regem Karolum in Saxoniam apud Baderbrunnam, presente Richolfo episcopo Mogontino, pervenit, a quibus summo honore susceptus est. Karolus unguitur in imperatorem a papa Leone.

[Col. 0765B] 820. 30. [DCCXCVIII] (Cod. in marg.), 15 ciclus decennovennalis incipit indictione sexta.)

821. 31. [DCCXCIX] (EINH. c. 26.) Karolus legendi et psallendi disciplinam diligentissime emendavit.

822. 32. [DCCC] (EINH. c. 28.) Karolus quarta vice Romam cum papa Leone pergit propter reparandum qui nimis conturbatus erat ecclesiae statum, et ibi totum hiemem transegit.

823. 33. [DCCCI] (A. Hersf.). Karolus etiam eo tempore a Romanis augustus appellatus est.

824. 34. [DCCCII] (A. Hersf.) Amarmurmulus rex Persarum elefantem et alia munera misit regi Karolo.

[Col. 0765C] 825. 35. [DCCCIII] (A. Hersf.) Karolus pontem 500 passuum longitudinis trans Renum Moguntiacum [439 1Kb] construxit; tanta enim ibi est fluminis latitudo (EINH. c. 17).

826. 36. [DCCCIV] (A. Hersf.) Leo papa venit in Franciam.

827. 37. [DCCCV] (A. Hersf.) Karolus, filius Karoli imperatoris, Bohemios vastat, Lechonem, regem eorum occidens. [Ecclesia [440 1Kb] Sancti Albani hoc anno dedicatur [* 1Kb] , hoc est 805, indictione 13.]

828. 38. DCCCVI] (A. Hersf.) Primus annus [Col. 0765D] endicadis. Mortalitas maxima orta [442 1Kb] est in monasterio Fuldensi, ita ut plurimi ipsorum monachorum morerentur.

829. 39. [DCCCVII] (EINH. c. 26.) Karolus religionem christianam, qua ab infantia fuit imbutus, sanctissime et cum summa pietate coluit; circa [443 1Kb] pauperes sustentandos et elemosinam devotissimus erat (EINH. c. 27).

832. 42. [* 1Kb] [DCCCX] (EINH. c. 22.) Karolus, antequam deciderat [444 1Kb] , per quatuor annos crebro febribus correptus.

[Col. 0766A] 833. 43. [* 1Kb] [DCCCXI] (EINH. c. 33.) Karolus, regni in Francia 43, in Italia autem 36, imperii anno 11, indictione 4, thesauros et vestes caeteraque omnia divisit per tres partes. Quarum [445 1Kb] duas partes per viginti unam partem [446 1Kb] totidem metropolitanis civitatibus, quae in regno ejus noscuntur [447 1Kb] , partitus est; quarum nomina haec sunt: Roma 1, Ravenna 2, Mediolanum 3, Forum Julii 4, Gradus 5, Colonia 6, Moguntiacus 7, Juvavum, quae et Salzburg 8, Treverus [448 1Kb] 9, Senones 10, Vesontio 11, Lugdunum [449 1Kb] 12, Rotomagus 13, Remis 14, Areles 15, Vienna 16, Darantasia [450 1Kb] 17, Ebrodunum 18, [Col. 0766B] Burdigala 19, Turones 20, Bituriges 21. Unusquisque autem metropolitanus episcopus unam partem suae ecclesiae et duas suffraganeis suis dare debuit. Tertia vero pars vel usque ad obitum ejus, vel usque dum vellet carere, in usu cottidiano haberetur [** 2Kb] ; cujus tunc prima pars predictis metropolitaneis episcopis ad easdem predictas partes adderetur, altera filiis et filiabus et nepotibus, tertia pauperibus, quarta servis et ancillis distribueretur. Precium librorum suorum, quorum magnam in bibliotheca sua copiam congregavit, pauperibus erogare precepit.

[Col. 0766D] 835. 45. DCCCXIII] (cf. EINH. c. 17.) Pons apud Mogontiacum, quem per decem annos ingenti labore et opere mirabili de ligno Karolus construxit [* 1Kb] , anno primo antequam obiit, tribus horis conflagravit, nec quidem una ex eo astula remansit. Pons [** 1Kb] predictus apud Mogontiam erat trans Renum, quem, quia de eo latrones noctu, hominibus in Renum projectis, rapiebant predam, Richolfus Mogontinus episcopus comburi precepit. (A. Hersf.) Richolfus Mogontinus episcopus obiit, Haistolfus post eum [Col. 0767A] successit annis 11. (EINH. c. 30.) Karolus, circa Kalendas Novembris, habito generali conventu, vocavit de Aquitania ad se Ludowicum filium suum, et cum eum moneret, die dominico precepit ei ut propriis manibus suis de magno altari Aquisgrani coronam imperii capiti suo superponeret, qui donatus magnis muneribus Aquitaniam perrexit. Karolus *** 1Kb] cum Aquisgrani hiemaret, mense Januarii febre correptus est, in quo 5 Kalend. Februarii, hora diei 3, indictione 7, 72 anno aetatis, incar. 814 [452 1Kb] ] obiit (EINH. c. 31); et ibi Aquisgrani eadem die in basilica Salvatoris sanctaeque Dei genitricis, quam ipse ex fundamento mirifico opere construxit, sepultus est.

[Col. 0767C] Romanorum 79 Ludowicus regnavit annis 26, mensibus 11 usque . . . .

836. 1. [DCCCXIV] (THEG. c. 13.) Ludowicus omnem injustitiam sui regni inquirens restauravit.

837. 2. [DCCCXV] (A. Hersf.). Baugolfus abbas Fuldensis obiit, 8 Idus Julii. Jussumque est ut omnes monachi cursum sancti Benedicti cantarent. Ratgerus abbas annis 5.

838. 3. [DCCCXVI] (THEG. c. 15, 16.) Ludowici exercitus Sclavos superant, et Leo papa obiit.


[Cod. in marg., Ciclus 16 decennovennalis incipit indictione 10.]

[Col. 0767D] 839. 4. [DCCCXVII] (THEG. c. 16, 17.) Stephanus 96 papa annis 2 [455 1Kb] , mensibus 7. Stephanus papa, obviante Ludowico in campo magno Remensium, sequenti die dominico coram omni populo ante missam unxit eum in imperatorem, et auream coronam mirae pulchritudinis, cum preciosissimis gemmis mirabiliter ornatam, portatam de Roma secum, imposuit super caput ejus, aliamque coronam auream capiti Irmingardae reginae, nominans eam augustam.

840. 5. [DCCCXVIII] (Ib.) Stephanus vero papa, postea donatus magnis muneribus et honesto in [Col. 0768A] itinere servitio, ad Romam a rege dimissus, et non longe post obiit.

841. 6. [DCCCXIX] (A. Hersf.) Dedicatur monasterium Sancti Bonifatii Fulda Kal. Nov.

842. 7. [DCCCXX] Ratgerus abbas Fuldensis obiit 8. Idus Dec. Egil abbas successit annis 5.

Paschalis 97 papa annis. . . . . [456 1Kb] . (A. Hersf.) Ludowicus imperator Britanniam subegit, ducem ejus Murcomannum occidens. Inde regrediens Irmingardam reginam febricitantem invenit, quae paulo post inde obiit (THEG. c. 25).

843. 8. [DCCCXXI] (A. Hersf.) Ludowicus imperator Judit, filiam Hwelfi ducis Bajoariae, reginam sibi sociavit, et Ingulenheim villa regia generale placitum suum habuit (THEG. c. 26).

[Col. 0768B] 844. 9. [DCCCXXII] (THEG. c. 27.) Ludowicus imperator per exercitum suum orientales Sclavos vastat, ducem eorum nomine Liduit fugato.

845. 10. [DCCCXXIII] (THEG. c. 28.) Ludowicus imperator primogenito filio suo Lothario, placito generali habito, filiam Hugi comitis conjunxit [457 1Kb] .

846. 11. [DCCCXXIV] (THEG. c. 29.) Ludowicus imperator de placito generale Attiniaco [458 1Kb] palatio Lutharium filium cum conjuge sua Irmingarde in Italiam direxit, indeque Franconofurt venit, et natalem Domini celebravit. Paschalis papa obiit.

(A. Hersf.) Eugenius 98 papa annis 3. Haistolfus episcopus Mogontinus obiit.

847. 12. [DCCCXXV] (A. Hersf.) Otgarius episcopus an . . . . . [* 2Kb] (THEG. c. 31). Ludowicus imperator [Col. 0768C] vastat Britanniam.

[Col. 0768D] 848. 13. DCCCXXVI] Egil abbas Fuldensis obiit. 14 Kal. Jul. Rabanus successit annis 20. Ludowico imperatori Aquis legati Vulgarorum munera portant (THEG. c. 32).

849. 14. [DCCCXXVII] (THEG. c. 33.) Ludowicus imperator Ingilenheim Herioltum de Danais [461 1Kb] de fonte baptismatis, et uxorem ejus regina Judith elevavit. Cui cum magnam Fresonum partem dedit, donis honorificis cum legatis suis eum dimisit.

Valentinus 99. papa.

850. 15. [DCCCXXVIII] (THEG. c. 34.) Ludowicus [Col. 0769A] imperator dirigens exercitum contra Sarracenos obiam [462 1Kb] , fugavit eos.

851. 16. [DCCCXXIX] (Ib.) Ludowicus de Ingelenheim post generale placitum venit Commarciacum.

852. 17. [DCCCXXX] (THEG. c. 35.) Ludowicus Wormatia Karolo, filio Judit et suo [463 1Kb] , terram Alamanicam et Redicam et partem Burgundiae dans coram filiis suis Luthorio, Ludowico et Pipino, qui tres germani sunt indignati inde. Corpora sanctorum Valentini, Senesii in Augeam insulam 5 [464 1Kb] Idus Apr. venerunt.

853. 18. [DCCCXXXI] (THEG. c. 36.) Gregorius papa 100. Judith [* 1Kb] regina, quasi violata a duce Bernhardo, et 465 1Kb] imperatoris sacro fonte baptismatis filio, a [Col. 0769B] primatibus regni velata est et in monasterium missa. Fratres etiam reginae Cuonradum et Rudolfum tondentes et in monasterium mittentes; quos in Novio super flumen Valum cum veritate superavit rex, reginam [466 1Kb] , Aquis obviam ei venientem, jubente papa Gregorio, accepit [467 1Kb] (THEG. c. 37).

[Col. 0769C] 854. 19. [DCCCXXXII] (THEG. c. 38.) Bernhardus dux in palatio Theodonis coram rege et filiis suis purgavit se, cum nullus vel armis eum culpabilem cum regina fecisset.

855. 20. [DCCCXXXIII] Filii regis temptaverunt regnum, patrem dehonorantes.

856. 21. [DCCCXXXIV] Ludowicus imperator a [filiis [469 1Kb] ] suis, id est Pipino, Ludowico et Lothario, imperio privatur; obviam ei venientes cum Gregorio papa in campo magno, qui est inter Argentoriam et Basiliam. (THEG. c. 42.) Tunc separantes reginam ab eo et mittentes eam in Italiam in civitatem Tartunam, Pipinus in Aquitaniam, Ludowicus in Bajoariam perrexit. Lotharius vero patrem ad Compendium palatium et inde Aquisgrani conduxit, et in [Col. 0769D] custodia inclusit, et ibi celebravit natale Domini, patre adhuc incluso.

857. 22. [DCCCXXXV] (THEG. c. 48.) Post vero epiphaniam Lothorius, quia contra eum cum patre erat Ludo[wicus, compellit patrem secum ire ad Compendium. Quos cum multitudine secutus [470 1Kb] ] est Ludowicus; et cum propre esset, fugiens Lothorius, patrem Ludowicus conduxit ad sedem regalem Aquis, et ibi pariter pascha celebraverunt.

858. 23. [DCCCXXXVI]


[Col. 0770A] [Cod. in marg., Ciclus 17 decennovennalis incipit indictione 14.]

860. 25. [DCCCXXXVIII] (A. Aug.) Paulo [471 1Kb] diaconus palatii lapsus est in judaismum.

861. 26. [DCCCXXXIX] (A. Aug.) Eclipsis solis 3 Non. Mai inter 8 et 9 horam in vigilia ascensionis Domini.

862. 27. [DCCCXL] (REG.) Ludowicus imperator dum filium suum Ludowicum trans Renum persequeretur, morbo gravatur, et in navim per Moin in Renum deducitur, vix in insuia Ingelheim perveniens, obiit ibi 11 Kal. Junii, et inde in mense Martio asportatus in basilica sancti Arnolfi sepultus, statimque Lothorius Italia egressus imperium arripuit.

Romanorum 80 Lothorius regnavit annis 15.

[Col. 0770B] 863. 1. [DCCCXLI] (REG.) Ludowicus vero et Carolus paterno regno privati, apud Fontaniacum fratrem Lotharium bello vincunt.

864. 2. [DCCCXLII] (REG.) Tres [472 1Kb] supradicti fratres regnum Francorum inter se diviserunt: Carolus occidentem a Britannico oceano tenet usque ad Mosam fluvium; (REG.) Ludowicus orientem, id est omnem Germaniam usque Reni fluenta et nonnullae civitates [trans [473 1Kb] Renum cum adjacentibus pagis ob copiam vini]; Lutharius vero primogenitus et imperator medium inter utrosque regnum tenuit totamque Provinciam et omnia regna Italiae cum ipsa Roma. Ab hoc Lothorio regnum Luthorium [474 1Kb] hactenus nominatur.

866. 4. [DCCCXLIV] Sergius 101 papa.

[Col. 0770C] 868. 6. [DCCCXLVI] (A. Hersf.) Otgarius [475 1Kb] episcopus Mogontinus obiit. Rabanus abbas Fuldensis successit annis 9.

869. 7. [DCCCXLVII] Hatto abbas ad Fuldam post Rabanum [476 1Kb] successit annis 15.

873. 11. [DCCCLI] (REG.) Irmingardis regina, conjunx Lothorii, obiit. Regina [477 1Kb] vero reliquit tres filios Ludowicum, Lutharium et Carolum.

875. 13. [DCCCLIII] Leo papa 102 post Petrum.

876. 14. [DCCCLIV].


[Cod. in marg., Ciclus decennovennalis explicit indictione 2 [478 1Kb] .]

877. 15. [DCCCLV] (cf. A. Hersf.) Rabanus episcopus Mogontinus obiit feria 2. Non. Febr. Carolus episcopus successit 8 annis. Basilica Sancti Kiliani [Col. 0770D] concrematur. Luthorius imperator, convocatis primoribus regni, imperium inter filios suos divisit. (REG.) Ludowico quidem Italiam tradidit, eumque imperatorem nomine suo appellari fecit; Lothario vero regnum, quod ex suo nomine vocatum est, concessit; Carolo autem juniori ipsorum [479 1Kb] Provinciam mandavit. Qui ita disponens seculum reliquit, et in Prumia monasterio veniens, postquam habitum sanctae conversationis monachorum suscepit, eodem anno 3 Kal. Octobris obiit.

[Col. 0771A] Romanorum 81 Ludowicus, qui et Lothorius [(148) 1Kb] , regnavit annis 15.

878. 1. [DCCCLVI.]


[Cod. in marg., Annus secundus cicli 18 decennovennalis indictione quarta.]

879. 2. [DCCCLVII] Benedictus 103 papa post Petrum.

880. 3. [DCCCLVIII] (A. Aug.) Folcwinus [480 1Kb] abbas obiit.

881. 4. [DCCCLIX] (A. Aug.) Waldarius [481 1Kb] abbas post ipsum successit.

882. 5. [DCCCLX] (A. Aug.) Meginradus hierimita martyrizatus est.

883. 6. [DCCCLXI] Hatto abbas Fuldensis obiit pridie Idus Aprilis.

[Col. 0771B] 884. 7. [DCCCLXII] Thiodo abbas post eum successit annis 13.

885. 8. [DCCCLXIII] (A. Hersf.) Carolus episcopus Mogontinus obiit. Liutbertus episcopus successit 26 annis.

Sanctus Nicolaus papa 104.

886. 9. [DCCCLXIV] (A. Aug.) Walterus [481 1Kb] abbas obiit. Hecco post eum successit. (REG.) Lothorius [482 1Kb] imperator, quod Thietbirgam reginam uxorem legittimam recusare vellet, quam exosam habebat propter Waldradam suam concubinam, quam, cum adolescens esset, in domu paterna nimio diligebat amore, non parva res inde [483 1Kb] evenit. Fratres [484 1Kb] ergo reginae hoc ad Nicolaum papam Romam deducunt. Inde Nicolaus papa Arsenium episcopum, [Col. 0771C] apocrisiarium et consiliarium suum, vice sua in Franciam anno isto direxit. Qui cum venisset, convocato episcoporum conventu, antequam protinus anathematis gladio feriretur, necessitate constrictus Lotharius, vellet nollet, reginam in matrimonium recepit; interposito jurisjurandi sacrificio, ne eam a se separaret, neque ipsa vivente aliam super eam induceret. Sed postea projecta regina, et Waldrada pro ea inducta, sanctus Nicolaus 4 Non. Februarii in purificatione sanctae Mariae, Waldradam anathematis sententia ab omni consortio sanctae ecclesiae excommunicavit.

890. 13. [DCCCLXVIII] (A. Aug.) Cometa visa est manifestissime hoc anno.

891. 14. [DCCCLXIX] (A. Aug.) Sanctus Nicolaus [Col. 0771D] papa obiit 8 Idus Decembris. Ictus fulminis Kal. Jul. hora 10.

892. 15. [DCCCLXX] (REG. an. 868.) Adrianus 105 papa annis 3. Lothorius autem cum audivit mortem Nicolai papae, misit ad papam Adrianum, rogans ut cum gratia eum suscipisset. Cui papa rescribens dixit, si se immunem ab objectis predictis sciret, ut ad appetitam benedictionem sancti Petri perveniret; [Col. 0772A] si culpabilem, ut condigna remedia penitentiae susciperet, nihilominus sine dilatione veniret. (REG. an. 869.) Qui cum Romam pervenisset, ab Adriano papa honorifice susceptus est. Qui cum a papa interrogatus est, si precepta sancti Nicolai, immo beati Petri, et jusjurandum Dominici corporis observaret, respondit se ita observasse omnia ac si divinitus sibi essent imperata. Quod etiam proceres ac obtimates sui cum eo contestificaverunt. Cui papa dixit: »Oportet te ergo, fili karissime, corpus Christi nobiscum participare, ut per hanc participationem membris Christi, unde abscisus videabaris, in corpore inseri merearis.« Papa itaque, cantata missa, hora communicationis accipiens corpus Christi in manibus suis, dixit Lothario: »Si innoxius [Col. 0772B] es a predictis, remissio sit tibi haec communicatio; sin autem, nequaquam sumere presumas, ne forte ad judicium et condemnationem tibi perveniat.« Rex autem captus mente, obduratus pariter et obcaecatus, absque retractione communicavit. Deinceps papa ad sequaces et fautores regis dixit singulis: »Si in adulterio predicto cum rege tuo non communicasti, haec communio corporis Christi sit tibi in vitam aeternam.« Nullus autem in hoc scelere regi consentiens [qui [485 1Kb] ] communicavit, post annum vixit. Lotharius vero imperator Roma egressus, morbo corripitur, et perveniens Placentiam civitatem, obiit 6 Idus Augusti. Inde etiam et in populo mortalitas maxima acta est. (REG. a. 870.) Cujus regnum Ludowicus et Karolus senior, [Col. 0772C] duo fratres ejus, in loco Marsana juxta Mosam, una cum proceribus et obtimatibus [486 1Kb] suis, aequis partibus inter se diviserunt. Karolus ad Heristellium perrexit, cujus palatium ei acciderat.

Romanorum 82 Ludowicus [(148) 1Kb] , filius Lotharii vel Ludowici, regnavit annis quatuor.

893. 1. [DCCCLXXI] (REG. A. Aug.) Ludowicus vero ad Aquis palatium redivit. Hecco abbas obiit; Ruadho successit.

894. 2. [DCCCLXXII] Adrianus papa obiit. Johannes 106 papa successit annis 12.

895. 3. [DCCCLXXIII] (A. Aug.) Ictu fulminis Wormatia comburitur. (REG. an. 871, 872.) Ludowicus imperator Romam veniens, ibique conventum celebrans coram papa Johanne, Adalgisus dux Beneventanus, [Col. 0772D] Grecorum persuasionibus corruptus, et contra Ludowicum imperatorem manum elevans, a senatu tyrannus atque hostis rei publicae proclamatur, bellumque contra eum decernitur. Thiodo abbas Fuldensis obiit 7 Idus Ag. Sigehart 22 annis.


[Cod. in marg., Ciclus 19 decennovennalis incipit indictione 7.]

[Col. 0773A] 896. 4. [DCCCLXXIV] (REG.) Ludowicus imperator cesar Italiae obiit, et Karolus senior rex Galliae Romam perrexit.

Romanorum 83 Karolus regnavit annis 2.

897. 1. [DCCCLXXV] (REG.) Karolus ergo Romam perveniens, datis Johanni papae et Romanis magnis muneribus, imperator factus est. (REG.) Ludowicus rex, frater Karoli, apud Franconfurt palatium obiit 5 Kal. Septembr., sepultusque est in monasterio Sancti Nazarii Loraszam; qui ex regina nomine Hemma tres filios habuit, id est Carlomannum, Arnolfi patrem, et Ludowicum Karolumque juniorem, postea imperatorem. Karolus vero senior et imperator audiens mortem fratris sui, ad Aquis palatium; et ubi paucis diebus moratus, ad Coloniam [Col. 0773B] inde est profectus. Carlomannus vero, primogenitus Ludowici, fines Italiae intravit, quia Karolus senior inde recedit. Karolus autem, frater ejus, in Almania morabatur. Porro Ludowicus, qui ad obitum patris fuit, apud Franconafurt, principalem sedem orientalis regni, residebat. Qui quoque Karolum seniorem 8 Idus Octobr. bello in pago Meginense [487 1Kb] nomine Ripuaria, non longe ab Andrenaco castello juxta Renum, pugnantem 50 amplius milibus contra se, superavit. Deinde tres fratres in loco qui dicitur Sualifelt inter se regnum paternum diviserunt. Carlomannus Bajoariam, Pannoniam, Carnutum et regna Sclavorum Behemensium; Ludowicus orientalem Franciam, Thuringiam, Saxoniam, Fresiam et partem regni Lothorii; Carolus Almaniam et [Col. 0773C] aliquas civitates ex regno Lotharii tenuit.

898. 2. [DCCCLXXVI] (REG.) Carolus autem imperator Romam secundo profectus est, et ab urbe Roma in Bracham reversus, Bosoni germano suo, Richilldis reginae [filio [488 1Kb] ], Irmigardam, filiam Ludowici imperatoris, cum maxima gloria uxoravit, deditque ei Provinciam; et corona capiti ejus imposita, regem eum jussit appellari. Et inde evolutis diebus paucis, Papiam ingreditur. In qua cum publicam rem disponeret, repente nunciatum est ei Carlomannum cum ingenti armatorum multitudine Langobardorum regna introisse. Qui mox pavore solutus, Ticianum [489 1Kb] Padumque pertransiit, et summo annisu in Gallias repeditare contendit. Sed priusquam Alpium preminentia juga angustaque [Col. 0773D] itinera attingeret, aegritudine tunditur, de qua protinus 2 Non. Octobr. obiit. Cujus corpus sui in feretro extra Italiam levaverunt; sed ob intolerabilem foetorem ejus compulsi sunt illud terrae commendare. Post autem aliquantos annos ossa ejus translata sunt, et Parisius in monasterio sancti Dionisii honorifice sepulta.

899. 1. [DCCCLXXVII] (REG.) Post [490 1Kb] Carolum regnavit filius ejus Ludowicus, qui etiam appellabatur [Col. 0774A] Balbus, eo quod impeditioris esset eloquii, annis duobus.

900. 2. [DCCCLXXVIII] (REG.) Ludowicus Balbus obiit, tres filios relinquens, duos, id est Ludowicum et Carlomannum ex puella nomine Ansgrad, pro qua interdicta a Carolo patre suo, quia sine consilio suo uxoravit eam, pater sibi uxorem Adalheid conjunxit; quae post mortem viri genuit filium nomine Avi, id est Karolum. Eclipsis solis, 4 Kal. Novembris (A. Aug.).

[Johannes [491 1Kb] papa dum pro quibusdam oppressionibus eclesiarum in partes Galliarum anno incar. 878, ind. 12, 3 Idus Ag. sinodum 31 episcoporum in eclesia Sancti Petri Tricasina [492 1Kb] .]

Romanorum 84 regnavit Karolus junior [493 1Kb] annis [Col. 0774B] 10 post primum introitum ejus in Italiam.

901. 1. [DCCCLXXIX] (A. Aug.) Karolus junior, filius Ludowici, Italiam primum intravit, frater Carlmani [494 1Kb] et Ludowici.

902. 2. [DCCCLXXX] (REG.) Boso, germanus Karoli senioris, occupare regnum nitens, a filiis Balbi persecutus et fugatus in vita sua.

903. 3. [DCCCLXXXI] (REG.) Carlomannus major rex Bajoariae, pater Arnolfi, obiit paralisi 7 Non. April., sepultusque est Hodingas in Bajoria. Ludowicus vero, frater ejus, possidens suum regnum, concessit Arnolfo Carantanum, quod ei pater pridem dedit.

904. 4. [DCCCLXXXII] (REG.) Karolus junior de Almania egressus, Langobardorumque fines possidens, [Col. 0774C] in paucis diebus totam Italiam accepit, et Romam perveniens, a papa Johanne et senatu favorabiliter acceptus et cum magna gloria oleo consecrato unctus, imperator creatur

905. 5. [DCCCLXXXIII] (REG.) Ludowicus rex, frater imperatoris, obiit Franconafurt 13 Kalend. Septembr., sepultusque est Lorozam in cenobio, ubi et pater ejus.

906. 6. [DCCCLXXXIV] (REG.) Ludowicus, filius Balbi, obiit apud Sanctum Dionisium, ubi et sepultus. Cujus regnum Carlomannus, frater ejus, tenet. Bertulfus Trevirorum episcopus obiit 4 Idus Febr. Cui successit Rabbodus 6 Idus Aprilis, qui etiam Ruodbertum episcopum Metensis ecclesiae consecravit 10 Kalend. Mai.

[Col. 0774D] 907. 7. [DCCCLXXXV] Marinus 107 papa.

908. 8. [DCCCLXXXVI] (REG.) Carlomannus, filius Balbi, obiit, et sepultus apud Sanctum Dionisium cum fratre et avo.

909. 9. [DCCCLXXXVII] (REG.) Agapitus 108 papa. Karolus imperator corpore et animo coepit aegrotare. Mense Novembri circa transitum sancti Martini Triburas veniens, conventum convocat. Tunc cernentes obtimates regni imperatorem non modo [Col. 0775A] solum [495 1Kb] viribus corporis sed etiam animi defecisse, Arnolfum, Carlomanni filium, ultro in regnum attrachunt [496 1Kb] , et ab imperatore in triduo ita deficiunt, ut cum ipso vix aliquis remaneret, qui ei saltim officia humanitatis impenderet. Cibus tantum et potus ex Liuberti episcopi Mogontini sumptibus prestabatur. Cui supplicanti Arnolfus nonnullos in Almania fiscos concessit.

Romanorum 85 regnavit Arnolfus annis 12.

910. 1. [DCCCLXXXVIII] (REG.) Arnolfus, compositis in Francia feliciter rebus, in Bajoariam revertitur.

(REG.) Adrianus 109 papa. Karolus imperator obiit 2 Idus Junii, sepultusque est in Augia insula.

[Col. 0775B] 911. 2. [DCCCLXXXIX] (cf. A. Hersf.) Liutbertus episcopus Mogontinus obiit 13 Kal. Mart. Sunderoldus successit annis 2. (REG.) Mortuo autem Karolo, quaedam pars populi Italici Berngarium, filium Eberhardi, qui ducatum Forojulianorum tenebat, regem sibi statuit; quidam vero Widonem, filium Lamberti, ducem Spolitanorum, regia dignitate decernunt sublevandum. Sed post tantas strages inter eos factas Wido victor existens, Berngarium regno expulit.

912. 3. [DCCCXC] Basilius 110 papa. [* 1Kb]

913. 4. [DCCCXCI] (A. Aug.) Sunderoldus episcopus Moguntinus Wormatiae sabbato 6 Kalend. Julii [Col. 0775C] a Nordmannis occisus (REG.).

914. 5. [DCCCXCII] (cf. A. Hersf.) Hatto episcopus successit annis 21, mensibus 8.

915. 6. [DCCCXCIII] Stephanus 111 papa.


[Cod. in marg., Ciclus 20 decennovennalis incipit indictione 11.]

(REG.) Arnolfus rex cum valida manu et forti exercitu Langobardorum terminos intravit, et usque [497 1Kb] Placentiam pervenit. Inde conversus per Alpes Penninas Galliam intravit, et Sanctum usque Maurium [498 1Kb] pervenit. Sigehart abbas Fuldensis obiit Non. Sept. Huogi abbas successit annis 24.

917. 8. [DCCCXCV] (REG.) Wido, qui nomine imperatoris Italiam regebat, obiit. Lantbertus, filius [Col. 0775D] ejus, regnum obtinens, Romae diadema imperii a papa sibi imponi [499 1Kb] fecit.

918. 9. [DCCCXCVI] (REG.) Sinodus 96 episcoporum cum abbatibus probatisque multis clericis Triburas in monasterio residentes, contra plerosque seculares, qui episcopalem auctoritatem minuere temptaverunt, plurima decreta super statum Ecclesiae sanctae scripta roboraverunt.

(REG.) Formosus 112 papa. [* 1Kb] Arnolfus rex Wormatiam venit, ibique obtimatibus omnibus regni [Col. 0776A] sui sibi occurrentibus, conventum publicum celebravit. In quo, omnibus collaudantibus, Zuendiboldum filium suum regno Lotharii prefecit. Deinde secundo Italiam Arnolfus ingressus, Romam pervenit, et urbem cum consensu Formosi papae armis cepit; quod retro ante nativitatem Domini tempore semel fecerunta. Mater autem Lamberti, quae ad presidium [500 1Kb] filio relicta fuerat, cum suis latenter aufugit. Arnolfus vero Urbem ingressus, cum magno honore a Formoso papa susceptus, et ante confessionem sancti Petri unctus et coronatus imperator creatur. Eodem autem anno Lambertus nomine imperator [501 1Kb] obiit; et Ludowicus, filius Bosonis, fratris Karoli senioris, a Langobardis invitatus, a Provincia egressus, Italiam intravit.

[Col. 0776B] 919. 10. [DCCCXCVII] (REG.) Zuendiboldus, hortatu Arnolfi patris sui, Odonis comitis filiam, nomine Odam, post pascha sibi uxorem sociavit.

Bonifatius [502 1Kb] papa [503 1Kb] diebus 15. Stefanus papa anno 1, mensibus 3.

920. 11. [DCCCXCVIII] (REG.) In Italia inter Ludowicum, filium Bosonis, et Berngarium multa certamina gesta sunt. Sed tandem Ludowicus fugans [Col. 0776C] Berngarium, Romam ingreditur, ubi a papa coronatus, imperator nominatur.

921. 12. [DCCCXCIX] (A. Aug.) Ungarii Italiam multum vastant. Arnolfus imperator obiit 3 Kalend. Decembris, sepultusque est in Odingas, ubi et pater ejus jacet. (REG.)

Romanus 117 [504 1Kb] papa mensibus 4.

Romanorum 86 regnavit Ludowicus annis 12.

922. 1. [CM] (REG.) Theodorus 118 diebus 20. Ludowicus, filius Arnolfi, 2 Non. Febr. anno aetatis suae septimo, quem ex legittimo matrimonio genuit Arnolfus, proceres et obtimates regni regem super se constituunt, et coronatum regisque [505 1Kb] ornamentis indutum, ad Foracheim congregati in unum, in [Col. 0776D] fastigio regni elevant.

923. 2. [CMI] (A. Aug.) Kindiboldus rex, filius Arnolfi, occiditur.

Johannes 119 papa annis 2 sedit.

924. 3. [CMII] (REG.) Stephanus comes, frater Walonis, cum in secessu residens nocturnis horis alvum purgaret, sagitta per fenestram percutitur. Inde [506 1Kb] eadem nocte extinguitur.

925. 4. [CMIII] Benedictus 120 papa annis 3, mensibus 5.

[Col. 0777A] 926. 5. [CMIV] (REG.) Focho Remorum episcopus a quodam satellite Balduini comitis, nomine Winimaro, occisus est. Cui successit Heriveus, qui cum multis aliis episcopis eundem Winimarum pro tanto scelere perpetuo anathemate excommunicavit.

927. 6. [CMV] (REG.) Ludowicus, filius Bosonis, qui sortitus est nomen imperatoris, Berngarium de Italia expellens, totum illud regnum posidet. Qui de securitate presumens, absoluto exercitu, cum paucis Veronam ingressus est, adhortante Adalardo predictae civitatis episcopo. Quod cum cives summa festinatione Berngario, qui tunc in Bajoaria exulabat, promittentes et portas civitatis sibi aperiri pronunciantes; Ludowicum Berngarius regno oculisque privans, regnum Italiae obtinuit. Leo 121. papa [Col. 0777B] diebus 57.

928. 7. [CMVI] (REG.) Cuonradus comes, pater Cuonradi junioris, 3. Kal. Martii bello occiditur in Hessia, in loco qui dicitur Friteslar, ab Adalberto comite. Eodem anno mense Julii Ludowicus rex conventum generalem celebravit apud Triburias villa regia, et in castro quod Terasso dicitur obsidione cinxit Adalbertum, et decollavit 5. Idus Septembris. Christophorus 122. papa mensibus 4.

929. 8. [CMVII] (A. Aug.) Bajoarii ab Ungariis interficiuntur. Sergius 123. sedit annis 7, mens. 3, dies 16.

930. 9. [CMVIII] (A. Aug.) Ungarii Saxoniam et Turingiam vastant.

931. 10. [CMIX] (A. Aug.) Ungarii Alamanniam [Col. 0777C] vastant.

932. 11. [CMX] (A. Aug.) Franci ab Ungariis aut occisi sunt vel fugati.

933. 12. [CMXI] (A. Aug.) Ludowicus rex obiit, et Cuonradus in regem elevatur.

Romanorum 87. regnavit Cuonradus annis. 7.


[Cod. in marg., Ciclus 21. decennovennalis incipit indictione 15.]

934. 1. [CMXII] (A. Hersf.) Hatto episcopus Mogontinus obiit. Herigerus successit, annis 14, mensibus 6.

935. 2. [CMXIII] (A. Aug.) Ungarii Alamanniam vastant, et juxta Ina flumen a Bajoariis et Alamannis occissi sunt.

[Col. 0777D] 936. 3. [CMXIV] (A. Aug.) Hiemps magna nimis et durus. (A. Aug.) Anastasius [507 1Kb] annis 2, mensibus 2.

937. 4. [CMXV] (cf. A. Hersf.) Ungarii totam Alamanniam igne et gladio et Turingiam vastant, venientes usque ad Fuldam.

938. 5. [CMXVI] (A. Aug.) Erchanger et Bertolt decollati sunt. Lando papa mensibus 5.

939. 6. [CMXVII] (A. Aug.) Ungarii per Alamanniam in Alsatiam et usque ad fines regni Lothorii venerunt. Joannes papa annis 14, mensibus 2, diebus 3.

[Col. 0778A] 940. 7. [CMXVIII] Huogi abbas Fuldensis obiit 6. Idus Jun. Helmfrid successit anno 1. (A. Aug.) Cuonradus rex obiit 10. Kalend. Januarii, sepultusque est in Fulda monasterio juxta altare [sanctae [508 1Kb] ] Crucis.

Romanorum 88. regnavit Heinricus annis 17.

941. 1. [CMXIX] Helmfrid abbas obiit 8. Idus Decemb.

942. 2. [CMXX] Haicho abbas successit annis 6.

945. 5. [CMXXIII] (A. Aug.) Pretiosissimus thesaurus sanguinis Domini venit in Augiam 6. Idus Novembris. Forte ille sanguis, qui de imagine Christi confluxerat, cum a Judeis patiebatur eadem quae et Dominus passus ab eis.

947. 7. [CMXXV] Haicho abbas Fuldensis obiit 4. [Col. 0778B] Kal. Junii.

948. 8 [CMXXVI] (A. Aug.) Hiltibertus abbas ad Fuldam successit annis 4. Ungarii [509 1Kb] totam Franciam, Alsatiam, Galliam et Alamanniam igne et gladio vastant.

949. 9. [CMXXVII] Herigerus episcopus Mogontinus obiit Kalend. Decembris.

950. 10. [CMXXVIII] Hiltibertus abbas Fuldensis successit annis 9, mensibus 5. Cui successit Hadamarus abbas tertius [510 1Kb] decimus ad Fuldam annis 28.


[Cod. in marg., Ciclus 22. decennovennalis incipit indictione 4.]

953. 13. [CMXXXI] Heinricus rex regem Obritorum et Nortmannorum efficit christianos.

Leo [511 1Kb] papa mensibus 7.

[Col. 0778C] 954. 14. [CMXXXII] (A. Aug.) Stephanus annis 2, mensibus 2.

956. 16. [CMXXXIV] (A. Aug.) Ungarii ab exercitu regis Heinrici occisi sunt et multi quoque ex ipsis comprehensi sunt.

957. 17. [CMXXXV] Joannes [511 1Kb] 126. [512 1Kb] papa mensibus 4.

958. 18. [CMXXXVI] Hiltibertus episcopus Mogontinus obiit 2. Kal. Jun. Fridricus successit 17 annis. (A. Aug.) Heinricus rex obiit 7. [513 1Kb] Non. Juli; et Otto, filius ejus, in regnum constituitur.

Leo [511 1Kb] 127. [514 1Kb] papa annis 3, mensibus 6, diebus 10.

Romanorum 89. regnavit Otto annis 36. mensibus [Col. 0778D] 10.

959. 1. [CMXXXVII] (A. Aug.) Monasteria sanctorum Scottorum, sancti Galli et sancti Bonifacii, igne consumuntur. Ungarii per orientales Frances et Alamanniam, multis civitatibus igne et gladio consumptis, juxta Wormatiam Reno transito, usque ad mare oceanum regnum Galliae devastaverunt, et per Italiam redierunt.

960. 2. [CMXXXVIII] (A. Aug.) Otto de Bajoariis sibi resistentibus rediit. Frater ejus Heinricus comprehensus est ab Eberhardo. Illo autem liberato, [Col. 0779A] Eberhardum misit in exilium, atque iterum Bajoarias invasit cum exercitu, omnesque sibi subdidit nisi tantum unum Arnolfi filium. Interim magna pars Ungariorum a Saxonibus occisa est.

961. 3. [CMXXXIX] (A. Aug.) Otto in Lotheringos ibat usque ad Caprimontem [515 1Kb] . Stefanus papa [516 1Kb] annis 3, mensibus 3, diebus 15.

962. 4. [CMXL] (A. Aug.) Interea Ludowicus rex Galliae invasit Alsatiam.

963. 5. [CMXLI] Tunc Otto revertens, venit ad Prisacam et obsedit eam, et Ludowicus discessit. Marinus [517 1Kb] papa 130 annis 3, mensibus 6, diebus 14. [* 1Kb]

[Col. 0779B] 964. 6. [CMXLII] Interim Eberhardus dux occisus, et Gisilbertus dux in Reno submersus.

965. 7. [CMXLIII] Otto dux obiit; cui Cuonradus successit.

966. 8. [CMXLIV] (A. Aug.) Otto rex in Luthoringos cum exercitu exivit; et [518 1Kb] omnes suo subjugavit imperio. Sed [518 1Kb] Metensis episcopus resistebat. Heinricus [518 1Kb] vero, frater regis, projectis armis, venit ad eum.

968. 10. [CMXLVI] Agapitus [519 1Kb] centesimus trigesimus [Col. 0779C] tertius papa sedit annis 10, mensibus 6, diebus 10.

972. 14. [CML].


[Cod in marg., Ciclus 23, decennovennalis incipit ind. 8.]

974. 16. [CMLII] (A. Aug.) Per loca Germaniae Galliaeque plurima terrae motus magni facti sunt.

975. 17. [CMLIII] (A. Aug.) Mogontia civitas ab Ottone rege obsessa est.

976. 18. [CMLIV] (A. Aug.) Vullihelmus [520 1Kb] , filius Ottonis regis, sic: »Anno dominicae incarnationis 954, indictione 12, beatae memoriae dominus Fridericus, sanctae Mogontiacensis ecclesiae archiepiscopus, 8. Kal. Novembr. obiit. Eodem vero anno ego Willihelmus, tantae successionis indignus, loco [Col. 0779D] ejus cum consensu cleri et populi ejusdem sanctae sedis, 16. Kal. Januar., ipsoque die pace [521 1Kb] inter regem Ottonem et filium ejus Liudolfum facta, in loco Aranstedi, sum electus, et in die 9. Kal. Januar. Mogontiae ordinatus.« Haec ait Willihelmus episcopus, filius Ottonis imperatoris.

977. [CMLV] 19. Ludolfus, filius Ottonis imperatoris, obiit [* 1Kb] .

[Col. 0780A] 978. [CMLVI] 20. Johannes 134. papa de regione Violata ex patre Alberico principe Romanorum successit indictione quarta decima. Hadamarus abbas Fuldensis, qui monasterium Fulda magnifico opere construxit, obiit 8. Kal. Jun. Hatto, filius sororis suae, successit annis 11 mensibusque octo.

983 [CMLXI] 25. Otto rex unguitur in imperatorem ab Johanne papa.

985. [CMLXIII] 27. Romanus rex Grecorum multum pius et laudabilis obiit. Nicaphorus post ipsum successit.

987. [CMLXV] 29. [Johannes [522 1Kb] 113. papa. De his papis dubitamus.]

[Col. 0780B] 988. [CMLXVI] 30. Eberhardus comes obiit.

990. [CMLXVIII] 32. Otto, filius [523 1Kb] Ottonis imperatoris, a Johanne papa ante altare sancti Petri cum patre suo coronatus est. Vullihelmus episcopus Mogontinus obiit 6. Non. [524 1Kb] Mart. [* 1Kb] Hatto abbas Fuldensis successit. annis 2. Wernerus [525 1Kb] abbas ad Fuldam successit.


[Cod. in marg., Ciclus 24. decennov. incipit ind. 12.]

991. [CMLXIX] 33. Nicaphorus rex Grecorum et senex cum timuisset a filiis suis projici, voluit eunuchizare eos. Tunc vero mater eorum regina, quia per nullum aliud ingenium filios liberare potuit, [Col. 0780C] Johanni suasit regem occidere et imperare. Johannes itaque occulte cum funibus intravit per fenestram in palatium, et occisso rege, ita egressus est et imperavit.

992. [CMLXX]. 34. Hatto episcopus Mogontinus obiit 6. Kal. Mai. Ruobbertus episcopus successit annis 6, mensibus 9.

995. [CMLXXIII] 37. Otto imperator obiit Non. Mai, [et [526 1Kb] sepultus est apud Magedeburc [527 1Kb] .]

Romanorum 90. regnavit Otto annis 10, mensibus 7.

[Stephanus 114. papa.]

996. [CMLXXIV] 1.

997. [CMLXXV] 2. Ebergerus archiepiscopus Coloniensis [Col. 0780D] immolavit Scottis in sempiternum monasterium sancti Martini in Colonia. Quibus primum primus abbas preerat Minnborinus [528 1Kb] Scottus annis 12.

998. [CMLXXVI] 3. Ruobbertus episcopus Mogontinus obiit Idibus Januar. Willigisus [529 1Kb] episcopus successit annis 34, mensibus 6.

1003. [CMLXXXI] 8. [Stephanus 115. papa.]

[Col. 0781A] 1006. [CMLXXXIV] 11. Otto imperator junior obiit 7. Idus Decembris [Roma [530 1Kb] ].

Romanorum 91. filius secundi Otto tertius regnavit annis 18, mensibus 2.

1007. [CMLXXXV] 1.

1008. [CMLXXXVI] 2. Minnborinus abbas Scottorum monasterii sancti Martini in Colonia obiit 15. Kal. Aug. Kilianus abbas Scottus successit annis 16.

1009. [CMLXXXVII] 3. Villigisus [531 1Kb] archiepiscopus Mogontinus dedicavit ecclesiam in Turnilann [(149) 1Kb] , Wigero [532 1Kb] comite rogante. Qui Wigerus mox eandem ecclesiam, quae etiam Dorlon nominatur, cum omnibus quae in eadem marchia habuit, post obitum suum sancto Martino et episcopo Mogontino [Col. 0781B] contradit.

1010. [CMLXXXVIII] 4.


[Cod. in marg., Ciclus 25. decennovennalis incipit indictione prima.]

1012. [CMXC] 6. [Marinus 116. papa.]

1020. [CMXCVIII] 14. [Agapitus 117. papa.]

1024. [MII] 18. Otto tertius imperator obiit 10. Kalend. Februarii, sepultusque est Aquisgrani.

Romanorum 92. regnavit Heinricus annis 22.

[Col. 0782A] Heinricus secundus die dominico 7. Idus Juni electione populi laudatus est Mogontiae in regem. Quique ipso eodem die ab archiepiscopo Mogontino Willigiso ante altare sancti Martini confessoris consecrando in regem Mogontiae coronatus.

1025. [MIII] 1. Kilianus abbas Scottorum sancti Martini Coloniae 19. Kal. Januar. obiit [Octavianus 118. papa]

1026. [MIV] 2. Helias Scottus post eum successit annis 20.

1029. [MVII] 5.


[Cod. in marg. Ciclus 26. decennovennalis incipit indictione 5.]

1031. [MIX] 7. Brun episcopus [martirizatus [533 1Kb] est]. [Leo 119. papa.]

[Col. 0782B] 1033. [MXI] 9. Willigisus episcopus Mogontinus obiit feria 6. 7. Kal. Mart. Ercanbaldus abbas Fuldensis successit annis 10, mensibus 6.

1036. [MXIV] 12. Brian [534 1Kb] rex Hiberniae parasceve paschae feria 6. 9. Kal. Mai manibus et mente ad Deum intentus occiditur; [(150) 6Kb] cui successit Donchad filius suus annis 51, nec quartam partem Hiberniae regnavit.

1039. MXVII] 15. [Benedictus 120. papa.]

[Col. 0783A] 1042. [MXX] 18. Benedictus papa, presente et audiente Heinrico imperatore, Richardo etiam abbate viro reverentissimo, sedis sancti Bonifatii, publicam cantavit missam apostolorum Philippi et Jacobi super altare et sancti Bonifatii. . . [535 1Kb] in Fulda Kal. Mai.

1043. [MXXI] 19. Erkanbaldus episcopus Mogontinus obiit 16. Kal. Sept.

1044. [MXXII] 20. Aribo successit episcopus annis 9, mensibus 6.

1045. [MXXIII] 21. [Eclipsis [536 1Kb] solis hora nona verno tempore.]

1046. [MXXIV] 22. Benedictus papa obiit 7. Idus April. Heinricus imperator obiit 2. Idus Julii, sepultusque est Bamberg [537 1Kb] . Johannes papa. [Johannes [Col. 0783B] 121. papa.]

Romanorum 93. regnavit Cuonradus, Francus genere, annis 15.

1047. [MXXV] 1.

1048. [MXXVI] 2.


[Cod. in marg., Ciclus 27, decennovennalis incipit indictione 9.]

1050. [MXXVIII] 4. [Ego [538 1Kb] miser Marianus in peccatis fui in hoc anno natus.]

1053. [MXXXI] 7. Aribo episcopus Mogontinus obiit feria 3. 8. Idus April.

1054. [MXXXII] 8. Sanctus Bardo successit annis 20, baculum 3. Kal. Juni die pentecostes accipiens.

1055. [MXXXIII] 9. [Bardo [539 1Kb] episcopus ab Johanne [Col. 0783C] papa indictione 15. mense Januar. pallium accepit.]

1056. [MXXXIV] 10. Moelcoluim [540 1Kb] [(151) 1Kb] rex Scotiae obiit 7. Kal. Decembr. Donchad, filius filiae [(152) 1Kb] ejus, sibi successit annis 5, mensibus 9.

1058. [MXXXVI] 12. Propter religionem districtam disciplinamque nimiam et propter aliquos Scottos, quos secum habebat Helias Scottus abbas, qui monasterium sancti Pantalionis et sancti Martini in Colonia pariter regebat, Piligrinus Coloniensis episcopus, invidiis [541 1Kb] viris instigatus, Heliae ait, nisi usque dum ipse Piligrinus de curte regia revertisset, nec Helias neque alius Scottus in monasterio Pantalionis fuisset. Tunc Helias atque alii Scotti quibus episcopus dixit condixerunt: si [Col. 0783D] Christus in ipsis fuit peregrinis [542 1Kb] ne umquam [Col. 0784A] omnino ad Coloniam vivus venisset de curte episcopus Piligrinus. Et ita Dominus complevit; atque Helias duo monasteria regnavit.

1059. [MXXXVII]. 13. Piligrinus [543 1Kb] episcopus Coloniensis obiit 8 Kal. Sept. Herimannus episcopus successit annis 19. [Brun [544 1Kb] episcopus Wirziburgensis obiit.] Sanctus archiepiscopus Bardo, praesenti Conrado imperatore, indictione 5, quarto die Idus Novembr., feria quoque quinta, in qua feria crisima [545 1Kb] consecratur et multa etiam sancta et bona opera perficiuntur, in qua equidem dominus noster Jhesus Christus in corpus suum panem et in sanguinem suum vinum nobis sanctificavit, quique est dies honorabilior totius ebdomadae post diem dominicum, consecravit monasterium sancti Martini, sedis [Col. 0784B] Mogontiacensis archiepiscopatus, immo omnium Francorum, in honore sancti Martini episcopi et confessoris, cum multis episcopis atque venerabilibus viris.

1061. [MXXXIX] 15. Cuonradus imperator obiit 2. Idus Juni, sepultusque est Spira. Richardus abbas Fuldensis felicis memoriae obiit 13. Kal. Aug. Hic [546 1Kb] etiam multos sanctos Scottigenae gentis viros in commune fratrum habebat, atque caminatam et dormitorium ipsis seorsum simul et inter fratres subministrabat sicut pater. Cui successit Sigiwart abbas.

Romanorum 94. regnavit Heinricus, filius Cuonradi imperatoris, annis 17.

1062. [MXL] 1. Donnchad [547 1Kb] rex Scotiae in autumno [Col. 0784C] occiditur [19. [548 1Kb] Kal. Sept.] a duce suo Macbethad mac Finnloech, cui [549 1Kb] successit in regnum annis 17 [(153) 1Kb] .

1064. [MXLII] 3. Helias Scottus abbas obiit 3. Idus Aprilis, vir prudens et religiosus, et ideo monasterium sancti Pantalionis cum suo, id est sancti Martini, sibi datum est. Ipse obtimum missalem librum monachi etiam Franci, sine licentia conscriptum, in commune monachorum in monasterio sancti Pantalionis igne comsumpsit, ne alius sine licentia conscriberet aut tale aliquid fecisset. Cui successit Majobus [550 1Kb] Scottus, virgo patiens et sapiens, annis 18.

1065. [MXLIII] 4. Animchadus Scottus monachus et inclusus obiit 3. Kal. Februarii in monasterio [Col. 0784D] Fuldensi. Super cujus sepulchrum visa sunt lumina [* 1Kb] [Col. 0785A] et psalmodia audita. Super quem ego Marianus Scottus 10 annis inclusus, super pedes ejus stans cotidie cantavi missas. Willihelmus monachus et presbiter conversus clericus et sapiens, districtius et religiosior omnium monachorum Fuldensium, sicut nos vidimus, Animcadum rogavit ut se benediceret. Eadem vero ipsa nocte, sicut mihi incluso super Animcadum confirmavit, somniavit Animcadum in suo sepulchro stantem nimio fulgore candentem, et extensa sua manu se ab eo benedici. Cumque etiam fossa sepulchri mei juxta latus ejus in nocte nondum completa permaneret aperta, totam ipsam noctem mellifluo odore scilicet conduxi. Qui quia cum licentia senioris sui nomine Corcram in insola Kelta caritatem fratribus fecit, paucis vero remanentibus [Col. 0785B] post alios exeuntes potumque petentibus, ipse sine licentia prebuit, et inde etiam tunc sicut primum potum seniori misit. Ideo die crastino non tantum de insola Kelta, sed de tota Hibernia ipsum senior projecit; quod humiliter complevit. Ita Tigernacb [551 1Kb] . [(154) 1Kb] Borchecb mihi culpabili in aliqua levi culpa pronuntiavit.

1066 [MXLIV] 5. Benedictus papa Johannem successit. Hic cum papatiam suam vendisset [552 1Kb] , Heinricus imperator perrexit Romam, et pro eo Clementem constituit papam, cum ex ore sancti Petri in Simone mago emtor pariter et venditor spiritualis gratiae sunt anatemati.


[Cod in marg., Ciclus 28. decennovennalis incipit indictione 13.]

[Col. 0785C] 1067. [MXLV] 6.

1068. [MXLVI] 7. Clemens 1. . . [553 1Kb] papa post beatum Petrum.

1069. [MXLVII] 8. Clemens papa obiit 7. Idus Octobris. Bopo papa, qui et Damasus, successit. Nix in occidente in tantum ut silvas fregisset.

1070. [MXLVIII] 9. Bobbo papa obiit. Leo papa 1 . . . post Petrum, successit annis 6.

1072. [ML] 11. Rex Scottiae Macbethad Romae argentum pauperibus seminando distribuit.

1073. [MLI] 12. Sanctus Bardo episcopus Mogontinus obiit 4. Idus Junii.

1074. [MLII] 13. Liuboldus episcopus successit [Col. 0785D] annis 8, mensibus 4. Ego Marianus seculum reliqui.

1075. [MLIII] 14. Aed clericus [554 1Kb] barbosus in Hibernia vir valde famosissimus et mirae religionis---ipse enim feminas et puerulos more clericorum coronando [555 1Kb] tondebat, et coronas non velataque [Col. 0786A] capita feminas conversas debere predicabat, earumque scolam et puellarum, puerorum et laicorum multam habebat---ob id de Hibernia projectus.

1076. [MLIV] 15. Leo papa obiit 16. Kal. Mai.

1077. [MLV] 16. Victor papa 1. . . post Petrum successit annis 3.

1078. [MLVI] 17. Herimannus episcopus Coloniae obiit in quadragesima [556 1Kb] . Anno episcopus successit. Ego Marianus peregrinus factus pro regno coeleste, patriam motuavi [557 1Kb] , et in Colonia 5. feria, Kal. Augusti, monachus effectus. Heinricus imperator obiit 3. Non. Octobris, sepultusque est Spira, ubi et pater ejus jacet.

Romanorum 95. regnavit Heinricus, filius Heinrici imperatoris, annis 10.

1079. [MLVII] 1. Victor papa obiit 5. Kal. Ag. [Col. 0786B] [Macfinlaeg [558 1Kb] [(155) 1Kb] occiditur in Augusto. Lulag successit et occiditur in Martio; cui Moelcol [(156) 1Kb] successit.]---Moelcoluim [(156) 1Kb] , filius Donchaed, regit Scottiam.---[Donchad [559 1Kb] [(157) 1Kb] regnavit annis 5, hoc est a missa sancti Andreae ad eandem et insuper ad nativitatem sanctae Mariae. Inde Macfinlaeg regnavit annis 17 ad eamdem missam sanctae Mariae. Lulach a nativitate sanctae Mariae ad missam sancti Patricii in mense Martio regnavit. Inde Moelcoluim regnavit annis 20 usque ad missam sancti Patricii.]

1080. [MLVIII] 2. Stephanus papa 1. . . successit. Badaebrunna civitas cum duobus monasteriis, id est episcopatus et monachorum, feria 6. ante palmas [Col. 0786C] igne consumitur. In monasterio autem monachorum erat Paternus nomine monachus Scottus, multisque annis inclusus, qui etiam combustionem prenuntiabat, ambiens martirium pro nullo foris exivit, sed in sua clausola combustus per ignem pertransivit in refrigerium. De cujus etiam sepulchro quaedam bona narrantur. Ipsis vero statim diebus, feria 2. post octavas paschae, exiens de Colonia causa claudendi cum abbate Fuldense ad Fuldam, super mattam in clausola ipsius, ubi supra eamdem mattam combustus et passus est, ego oravi.---Stephanus papa obiit 4. Kal. April. Nicolaus papa.---Ecbertus abbas Fuldensis, feria tertia, hora septima, 15. Kal. Decembris obiit. Sigfridus successit in nativitate Domini anno 1.

[Col. 0786D] 1081. [MLIX] 3. Ego Marianus indignus cum Sigfrido abbate Fuldensi juxta corpus sancti Kiliani martiris Wirziburc consecratus ad presbiteratum, sabbato medie quadragesimae [560 1Kb] , 3. Idus Martii, et feria 6. post ascensionem Domini, pridie Idus Maii, inclusus in Fulda per annos 10. Liuboldus episcopus [Col. 0787A] Mogontinus obiit feria 3. 7. Idus Decembris; cui Sigfridus successit.

1082. [MLX] 4. Sigfridus Fuldensis abbas dominico die natalis Domini de Fulda ad regiam curtem exiens, baculum Mogontini achiepiscopatus feria sexta in epiphania accepit, papae etiam tunc Nicolai legato Alexandro, qui non longe postea papa effectus est, hoc idem in curte regia annuente. Witratus decanus Fuldensis post eum in Fulda abbas successit ann. 10. Nicolaus papa obiit. Alexander papa 1 . . . successit annis 10.

1083. [MLXI] 5. Majobus abbas Scottorum Coloniae obiit. [* 1Kb]

[Col. 0787B] 1085. [MLXIII] 7. [* 1Kb]

1086. [MLXIV] 8. Ciclus magnus paschalis [tertio [561 1Kb] ] incipit indictione secunda. Multi divites et pauperes cum Mogontino archiepiscopo, Trajactensi episcopo, Rambergensi episcopo et Radisbonensi episcopo, post transitum sancti Martini, Hierusalem plus 7 milibus perrexerunt. Ubi vero episcopi sedebant, dorsalia pallia pendebant, scutellas et vasa aurea et argentea habebant; ex quibus gloriose comidebant pariter et bibebant.

1087. [MLXV] 9. Arabitae vero fama pecuniae congregati, multosque predictorum in parasceve occidentes (Mart. 25), cum non sustinuerunt, in quoddam [Col. 0787C] [562 1Kb] castellum vacuum Carvasalim nomine nostri fugerunt; quod claudentes, lapidibus et fustibus deffenderunt se contra jacula Arabitarum querentium cunctam peccuniam eorum vel vitam pariter et peccuniam. Tunc unus bonus miles nullo modo prohibitus a sepulchro Domini, nudus foris exivit. Arabitae vero eum statim extendentes in modum crucis sopinum, manibus ipsi et pedibus transfixis in terram clavibus supertectum ventris intra duo latera, et cooperta viscerum ab imo ventris usque gutur super faciem ejus projecientes, scrutaverunt, qualiter humana viscera habentur; deinde eum membratim dividentes, dux ipsorum primum lapidem super eum et unusquisque post illum projecit. Tunc nostris omnibus de castello intuentibus, dixerunt: [Col. 0787D] Vos ita eritis, si totam peccuniam nobis non [Col. 0788A] traderitis. Cum autem nostri promiserunt dare totam suam peccuniam nisi victum, usque ad christianos ducem Arabitarum cum viris 16 totidemque gladiis intromiserunt. Qui cum vidisset episcopos gloriosos cum multis militibus, et dorsalia pallia pendentia et cetera, sicut consuetudinis est paganorum reos tenere, extendit corrigiam circa collum Bambergensis episcopi, quasi domini nostrorum magnitudine et pulchritudine corporis ejus, et ait: Tu et ista tua omnia mea erunt. Episcopus vero per interpretem ait: Quid mihi facies? Et ille dixit: Istum pulchrum sanguinem gutturis tui sugam, et suspendam te sicut unum canem ante castellum. Tunc episcopus, prehenso capite ejus, uno colapho [563 1Kb] percutiens ducem in terram; omnes alii ligati sunt. Qui vero foras [Col. 0788B] erant audientes ista, irruerunt supra castellum. Sed isti ligati supra murum sub gladiis suis contra jacula suorum suppositi, rogaverunt filios et amicos suos, qui ceteros prohibuerunt. Inde bellum inter latrones actum est, cum multi eorum elegerunt peccuniam, multi patres et amicos suos. Feria vero 2 post pascha (Mart. 28) rogantes eum alii qui evaserunt, venit dux de Ramula cum multa manu, et fugans Arabitas, accepit quingentos bisantios aureos [id [564 1Kb] est denarios magnos], captivumque ducem Arabitarum, inimicum multo tempore regis Sarracenorum; et duxit christianos Hierusalem, et inde ad navem. Dominus autem vento prospero portans eos usque ad christianos; nec duo milia de septem milibus reversi sunt.---Nial [565 1Kb] mac Eochoda [(158) 1Kb] rex [Col. 0788C] Ulad obiit Id. Novembris.---Grifri rex Britannorum obiit in autumno.---Donnchad [(159) 1Kb] , filius Briain, rex de Hibernia atque Echmarcach [(160) 1Kb] rex Innarenn [566 1Kb] , viri inter suos non ignobiles, Romam venientes obierunt.

1088. [MLXVI] 10. Donnchad [567 1Kb] oa Mathgamna ri Ulad [(161) 1Kb] in templo Bennchuir [(162) 1Kb] verno tempore occiditur. Domnnall oa Loigsig ri Arad [(163) 1Kb] iceneol eogaen. ifeltigernaeg cluana ejus occissus. Hetbartus rex Anglorum plus 30 annis regnans, obiit in natale Domini.

1089. [MLXVII] 11. Araldus sibi successit. Araldus autem, qui et Arbach vocabatur [568 1Kb] , rex Nordmanndorum, minus mille navibus venit mense Septembri, Anglicam terram regnaturus. Qui Eburaci in autumno [Col. 0788D] plus quam mille laicorum centosque presbiterorum [Col. 0789A] bello occidit de Anglis. Araldus vero rex Anglorum cum septem acibus [569 1Kb] belli statim pervenit, et cum Araldum imparatum absque loricis et ceteris ejusdem rei invenisset, bello occidit, mense Octobr. Willihelmus vero, qui et Bastart, cum Francis intrant interim Anglos; qui cum statim bello occidisset Araldum regem Anglorum, regit Anglos. [Hoc [570 1Kb] anno cometae stella visa est.]

1090. [MLXVIII] 12. Duo papae in Roma, id est episcopus Parmensis, qui expulsus, et Lucensis, qui papa effectus.---Murchad Sciath guerr [(164) 1Kb] oa Briaen occiditur mense Sept.

1091. [MLXIX] 13. Murchad oa Moelnambo oa Briaen obiit verno tempore [(165) 1Kb] .---Ego miser Marianus, jusione episcopi Mogontini et abbatis Fuldensis, [Col. 0789B] feria 6 ante palmas, 3 Non. Aprilis (Apr. 3), post annos 10 meae inclusionis solutus, de clausola in Fulda ad Mogontiam conductus. Dedicatio capellae clausolae monasterii sancti Martini in Mogontia in honore sancti Bartholomei apostoli 6 Idus Julii, feria 6 (Jul. 10), sanctorum septem fratrum in festivitate. In qua clausola eodem die ego Marianus pro peccatis meis secundo includor. Consecratio novi monasterii sanctae Mariae in Mogontia. 9. Kal. Decembris (Nov. 23), feria secunda, die sancti Clementis.

1092. [MLXX] 14. Scottis et Francis vastantibus Anglos, disperguntur et fame moriuntur carnemque humanam manducare et ad hoc homines occidere condire coguntur atque suspendere.

[Col. 0789C] 1093. [MLXXI] 15. Unus clericorum, Carolus nomine, more Simonis magi [570 1Kb] , qui donum spirituale pro precio rogavit ab apostolis, a rege Heinrico comparavit episcopatum civitatis Constantiae. Qui in conventiculo episcoporum et abbatum in monasterio sancti Martini Mogontiae, in assumptione sanctae Mariae facto (Aug. 15), a Sigfrido archiepiscopo Mogontino coram rege Heinrico culpatus, quia per ostium Domini [571 1Kb] non intravit, absque baculo a conventiculo exivit; deinde post annum non vixit.

1094. [MLXXII] 16. Diarmait [(166) 1Kb] rex Lagen. 8. Idus Febr. feria secunda occissus Cuulad [(167) 1Kb] oa Flathrae feria sexta 4. Idus Febr. occiditur.---Sigfridus episcopus Mogontinus 5. Idus Sept. (Sept. 9), die dominico, quasi causa orationis in Galitiam ad [Col. 0789D] Sanctum Jacobum perrexit. Cum autem monasterium monachorum quod est Cluaneca dominico die ante missam sancti Michaelis (Sept. 23) esset, intrans claustrum respuit seculum. Sed dum mercenarii Mogontinum episcopatum comparare vellent precio, Sigfridus in obedientia [572 1Kb] sancti Benedicti, [Col. 0790A] quam abbati deberet, violenter compulsus, Mogontiam 8. Idus Decembris rediit.

1095. [MLXXIII] 17. In hoc anno omnia juxta cursum solis et lunae habentur sicut in anno 15. Tiberii, in quo baptizatus est Dominus, id est dies baptismatis 8. Idus Januarii, epiphaniae die dominico, et crastino die feria 2. initium jejunii Domini; 15. Kal. Martii, in die 40. sui jejunii, 6. feria, victoria ejus de diabolo superato in gula et vana gloria atque avaritia, in quibus diabolus primum Adam in eadem feria prostravit. A baptismate itaque Domini in anno 15. Tiberii hocusque duo magni cicli, hoc est mille sexaginta quatuor anni.---Conchobor [(168) 1Kb] oa Maelsechnaell rex Midi 9. Kal. April. dominico die palmarum occiditur.---Alexander papa obiit dominico [Col. 0790B] die, 11. Kal. Mai. Illdibrandus Romanus archidiaconus successit.

1096. [MLXXIV] 18. Papa predictus decrevit precepto Petri apostoli et sancti Clementis, ut supra, et canonibus patrum per bannum Dei, Petri et Pauli et suum, synodali judicio multorum episcoporum, et contradicens interdixit presbiteris, diaconibus omnibusque clericis, uxores habere et omnino cum feminis habitare, nisi cum eis quas regula vel Nicena synodus concessit. Decrevit quoque ut sub sententia sancti Petri cum Simone damnaretur non solum emptor et venditor cujusque consecrationis officii ecclesiastici, id est episcopatus, presbiteratus, diaconatus, prepositurae, decanatiae, ecclesiae vel decimationis, [Col. 0790C] sed socius transgressoris. Dominus enim dixit: Gratis accepistis, gratis date. Unde de predicta synodo legati papae missi ad Heinricum regem Romanorum, id est duo episcopi cum regina, regis ejusdem matre, ut et universali synodo coram rege, communi omnium episcoporum interdictu, feminas separarent a clericis, et maxime a presbiteris; noluerunt esse in pascha cum rege in civitate Bamberg (Apr. 20), nec [ne ED. PATR.] cibum vel societatem Hermanni ejusdem civitatis episcopi, qui olim comparavit episcopatum et servivit regi in hoc pascha, haberent.---[Dunatus [573 1Kb] , episcopus Dulim [574 1Kb] [(169) 1Kb] obiit Idus Mai.]

1097. [MLXXV] 19. Cum quidam [575 1Kb] clerici sub sententia interdicti apostolici libentius esse voluerunt, [Col. 0790D] quam feminas et uxores carere, ut vel per alios castigarentur, decrevit papa synodica legatione etiam hoc anno, ut predicto anno nullus christianus audiret missam conjugati presbiteri.---17. Kal. Aug. obiit Widradus abbas Fuldensis. [* 1Kb]

[Col. 0791A] 1098. [MLXXVI] 20. In [576 1Kb] hoc anno dominica passio secundum cursum solis et lunae tertio habetur, hoc est a passione Christi duo magni cicli, id est 1064 anni.


Octoginta [577 1Kb] ducenti necnon milia quinque
Constant omnes anni tempus usque hoc Adam.
Multum [(170) 1Kb] ob excerptos legimus barbaricos
Reges justificandos gestaque turbida egenos.
Collige litteram anteriorem [parvum, volvito summam,
Existat numeratus auctor; intra require,
Rectus omnes me tulit in novum [sc. librum] ordine laudis.

1099. [MLXXVII] 21. In concilio 24 episcoporum, abbatum multorumque clericorum, Vurmatia [578 1Kb] mense Martii facto [(171) 1Kb] , presente Heinrico rege, [Col. 0791B] decretum est ut bannum Illibrandi [579 1Kb] papae nullus curaret, nec papa esset. Papa vero regem cum suis in quadragesima tribus excommunicavit causis, ob infamiam peccatorum suorum, et unitatem suam cum simoniacis, et hanc scisuram ecclesiae inter papam et alios. Inde causa quasi justa primates regni quasi excommunicato [580 1Kb] contradicunt regi, temptantes eum projecire regno.---[Bilis [581 1Kb] , militum Boponis et Gotobaldi frater, Wirziburg sancti Kiliani canonicus [582 1Kb] , moribus et etate et cantatione laudabilis, in choro multum utilis, dum Decembr. mense jacuit mortuus clamans et gemens de terroribus et minationibus et calumnis presentis diaboli, ob suam cantationem misserabiliter laboravit; non enim vacua vociferatione falsaque litterarum multarum [Col. 0791C] adjactione [583 1Kb] super unam litteram vel pulchritudine soni, sed corde trito per intenta verba placatus Deus. Quod igitur quasi angelus. . . . . . [584 1Kb] pulchre semper in choro cantavit, moriturus a diabolo carpitus acriter [585 1Kb] audivit.]

1100. [MLXXVIII] 22. Heinricus ergo rex et Illibrandus papa convenientes mense Martio [(172) 1Kb] in Longobardia, rex a papa solutionem banni, papa vero sedem apostolicam a rege accepit. Convenientes autem Suavi et Saxones et Walp dux Boariorum, episcopi septem de Saxonibus et alii sex, Pataviensis, Salsabogiensis, Wirziburgiensis, Vurmatiensis et Mogontiensis episcopi, juxta Bamberc [in marg. Forkem.] dominica tertia [(173) 1Kb] quadragesimae, Rodulfum [Col. 0792A] ducem Suaevorum super se constituunt, et dominica mediae quadragesimae (Mart. 26). Mogontia ungunt in regem, viasque Alpi montis contra Heinricum muniunt. Haec cum cognovit Heinricus, per Aquileiam Radisbonam post pacha pervenit, et ad Rodulfum in Suaviam contra se certare temptantem festinavit. Cum vero Rodulfus fugit, Heinricus Suaviam predavit. Convenientes quoque circa Renum inter Mogontiam et Wormatiam mense Aug. pugnare prohibiti. Conventione quoque in eodem loco facta in Kal. Nov. (Nov. 1.), Rodulfus Heinrico oviam non venit [586 1Kb] . Heinricus Suaviam [587 1Kb] predavit et castella per hiemem fregit.

1101. [MLXXIX] 23. Gregorius [588 1Kb] [(174) 1Kb] papa, qui et Illibrandus episcopus, servus [589 1Kb] servorum Dei, per totum Italicum regnum et Teutonicorum [590 1Kb] , debitam [Col. 0792B] sancto Petro obedientiam exhibentibus apostolicam benedictionem. Si qui sunt presbiteri vel diaconi vel subdiaconi, qui jaceant in crimine fornicationis, interdicimus eis ex parte omnipotentis Dei et auctoritate sancti Petri introitum ecclesiae, usque dum peniteant et emendent. Si qui vero in peccato suo perseverare maluerint, nullus vestrum officium eorum auscultare presumat, quia benedictio illius vertitur in maledictionem, et oratio in peccatum, testante Domino per prophetam, »Maledicam, inquit, benedictionibus vestris. Heinricus rex in pentecosten Mogontiae deponit Illibrandum papam (an. 1080, Mai 31), et Vugbertum Ravennnae episcopum in nativitate Johannis (Jun. 24) baptistae Pressea [591 1Kb] [(175) 1Kb] episcopatu pro eo facit papam. Rodolfum quoque regem Saxonum [Col. 0792C] occidit bello Merseburc, ubi et sepultus Idus Octobr. Mogontia cum muris Kal. Decembr. terre motu ita concussa, ut in monasterio sancti Victoris quasi dimedio miliario a Mogontia mortuum terra sursum cum feretro proiceret.

1103. [MLXXXI] 25. Heinricus rex a pentecosten diebus quadragesima Romam contra Illibrandum papam expugnat (Mai. 23 Jun.), non intrare petivit [592 1Kb] . Mogontia civitas intra octavas pentecosten ex parte majore et monasterium episcopale aliaque tria monasteria igne consumta (Aug.). Suevi in autumno Cuonradi fratrem Herimannum, Heinrici de Lacha [593 1Kb] fratris filium, pro Rodulfo faciunt regem, et in nativitate Domini in Saxonia ungitur in regem.

[Col. 0793A] 1104. [MLXXXI] 26. Prima paschalis lunae 4 Non. Aprilis toto orbi apparuit, cum 2 Non. Aprilis esse deberet. Multa [594 1Kb] homicidia et predationes inter [Col. 0794A] Heinricum regem et Illibrandum papam, ita ut in nocte palmarum multi sunt occisi [595 1Kb] (Apr. 17).



CONTINUATIO PRIMA.
Ex codice Romano.
[Col. 0793]

[Col. 0793A] 1105. [MLXXXIII] (A. Wirzb.) Roma capta est a Heinrico rege, et pestilentia magna facta est.

1106. [MLXXXIV] Heinricus imperator de Italia revertitur, et Augusta ab eo obsidetur et capitur. Sigefridus archiepiscopus obiit.

[Col. 0793B] 1107. [MLXXXV] Heinricus imperator Saxoniam vastat. Synodus Moguntiae apud Sanctum Albanum habetur. Meginhardus Werzeburgensis episcopus constituitur. Obierunt Gregorius papa, qui et Hiltibrant, Dietmarus Wormatiensis episcopus, Hermannus palatinus comes.

1108. [MLXXXVI] Bellum juxta Bleihefelt committitur 3 Idus Aug. Hermannus nomen regis deposuit et ipse mox perit. Werzeburg a Saxonibus capta est et mox ab imperatore recepta.

[1109. [MLXXXVII] Bertha imperatrix obiit.

1110. [MLXXXVIII] Wezel Moguntinus archiepiscopus et Meginhard Werzeburgensis episcopus obierunt. Buggo episcopus Halberstatensis Gozlariae occiditur. [Col. 0793C] Bellum juxta Glicho castellum in Turingia juxta Erphesfurt situm inter imperatorem Heinricum [596 1Kb] et Eggibertum marchionem in vigilia Domini die dominica, in quo Burchardus Losanae episcopus occisus est. Obierunt episcopi Sigewinus Coloniensis, Otto Radisponensis. Constituuntur episcopi Ruothardus Mogonciensis, Hermanus Coloniensis, Emehardus Werzeburgensis.

1112. [597 1Kb] [MXC] Imperator Italiam petit. Obierunt Huozmannus episcopus Spirensis, Hermannus [Col. 0794A] Metensis, Liudolfus dux et Berhtolfus dux, filius Rudolfi. Eggibertus marchio occisus est. Adelbero episcopus Wirzeburgensis obiit.

1113. [598 1Kb] [MXCI] Mahthildis de Longobardia imperatori rebellat.

[Col. 0794B] 1115. [MXCIII] Fratizlaus dux Boemiae in venatu repente de equo cadens, subitanea morte discessit.

1117. [MXCV] Ladizlaus rex Pannoniae vir piae memoriae, item Liupoldus marchio et Heinricus palatinus comes obierunt.

1123. [MCI] Cuonradus, filius imperatoris, in Longobardia veneno periit. Obierunt archiepiscopi Engelbertus Trevirensis et Liemarus Premensis.

1124. [MCII].


[Cod. in marg.: Ciclus decennovennalis indictione 10. incipit.]

1126. [MCIV] Heinricus [599 1Kb] rex a patre suo propter excommunicationem recedens, catholicorum suscepit patrocinium.

[Col. 0794C] 1127. [MCV] Heinricus rex et Mogontinus archiepiscopus R. [(176) 1Kb] , imperatore tenente Mogontiam, usque ad castellum cum exercitu venerunt, et frustrati abierunt. Nourinberg capitur. Pater a filio Radispone mirabiliter superatur.

1128. [MCVI] Crux, lancea, corona et caetera regni insignia filio coram principibus regni traduntur.

1155. [MCXXXIII] In [600 1Kb] hoc anno 4 Non. Aug. hora diei quasi nona eclipsis solis facta est tanta, ut stellae videri possent in celo.



CONTINUATIO SECUNDA.
Ex codice Lond.
[Col. 0793]

[Col. 0793D] 1105. [MLXXXIII] 27. Heinricus urbem Romae infregit et cepit, Wicbertum [601 1Kb] in sede apostolica constituit. Hiltebrandus vero Beneventum adiit, ubi usque [Col. 0794D] ad obitum suum deguit. Heinricus vero [602 1Kb] in Teutonicam patriam rediit.

1106. [MLXXXIV] 28. Hildebrandus [603 1Kb] obiit [(177) 1Kb] .
[* 5Kb]

[Col. 0796A] 1107. MLXXXV] [(178) 3Kb] 29. Heinricus [604 1Kb] Saxones bello vicit, patriam obtinuit, eosque sibi jurare et obsequi coegit; sed postquam exercitum dimisit, Saxones occulte ceperunt congregari adversus imperatorem Heinricum [605 1Kb] , dolo volentes eum occidere. Ille autem, dolo comperto, declinavit iusidias eorum, egrediendo de illa provincia.

1108. [MLXXXVI] 30. Heinricus [606 1Kb] juxta Wirzeburgum Suevis et Saxonibus bello congressus et quorundam suorum perfidorum, in ipso conflictu se ad hostem [607 1Kb] convertentium, presidio desertus, a quodam etiam collaterali suo in vertice ense percussus, dedit se cum paucis in fugam. Hostes vero insecuti usque ad urbem predictam, ceperunt eam, et episcopum Alberonem a [608 1Kb] Heinrico ob perfidiam [Col. 0796B] expulsum ibidem restituerunt, expulso Mainardo [609 1Kb] episcopo ibidem a [608 1Kb] Heinrico constituto. Paulo post Heinricus eandem urbem congregató exercitu obsedit et cepit, episcopoque Alberoni, quia suus erat patrinus, concessit, ut remaneret sibi fidelis et episcopus urbis. Illo autem nolente Heinrico subesse, Heinricus, quia nimium pius erat, liberum illum permisit abire.---Wilelmus rex Angelorum [610 1Kb] fecit describi omnes totius Angliae possessiones in agris, in hominibus, in animalibus omnibus, in omnibus mansionibus a majori usque ad minimam [611 1Kb] et in omni censu, qui ex omnium terris posset reddi; et vexata est terra multis cladibus inde procedentibus.

1109. [MLXXXVII] 31. Wilelmus rex Anglorum obiit 5 Idus Septembris; Wilelmus, filius ejus, unctusque [Col. 0796C] est [612 1Kb] in regem 4 Non. Octobris [613 1Kb] .



EX FLORENTII WIGORNIENSIS HISTORIA.
[Col. 0795]

[Col. 0795C] 1113. [MLXXXXI] 35 . . . . . Erant duo, ut in Anglia ferebatur, qui dicebantur Romani pontifices, a se [Col. 0796C] invicem discordantes et ecclesiam Dei inter se divisam post se trahentes: Urbanus scilicet, qui prius [Col. 0797A] fuerat vocatus Odo, episcopus Hostiensis; et Clemens, qui Wibertus appellatus fuerat, archiepiscopus Ravennensis. Quae res, ut de aliis mundi partibus sileamus, per plures annos ecclesiam Angliae in tantum occupavit, ut ex quo Gregorius, qui et Hildebrandus, defunctus fuit, nulli loco papae usque ad hoc tempus subdi vel obedire voluerit. Urbanum pro vicario beati Petri Italia Galliaque jam receperat . . . . .

1118. [MXCVI] 40 . . . . . Urbanus papa venit in Galliam, et apud Clarum montem quadragesimali tempore synodo celebrata, ad Turcas, Sarracenos, Turcopolos aliosque paganos debellandos, Hierusalem proficisci hortatus est christianos. Cujus hortatu mox in ipsa synodo comes Sancti Egidii Raimundus, [Col. 0797B] et cum eo multi alii cruce Christi signati, peregrinationem se pro Deo subituros et quod suaserat peracturos spoponderunt. Quibus auditis, de Italia, Germania, Gallia, Anglia, caeteri christiani ad eandem profectionem certatim se paravere. Quorum duces et primates extitere Podiensis episcopus Aimerus, Hostiensis episcopus cum aliis episcopis quam pluribus, Petrus monachus, Hugo Magnus, Philippi regis Francorum germanus, dux Lothariensis Godefridus, Carnotensis, comes Sthephanus, Nordmannorum comes Robertus, Flandrensis comes Robertus, duo germani Godefridi ducis comes Eustachius Bononiensis et Baldwinus, praedictus comes Reimundus, Boemundus, Roberti Guiscardi filius . . . .

[Col. 0797C] 1120. [MXCVIII] 42 . . . . Antiochia civitas a christianis 3. Nonas Junii, feria quarta, capta est. In qua paucis diebus transactis lancea, qua mundi Salvator in crucis patibulo pendens vulneratus fuit, Andrea apostolo sanctorum mitissimo revelante, in ecclesia sancti Petri apostoli inventa est. Cujus inventione christiani animati. 4 Kal. Julii, feria secunda, secum illam deferentes, de civitate exierunt, et cum paganis praelio commisso, Curbaranum, principem militiae soldani Persiae, et Turcos, Arabes, Sarracenos, Publicanos, Azimatos, Persas, Agulanos et alias multas gentes in ore gladii fugantes, multis milibus ex eis occisis, Dei virtute plenam victoriam habuerunt. Splendor insolitus per totam fere noctem [Col. 0797D] 5 Kal. Octobris emicuit . . . . . Rogerus dux Apuliae, adunato grandi exercitu, Capuanam civitatem a sua ditione resilientem obsedit. Urbanus papa, comitante secum Dorobernensi archiepiscopo Anselmo, ut illi mandarat, ad concilium quod apud Barum Kal. Octobris celebrari constituit, profiscicitur. In quo concilio plurima de fide catholica ab apostolico diserta sunt facunda oratione. Ubi etiam mota quaestione ex parte Graecorum, evangelica auctoritate probare volentium, Spiritum sanctum processionem non habere nisi tantum a Patre, praefatus Anselmus sic de negotio tractavit, disseruit, absolvit, ut in ipso conventu nemo existeret, qui non inde sibi satisfactum consentiret.

1121. [MXCIX] 43. Urbanus papa tertia hebdomada [Col. 0798A] paschae magnum concilium tenuit Romae. In quo recisis recidendis et statutis statuendis, in adversarios sanctae ecclesiae excommunicationis sententiam in omnes laicos investituras ecclesiarum dantes, et omnes easdem investituras de manibus illorum accipientes, necnon omnes in officium sic dati honoris hujusmodi consecrantes, cum toto consilio papa intorsit. Eos quoque anathematis vinculo colligavit, qui pro ecclesiasticis honoribus laicorum homines fiunt, dicens, nimis execrabile videri, ut manus, quae in tantam eminentiam excreverant, ut quod nulli angelorum concessum est, Deum cuncta creantem suo signaculo creent et eundem ipsum pro redemptione et salute totius mundi summi Dei patris obtutibus offerant, in hanc ignominiam detrudantur, [Col. 0798B] ut ancillae fiant earum manuum, quae die ac nocte obscoenis contactibus inquinantur, sive rapinis ac injustae sanguinum effusioni addictae commaculantur. Fiat, fiat, ab omnibus est clamatum; et in his concilium consummatum est. Post haec archiepiscopus Lugdunum perrexit . . .

Idus Julii, feria quinta Hierusalem a Christianis capta est, et post haec 11 Kal. Augusti, eadem feria, Lothariensis dux Godefridus ab omni exercitu in regem est electus.---Urbanus papa 4 Kal. Augusti, feria quinta, obiit.---Christiani cum Amiraviso, principe militiae et secundo in potestate totius regni regis Babyloniae, ante civitatem Ascalonam 2 Idus Augusti, eadem feria, bellum habentes [Col. 0798C] maximum, Christo largiente, potiti sunt victoria.---Paschalis, vir venerandus, qui ab Hildebrando papa presbyter fuerat ordinatus, a Romano populo Idib. Augusti electus, die sequenti, id est 19 Kal. Septemb., feria prima, in papam est consecratus . . .

1122. [MC] 44. Clemens papa, qui et Wibertus, obiit . . .

Interea Hierusalem domum redierunt comites Robertus Flandrensis et Eustachius Bononiensis primitus; dein Normannorum comes Robertus cum uxore, quam sibi in Sicilia desponsaverat, repatriavit . . .

1123. [MCI] 43. Filius Eustachii senioris comitis Bononiensis, Godefridus rex Hierosolymorum, qui praepotens exstiterat dux Lothariensium, diem clausit [Col. 0798D] ultimum, et in ecclesia Golgothana sepultus requiescit. Cujus post obitum christiani unanimi consilio ejus germanum sibi in regem elegerunt Balduinum.

1128. [MCVI] 48 . . . Quo anno facta est nimis execrabilis contentio inter imperatorem de Alemannia et filium ejus . . .

Romanorum 96. Henricus quartus obiit, cui filius suus Henricus succedens, regnavit annis 19 . . .

1132. [MCX] 4. Rex Anglorum Henricus filiam suam Henrico regi Teutonicorum dedit in conjugem . . .

1133. [MCXI] 5. Henricus rex Teutonicorum Romam venit, Paschalem papam cepit et in custodia posuit, sed postmodum ad pontem viae Salariae, ubi pachalem [Col. 0799A] festivitatem in campo celebraverunt, pacem cum eo fecit. Hoc autem modo reconciliatio inter regem et dominum papam facta est, et hoc est juramentum regis [(179) 1Kb] : Ego Henricus rex liberos dimittam 4 vel 5 feria proxima dominum papam et episcopos et cardinales, et omnes captivos et obsides, qui pro eo vel cum eo capti sunt, securos produci faciam intra portas Transtiberinae civitatis, nec ulterius capiam aut capi permittam eos qui in fidelitate domini papae Paschalis permanent, et populo Romano et Transtiberinae et insulae civitatis pacem et securitatem servabo, tam per me quam meos, et in personis et in rebus, qui mihi pacem servaverint. Dominum papam Paschalem fideliter adjuvabo, ut papatum quiete et secure teneat, patrimonia et possessiones Romanae [Col. 0799B] ecclesiae, quae abstuli, restituam, cuncta quae habere debet more antecessorum meorum recuperare et tenere adjuvabo bona fide, et domino papae Paschali obedientiam, salvo honore regni et imperii, sicut catholici imperatores catholicis pontificibus Romanis. Haec omnia observabo bona fide, sine fraude et malo ingenio. Et isti sunt juratores ex parte ipsius regis: Fredericus Coloniensis archiepiscopus, Gebehardus Tridentius [614 1Kb] episcopus, Burhardus [614 1Kb] Monasteriensis episcopus, Bruno Spirensis episcopus, Albertus cancellarius, comes Heremannus, Fredericus comes palatinus, Berengarius comes, Bonifacius martio [614 1Kb] , Albertus comes de Blandriaco, Fredericus comes, Godefridus comes, Warnerius martio [614 1Kb] .

Dominus [(180) 1Kb] papa Paschalis 156 concedet domino [Col. 0799C] regi Henrico et regno ejus, et privilegio suo sub anathemate confirmabit et corroborabit, episcopo vel abbate libere electo sine symonia assensu regis, quod dominus rex eum annulo et virga investiat. Episcopus autem vel abbas a rege investitus, libere accipiat consecrationem ab episcopo ad quem pertinuerit. Si quis vero a clero et populo eligatur, nisi a rege investiatur, a nemine consecretur, et archiepiscopi et episcopi libertatem habeant consecrandi a rege investitos. Super his etiam dominus papa Paschalis non inquietabit dominum regem Henricum, nec ejus regnum et imperium. Dominus papa Paschalis non inquietabit dominum regem Henricum, nec ejus imperium vel regnum, de investitura episcopatuum vel abbatiarum, neque de injuria sibi illata et suis, neque [Col. 0799D] aliquod malum reddet sibi vel alicui personae pro hac causa, et penitus in personam regis Henrici nunquam anathema ponet, nec remanebit, in domino papa, quin coronet eum, sicut in ordine continetur, et regnum et imperium officii sui auxilio eum tenere adjuvabit pro posse suo, et haec adimplebit dominus papa sine fraude et malo ingenio. Haec sunt nomina illorum episcoporum et cardinalium, qui praecepto domini papae Paschalis privilegium et amicitiam sacramento [Col. 0800A] confirmaverunt domino imperatori Henrico: Petrus Portuensis episcopus, Centius Sabiniensis episcopus, Robertus cardinalis Sancti Eusebii, Bonifacius cardinalis Sancti Marci, Anastasius cardinalis Sancti Clementis, Gregorius cardinalis Sanctorum apostolorum Petri et Pauli, item Gregorius cardinalis Sancti Grisogoni, Joannes cardinalis Sanctae Potentianae, Rhisus cardinalis Sancti Laurentii, Rainerus cardinalis Sanctorum Marcellini et Petri, Vitalis cardinalis sanctae Balbinae, Dunzo cardinalis Sancti Martini, Theobaldus cardinalis Joannis et Pauli, Joannes diaconus Sanctae Mariae in schola Graeca.

Paschalis [(181) 1Kb] episcopus, servus servorum Dei, carissimo in Christo filio Henrico Teutonicorum regi et per Dei operis gratiam Romanorum imperatori augusto [Col. 0800B] salutem et apostolicam benedictionem. Regnum vestrum sanctae Romanae ecclesiae singulariter cohaerere dispositio divina constituit. Praedecessores vestri probitatem cum prudentiae amplioris gratia ac Romanae urbis coronam et imperium consecuti sunt. Ad cujus videlicet coronae et imperii dignitatem tuam quoque personam, fili carrissime Henrice, per nostri sacerdotii ministerium majestas divina provexit. Illam igitur dignitatis praerogativam, quam praedecessores nostri vestris praedecessoribus, catholicis imperatoribus, concesserunt et privilegiorum paginis confirmaverunt, nos quoque dilectioni tuae concedimus, et praesentis privilegii pagina confirmamus, ut regni tui episcopis vel abbatibus, libere praeter violentiam et symoniam electis, investituram virgae et annuli conferas. [Col. 0800C] Post investitionem vero canonice consecrationem accipiat ab episcopo, ad quem pertinuerit. Si quis autem a clero et populo praeter tuum assensum electus fuerit, nisi a te investiatur, a nemine consecretur. Sane episcopi vel archiepiscopi libertatem habeant, a te investitos episcopos vel abbates canonice consecrandi. Praedecessores enim vestri ecclesias regni sui tantis regalium suorum beneficiis ampliarunt, ut regnum ipsum episcoporum maxime vel abbatum praediis oporteat communiri, et post plures dissensiones, quae electionibus saepe contingunt, regali oporteat majestate compesci. Quam ob rem prudentiae et potestativae curae debes solicitus imminere, ut Romanae ecclesiae celsitudo et caeterarum salas praestante Domino beneficiis et servitiis conservetur. [Col. 0800D] Si qua agitur ecclesiastica vel secularis persona hanc nostrae concessionis paginam temerario ausu pervertere temptaverit, anathematis vinculo, nisi resipuerit, innodetur, honoris quoque ac dignitatis suae periculum patiatur. Observantes autem misericordia divina custodiat, et personam potestatemque tuam ad honorem suum et gloriam feliciter imperare concedat.

His conventionibus et juramentis inter dominum papam et regem in paschali festivitate facta est [Col. 0801A] concordia. Deinde Romam Idus Aprilis rex venit, quem papa, in ecclesia sancti Petri missam celebrans, in imperatorem consecravit, et ei suisque omnibus absolutionem fecit, et omnem injuriam sibi factam condonavit.

1134. [MCXII] 6. Anno pontificatus domini papae Paschalis secundi 13, indictione 5, mense Martio, 15 Kal. Aprilis, celebratum est concilium Romae Lateranis in basilica Constantiniana [(182) 1Kb] . In quo cum dominus papa resedisset [615 1Kb] cum archiepiscopis et episcopis et cardinalibus et varia multitudine clericorum et laicorum, ultima die concilii, facta coram omnibus professione catholicae fidei, ne quis de fide ipsius dubitaret, dixit: Amplector omnem divinam Scripturam, scilicet veteris ac novi testamenti, [Col. 0801B] legem a Moyse scriptam et a sanctis prophetis. Amplector quatuor evangelia, septem canonicas epistolas, epistolas gloriosi doctoris beati Pauli apostoli, sanctos canones apostolorum, quatuor concilia universalia sicut quatuor evangelia, Nicenum, Ephesinum, Constantinopolitanum, Chalcedonense; Antiochenum concilium et decreta sanctorum patrum Romanorum pontificum, et praecipue decreta domini mei papae Gregorii septimi et beatae memoriae papae Urbani. Quae ipsi laudaverunt, laudo. Quae ipsi tenuerunt, teneo. Quae confirmaverunt, confirmo. Quae damnaverunt, damno. Quae repulerunt, repello. Quae interdixerunt, interdico. Quae prohibuerunt, prohibeo. In omnibus et per omnia in his semper perseverabo. Quibus expletis, surrexit pro omnibus Girardus Engolismensis episcopus, [Col. 0801C] legatus in Aquitania, et communi assensu domini papae Paschalis totiusque concilii coram omnibus legit hanc scripturam: Privilegium illud, quod non est privilegium, sed vere debet dici pravilegium [616 1Kb] , pro liberatione captivorum et Ecclesiae a domino papa Paschali per violentiam regis Henrici extortum, nos omnes in hoc concilio cum domino congregati, canonica censura et ecclesiastica auctoritate judicio sancti Spiritus damnamus, et irritum esse judicamus, atque omnino quassamus, et ne quid auctoritatis et efficacitatis habeat, penitus excommunicamus; et hoc ideo damnatum est, quia in eo privilegio continetur quod electus canonice a clero et populo a nemine consecretur nisi prius a rege [Col. 0802A] investiatur, quod [617 1Kb] est contra sanctum Spiritum et canonicam institutionem. Perlecta vero hac carta, acclamatum est ab universo concilio: Amen, fiat, fiat. Archiepiscopi cum suis suffraganeis qui interfuerunt hi sunt: Joannes patriarcha Veneticus, Sennes [618 1Kb] Capuanus, Landulfus Beneventanus, Amalphitanus, Rogitanus, Hidrontinus, Brundusinus, Capsanus, Girontinus, et Graeci, Rosanus et archiepiscopus Sanctae Severinae. Episcopi vero Centius Savinensis, Petrus Portuensis, Leo Ostiensis, Cono Prenestinus, Gerardus Engolismus, Calo Leonensis, legatus pro Bituricensi et Viennensi archiepiscopis, Rogerus Vulturnensis, Gaufridus Senensis, Rollandus Populoniensis, Gregorius Terracinensis, Gulielmus Trojanus, Gibinus Siracusanus, legatus pro omnibus [Col. 0802B] Siculis, alii fere 100 episcopi. Siguinus et Joannes Tusculanus episcopi, cum essent Romae illa die, concilio non interfuerunt. Qui postea, lecta damnatione privilegii, consenserunt et laudaverunt . . .

1136. [MCXIV] 8. Henrico Romanorum imperatori Matildis, filia regis Anglorum Henrici, 8. Idus Januarii, Moguntiae desponsata, et in imperatricem est consecrata . . .

1137. [MCXV] 9. Hoc anno hiems extitit asperrima, ita ut omnes fere per Angliam pontes glacie frangerentur. Imperator Henricus, postquam Coloniam diu obsedisset [(183) 1Kb] et multos suorum campestri praelio perdidisset, pacem apud civitatem Nussam [619 1Kb] juramento fecit . . .

1139. [MCXVII] 11 . . . Apud Lumbardiam magno [Col. 0802C] terrae motu facto, et, ut testati sunt qui novere, 40 dierum spatio durante, plurima domorum aedificia corruere. Et, quod visu dictuque constat mirabile, villa quaedam pergrandis mota est repente de statu proprio, jamque ab omnibus longe remoto consistere cernitur loco. Mediolani dum patriae dignitatis viri de re publica tractantes sub una residerent turri, auribus omnium vox foras insonuit, unum ex illis nomine vocans et festinato exire rogans. Quo tardante, persona quaedam coram apparuit, quae vocatum virum ut egrederetur prece obtinuit. Exeunte illo, turris repente cecidit et omnes qui ibidem aderant casu mirabili oppressit [(184) 5Kb] .




ANNO MXLV-MC.
LANDULFUS SENIOR CLERICUS MEDIOLANENSIS.




[Col. 0803]
LANDULFI HISTORIA MEDIOLANENSIS. EDIDERUNT L. C. BETHMANN ET W. WATTENBACH.
(Apud PERTZ, Monumenta Germaniae historica, Script. tom. VIII, pag. 32.)





NOTITIA IN LANDULFUM. AETAS, NATALES, PATRIA, RES GESTAE, SCRIPTA.

[Col. 0803A] Ecclesiae Mediolanensis discidium post Arnulfum alterum ad scribendum excitavit Landulfum, qui eidem cum illo parti favit, sed multo acerbius scripsit, nec sententiam quantum scimus postea mutavit; partium magis quam veritatis studio ductus, et caeco nonnunquam furore abreptus. Nomen codicum subscriptiones indicant, et littera L. in praefationis exordio nominis loco posita. Genus latet, sed populo magis quam nobilitati eum favisse, bene jam animadvertit comes Giulini [(1) 1Kb] ; nam et in enarrandis pugnis quae versus a. 1045 inter utrosque exarserunt, [Col. 0804A] popularem se ostendit, et, Widonem laudans archiepiscopum, acerbe invehitur in clericos quibus hic propter generis humilitatem invisus erat. Clericum se fuisse et ipse III, 1, indicat [(2) 1Kb] , et scribendi genus rerumque ecclesiasticarum scientia comprobat; epistola autem operi praemissa ad ecclesiae Mediolanensis archipresbyterum, locum ei inter ordinarios assignare videtur. De tempore quo scripsit, nihil certi nobis traditum est. Si fides est codicibus, archipresbyteri illius nomen ab littera L. incipiebat; sed nullius per eos annos mentionem inveni, [Col. 0805A] in quem hoc conveniret. Patet tamen locus inter Anselmum qui a. 1100 invenitur [(3) 1Kb] , et Olricum qui a. 1110 electus est. Neque vero ultra hunc annum descendere possumus, cum post Heriberti mortem (1045) quae sui ipsius temporibus evenerint se scripturum esse spondeat II, 34, multis quassatum tribulationibus quasi ipse cum ordine suo sit perpessus [(4) 1Kb] . Non tamen, ut Arnulfus, inter ipsas res gestas scripsit, quamvis mirum sit eum nusquam mentionem fecisse rerum memoria praecipue dignarum quae post a. 1085 acciderunt, et carmen libro II praemissum inter medias turbas illas scriptum esse videatur. Nam comites duos majores sedis Ambrosianae oberrantes, quos ibi commemorat, Gotofredum et Attonem esse suspiceris, itaque his viventibus eum scripsisse. [Col. 0805B] Sed de neutro quando obierit compertum habemus, et eadem partium studia per longa tempora Mediolanenses adhuc exercuisse, ex Landulfi a S. Paulo Historia discimus. Misera quam deplorat cleri Ambrosiani conditio, bene convenit temporibus Grosolani, qui per a. 1102-1112 sedem illam perturbavit, ut ait auctor Catalogi mox edendi. Nihil in Landulfi nostri opere legitur quod non eodem omnia tempore scripta esse probet; deduxit autem eam ad annum usque 1085, et III, 30, rei meminit quae secundo Anselmi IV anno evenit, i. e. 1099 vel 1100. Quod cum postea addidisse potuerit, alia causa accedit quae jam de rebus satis remotis eum scripsisse prodat. Nam cum temporum ordinem ubique prorsus neglexerit, vel in iis quae in extremo opere tetigit, [Col. 0805C] foedissime omnia perturbavit. Tedaldum enim, qui a. 1075 archiepiscopus factus est, ante electionem praelio adfuisse narrat, quo Heinricus rex Saxones devicerit; in eodem autem praelio Rodulfum regem occisum esse refert. Nec multo melius sequentia ordinavit. Quare mihi quidem verisimile esse videtur Landulfum senem jam factum, cum adversariorum factio dudum praevaluisset, animi aegritudinem solari voluisse expositione causarum quae clerum de statu suo dejecerant. Eas enim memoriae suae [(5) 1Kb] firmiter inhaerere ait, nunc vero ad posterorum tutelam litteris sese esse consignaturum. Id unum mireris, quod talia dirigere licuerit ad archipresbyterum praevalente parte pontificia electum. Neminem [Col. 0805D] adhuc tantas res scribendas sibi sumpsisse queritur, unde Arnulfi opus eum latuisse apparet. Ipse autem reminiscens, ut ait [(6) 1Kb] , e quanta magnitudine quantisque honoribus clerus cecidisset, sedule omnia contulit quae priscam ejus magnificentiam illustrare [Col. 0806A] possent, deinde a Walperto continuam narrationis seriem exorsus est. Postremorum ipse testis fuit, alia a videntibus comperuit [(7) 1Kb] , ea autem quae ante annum 1045 acciderunt, multo sudore multoque labore, antiquos sciscitando omnes se reperisse asserit, et civitatum Italiae totius librorum paginas rimando esse scrutatum [(8) 1Kb] . Ex his igitur ipse indicat, praeter Scripturam sacram et Ambrosii, Augustini, Gregorii Magni opera theologica, quorum locos largissime affert, Paulini Vitam Ambrosii [(9) 1Kb] , Gregorii Registrum [(10) 1Kb] et Dialogos [(11) 1Kb] , librum De situ urbis Mediolani cum Vitis primorum pontificum [(12) 1Kb] , et Pontificale Romanorum Gestaque Longobardorum [(13) 1Kb] ; sed ad haec ablegat potius lectores quam ut ipse ex iis hauserit; versus praeterea basilicae [Col. 0806B] Nazarianae et cenotaphio Frontonis inscriptos [(14) 1Kb] . Verum praeter haec II, 8, commemorat librum qui Genuae inventus sit, eundem ni fallor quem in fine prologi verbis admodum obscuris designat. Ex hoc igitur libro narrationes fabulis plenas de priscis Ecclesiae Mediolanensis fatis, quibus prima operis pars referta est, videtur hausisse. Verum etiam singulos earum auctores discimus ex inscriptionibus capitum: ipsum Ambrosium, Datium, Constantium, Benedictum, Thomam, episcopos Mediolanenses. Sed harum inscriptionum fides admodum est incerta. Codicum quos novimus nullus excedit saec. XIV, eorumque maxima est in titulis capitum diversitas. Is quem B. vocamus, capiti III, 30, titulum apposuit, a Landulfo certe non scriptum, sed etiam A, [Col. 0806C] II, 30, praebet inscriptionem quam a posteriore aliquo profectam esse equidem habeo persuasum. Jam vero auctores illos quos in solis capitum titulis ascriptos invenimus, parum verisimile videtur, nusquam a Landulfo in ipso verborum contextu fuisse commemoratos---ut commemoravit Gregorium---si tam locupletes vel habuisset vel finxisset. Itaque in eam omnino inclino sententiam, Landulfum aliquoties quidem indiculos capitibus ascripsisse, caeteros autem a posterioribus esse adjectos. Et primum quidem quod c. I, 11, a B. Ambrosio esse dicitur, manifesto absurdum est, Quod I, 4, Sermo Constantii inscribitur, ortum esse apparet ex verbis initio c. 8 male intellectis. Benedictum autem II, 15, [Col. 0806D] ipse ascripserit, cum hic in ipsa oratione nomen indicet, quae tamen multo post eum tempore composita est. Capita vero I, 10-14, quae Sermo B. Thomae inscribuntur, inveniuntur etiam in codice saec. XIII, quem Novum Beroldum vocant, sed [Col. 0807A] auctoris nomine non inscripta. Thomam autem archiepiscopum ea scribere minime potuisse, nemo qui ea legerit ambiget. Solus igitur restat Datius, cui capita 1, 2, 4, 12, 13, tribuuntur; at falso, ut dudum probaverunt VV. DD. Muratorius [(15) 1Kb] et Fumagalli [(16) 1Kb] . Datii Landulfus meminit, sed ne verbum quidem de scriptis ejus profert [(17) 1Kb] . Itaque nulla ejus culpa evenisse arbitror ut non solum illa capita, sed totum opus miro quodam errore Datio isti tribuerentur. Codici B. Franciscus Castellus a. 1574 inscripsit: Chronica Datii archiepiscopi Mediolani nuncupata [(18) 1Kb] , et recte quidem, cum eam jam initio saec. XIV hoc nomine vocitatam fuisse constet. Nam Galvaneus de la Flamma inter auctores suos nominat Datium et Arnulphum [(19) 1Kb] , et Datium [Col. 0807B] testem advocat ubi res ex Landulfi historia sumptas affert. Circa idem tempus codices nostri scripti sunt, qui Datio archiepiscopi nomen tribuunt. Sequenti saeculo auctor Vitae Mathildis verba Landulfi profert e »libro qui Darius appellatur« [(20) 1Kb] . Datium etiam Bernardinus Corius eum appellat. Unde haec appellatio orta sit, prorsus obscurum est. Nusquam praeterea verbum fit de scriptis hujus Datii, nisi quod in Gestis Pontificum [(21) 1Kb] et in Historia miscella [(22) 1Kb] pauca verba ei tribuuntur, quae ex epistola quadam sumpta esse videntur. Itaque, ut equidem existimo, Landulfus res usque ad II, 35 narratas partim ex scriptionibus quas invenit, sed ut erant ab auctoribus ipsi incognitis compositae, nullis auctorum nominibus appositis, partim ex narrationibus quae vulgo [Col. 0807C] ferebantur, composuit; carmen de Alberto rege vel scriptum vel adhuc a popularibus suis decantari solitum, eum interposuisse arbitror. In continua post Walpertum narrationis serie librorum ope caruisse videtur, referens quae audiendo compererat, donec res attingeret quas ipse videndo cognoverat. Verum et in his et in illis admodum licenter versatus, multa amplificasse et in majus auxisse videtur [(23) 1Kb] , inter quae praecipue censendae sunt orationes passim insertae, quas nescio utrum ipse sibi confinxerit, an ab aliis acceptas receperit: nam ita revera habitas esse quis credat? Temporum ordinem nusquam curavit, et partium studio caecatus a veritate saepissime discedit, ut in rerum historia condenda vix eo uti possimus, certe singula quaeque accuratissime debeamus [Col. 0807D] examinare.

Sermone utitur negligenti et ad grammaticae regulas [Col. 0808A] minime castigato; qui in codicibus nostris etiam multo magis depravatus est. Ii enim recentes sunt, et ex uno omnes fluxerunt, jam mutilo, nam lacunae extremorum capitum omnibus quae novimus manuscriptis sunt communes. Neque ex Galvanei de la Flamma verbis eum emendare possumus, quum is verba Landulfi raro tantum servaverit. Vitae Arialdi, cujus auctor aliqua Landulfi capita in compendium redegit, non major est utilitas. Loci autem Ambrosii et aliorum scriptorum quos affert, cum aliis exemplaribus collati ostendunt verba in codicibus nostris admodum esse vitiata [(24) 1Kb] , sed corrigere nihil ausus sum, cum auctoris ipsius negligentia eisdem locis manifesta appareat, qui e. g. eumdem Gregorii locum ter attulit [(25) 1Kb] , sed semper ita corruptum, [Col. 0808B] ut sensu careat. Etiam Scripturae sacrae locos, quos ex memoria laudavit, ita nonnunquam mutavit ut vix eos agnoscas; aliquot frustra omnino quaesivi. Sed libros quibus usus est ab aliis exemplaribus aliquantum diversos fuisse apparet, alios pseudepigraphos fuisse, in quibus e. g. Augustini verba de ranis III, 8, invenit.

Editio hactenus unica in Muratorii SS. Rerum Ital. vol. IV per Horatium Blancum curata est ad duos codices metropolitanos, quorum alter jam periit [(26) 1Kb] . Moratorius antea in usum suum descripserat recentius bibl. Ambrosianae apographum, quod ex alterutro illorum fluxisse existimabat [(27) 1Kb] . Eum Bethmannus noster secutus est, et prae apographi ejus (A*) fide Blanci textum minoris aestimavit. Sed [Col. 0808C] mihi cum aliquas lectiones ex cod. A. apud Blancum allatas [(28) 1Kb] a caeteris plane diversas esse animadverterem, hoc non ita certum visum est; itaque Blanci varias lectiones, etsi in textum eas recipere raro ausus sim, tamen afferendas esse duxi, initio omnes, deinde quae majoris momenti essent. Sed ipsam nunc proferamus codicum descriptionem, qualem nobis Bethmannus transmisit:

[A.] Codex olim ecclesiae metropolitanae Mediolanensis, idem quem in Arnulfi historia 5 signavimus, jam deperditus, ex duobus tantum ejus apographis cognosci potest; sunt quidem haec:

A. Cod. Ambrosianus n. 128. saec. XVII, quem in Arnulfo B 1, vocavimus, Arnulfum ex Ambrosiano n. 89 descripsit, Landulfum ex A. In capitum titulis [Col. 0808D] ab A** B adeo recedit, ut eos de suo fecisse videatur [(29) 1Kb] . Usus eo fuit Muratorius. Ex ipso descriptus [Col. 0809A] est cod. bibl. Brerae A, F, X, 6, chartac., fol., saec. XVII. inc., nil nisi Landulfum continens.

A **. Cod. serenissimi ducis Littae Mediolanensis, a. 1703, quem in Arnulfo 5* appellavimus; in Landulfo proxime ad A* accedit, exceptis titulis, in quibus plerumque cum B convenit.

B. Cod. olim metropolitanus, jam Ambrosianus, n. 89, saec. XIV, multum ab A recedit, praecipue in priori parte, eo quod nunc singulas voces, nunc plures omittit, imo integras sententias et vero capita in brevius contrahit. Capitum titulos quos rubro scripsit, nonnunquam de suo mutavit; aliquoties etiam rubro notas margini adscripsit.

Haec Bethmannus, qui textum potissimum ad fidem cod. A* correctum nobis transmisit, scribendi [Col. 0810A] ratione cod. B retenta [(30) 1Kb] . Eam servavi, cum Landulfi morem nesciamus, et nonnullis locis, qui dubii manent, proderit librariorum scribendi rationem prae oculis habere. Locis ex Ambrosii caeterorumque scriptis interspersis varias lectiones apposui editionum recentiorum, ex quibus manifesto prodit quam male verba a librariis habita sint. Titulos capitum, ubi non necessarii sunt, inter varias lectiones rejeci, cum plurimos postea adjectos esse appareat, et veros certa ratione distinguere non valeamus. De rebus autem pauca tantum adnotavi, cum praesto sit ad comparationem Arnulfi Historia, plurimorum autem adeo incerta sit fides, ut quid inter fabulas veri lateat exquirere longioris sit disputationis.


W. WATTENBACH.





IN LANDULPHI HISTORIAM PROLEGOMENA LUDOVICI ANTONII MURATORII.
(Script. ital., tom. IV, pag. 49.)
[Col. 0809]

[Col. 0809B] Qui nunc prodit in lucem Landulphus senior, Mediolanensis historicus, difficile gratiam inibit a delicatis lectoribus, ubi ejus vitia maculasque detegant. Attamen ipsum innuere has ipsas maculas lectoremque mature praemunire contra calumnias, [Col. 0809C] ignorantiam, et dicacitatem scriptoris, ita, ni fallor, exarmabit ejus alioqui fatuum venenum, ut neminem futurum putem qui ab illo sibi in posterum timeat. Nempe historicus iste, cujus Chronicon ad annum fere 1085 deductum est, vixit Gregorii VII P. M. temporibus, et certe ante annum 1100 a Christo nato floruit. In ejus patria, hoc est Mediolani, clericorum mores non parum depravati tunc erant, nonnullis Simoniae crimine infectis, aliis sacram continentiam servare nolentibus. Illic propterea presbyterorum praecipue, caeterorumque clericorum nuptiae in usu erant, nullaque habebatur ratic ecclesiasticae disciplinae, quae sane ab ipso apostolorum aevo, in Occidentalibus saltem Ecclesiis, ad ea usque tempora obtinuerat. Neque unus tunc Mediolanensis clerus hac labe infectus. Ut alias urbes praeteream, Romam ipsam eo successu divexabat hic morbus, ut Stephanus papa IX, anno 1057, crebris synodis clerum Urbis populumque convenire, maximeque conjugiis clericorum et sacerdotum tollendis insistere [Col. 0809D] coactus fuerit, id testantibus Leone Ostiensi, Petro Damiani, Baronio et aliis. Et plurimus quidem labor summis pontificibus, nimirum laudato Stephano IX, Nicolao II, Alexandro II et Gregorio VII, praesertim ut in Mediolanensi Ecclesia restauretur collapsa ex hac parte disciplina, ut in libro De SS. martyribus Arialdo et Herlembaldo fusissime olim ostendit eruditus vir Joannes Petrus Puricellius.

Iis ergo temporibus Mediolani degebat et hanc Historiam adornabat Landulphus noster, et ipse fortasse sacerdos conjugatus, certe conjugati sive concubinarii »Ieri patronus acerrimus. Quare nil mirum si illius libros occupet cum enormis maledicentia in Romanos pontifices, tum in quoscunque probos incontinentiae infestos mira petulantia, recurrente sive opportune sive importune variis in locis pravae consuetudinis tutela, aliorumque contra sentiendum accusatione. Et quid aliud exspectes ab homine his affectibus mirum in modum perturbato? Erit proinde [Col. 0810B] prudentis ac eruditi lectoris contemnere ac ridere quaecunque is liberaliter effutit in viros sanctissimos, atque in ipsam Romanam Ecclesiam, cui honor perpetuo deferendus, et a qua succedere gravissimum in oculis Dei piaculum est.

[Col. 0810C] Quid? quod et Landulphum ignorantia non levis, et impudentia non vulgaris denigrat. Lege capitulum De monogamis sacerdotibus, ubi S. Ambrosium aut fingit, aut inepte credit addictum matrimoniis sacerdotum, eumque illa scribentem inducit, quae profecto aut in libris sanctissimi antistitis nequaquam occurrunt, aut alio sensu occurrunt, cum alioqui certum sit agnovisse Ambrosium non uno in loco sacerdotibus nefas esse liberis operam dare. Sunt ejus verba apertissima lib. I, cap. 1, De Offic.: Inoffensum autem exhibendum et immaculatum ministerium, nec ullo conjugali coitu violandum cognoscitis, qui integri corpore, incorrupto pudore, alieni etiam ab ipso consortio conjugali, sacri ministerii gratiam recepistis. Reliqua lege, atque ibi notas Mabillonii. Tum in epistol. 63, ad Vercellensem Ecclesiam, class. I, num. 62: Haec, inquit, posui, quae cavenda acceperim. Virtutum autem magister Apostolus est, qui cum patientia redarguendos doceat contradicentes, qui unius uxoris virum praecipiat esse, non quo exsortem excludat conjugii [Col. 0810D] (nam hoc supra legem praecepti est) sed ut conjugali castimonia servet ablutionis suae gratiam: neque iterum ut filios in sacerdotio creare apostolica invitetur auctoritate, habentem enim dixit filios, non facientem.

Porro in aliis quoque non paucis locis vacillare videas Landulphi fidem. Querimonia B. Benedicti archiepiscopi Mediolanensis super Papiensis episcopi consecratione, quae hic habetur, jamque edita a me fuerat tom. I Anecdotor., cap. 5 Appendicis, oratio est eidem archiepiscopo afficta, ut ibidem ostendi cap. 7. Similes orationes aliis hominibus hic scriptor pro suo ingenio supponit, quo suas opiniones, quanquam interdum futiles, sub alieno nomine venditet, ut nihil dicam de miraculis et visionibus nimia facilitate in suorum gratiam ab ipso commemoratis, sive, ut rectius loquar, confictis. Quod tamen mirere magis, non in eruditione tantum ecclesiastica ineptit Landulphus, sed in ipsarum etiam rerum [Col. 0811A] narratione, quae non multis saeculis aut annis ante ejus tempora contigerant. Omnium maxime dignum est animadversione, quod ille tradit de Lamberti imperatoris regno ac aetate. Si eidem credimus scribenti lib. II, cap. 3, regnavit Lambertus in Italia saeculo Christianae aerae sexto; postquam enim ejus mortem narravit Landulphus, continuo ita loqui pergit: Qua tempestate cum venissent in Italiam dirissimi Longobardi, etc. At nemo nescit Lambertum Italiae regem et imperatorem ad finem usque, saeculi noni vixisse, et necatum ann. Christi 898, hoc est, ne duobus quidem saeculis ante Landulphum nostrum, ut vix assequi possis quomodo in re tam illustri caecutire potuerit aliquo modo proximus eorum temporum scriptor. Alios id genus errores praetermitto, qui saltem oscitantiae non levis hunc historicum arguunt, uti et ejus stylum dimitto, in quo solecismi, nedum barbarismi, ad satietatem abundant, quos omne difficile unis librariis tribuas.

[Col. 0811B] Sed jam audire mihi videor percunctantem, cur ergo scriptorem imperitum, et sublestae fidei, et injurium Romanis pontificibus, evulgare velim, quem aequius foret in sua oblivione sepultum derelinquere? Pro me responsum dabunt qui in eruditionis antiquae penetralibus versati, optime norunt quanti bonarum litterarum intersit has etiam qualescunque historicae antiquitatis quisquilias in publicum efferri. Jam exploratum est lacrymabili scriptorum Italicorum inopia laborare media illa saecula, quibus omnem fere scientiarum ac artium usum, apud nos potissimum, ignorantia ac barbaries eripuerat. Hinc nostrae aetatis querelae, quod monumentis careamus eorum temporum, et ingens nox in historia Italica nunc occurrat, ad quam depellendam si quis se conferat, vetustis codicibus atque archivis diligenter excussis, tum ei gratiae multae debentur ab eruditis. Quamvis enim non raro saeculorum illorum historici ineptiant, dum res gestas aliquantulum ab [Col. 0811C] aetate sua dissitas referunt, cujus vitii non injuria illos arcessit Godefridus Guilielmus Leibnitius in Introduct. ad Collect. Histor. de Reb. Brunsvicens., attamen illud plerumque praestant ut res proximas, sive praesentes, fideliter exprimant, et cum reliquis collati ad remotiora quoque facta aut confirmanda, aut uberius explicanda inserviant. Admistam nimirum cum fabulis ac erroribus nonnullis multam rerum veritatem habent, quam deinde secernere est acuti prudentisque critici. Ipsa eadem quae de Lamberto narrat Landulphus, ut a chronologicis calculis nimium quantum abhorreant, Theodeberti tamen Francorum regis tempora facile designant; atque hinc tantummodo discimus quae de Lamberti gestis ac morte in Mediolanensi urbe traditio foret post centum circiter et octoginta annos ab illius interitu. Quae autem ad Landulphi tempora accedunt, quis neget quin ad historiam elucidandam conferre aliquid possint? Atque illud in primis animadvertat [Col. 0811D] velim quod ille habet lib. II, cap. 16, ubi Ottonem tertium Augustum ait, a consilio conjugali, mortua conjuge, ex qua sibi filium masculum minime genuerat, alienum, nuptias tamdem procurasse cum filia imperatoris Constantinopolitani. Narrat Godefridus Viterbiensis ab Ottonis III conjuge Maria sollicitatum ad turpes amplexus comitem quemdam Mutinensem, qui a tanto facinore abhorrens, ac propterea ab impia regina accusatus de vi illata, capite multatus est. Cum vero comitis mortui innocentiam ejus uxor apud Ottonem judicio ignis facto sustinuisset, reginam conjugem Otto publico supplicio sustulit. Rem tantam a nullo coaevo scriptore narratam sunt qui falsi arguant, atque inter alios clariss. Pagius in Critic. Baron. ad annum 998, n. 17, in hanc sententiam descendit, scribens: Otto III nunquam uxorem duxit. At Landulphus noster, ab Ottonis III temporibus non multum remotus, Augusto huic conjugem vere fuisse testatur. Quidni hac in re [Col. 0812A] eidem fides adjungatur? Certe his auditis, non continuo ad fabulas Godefridi narrationem amandare ausis.

Quod est ad Landulphi animum contra ipsos pontifices maximos exasperatum et iniquum, tanta non videtur poena damnandus, ut in deplorabili scriptorum ejus aetatis penuria fraudanda sit hoc fetu litteraria respublica. Quid enim, rogo, cathedra Petri aut Ecclesia catholica ab hujusmodi inepto scriptore sibi metuat, cum potius in laudem pastorum, quorum zelus Mediolanensem Ecclesiam pristino olim decori restituit. Landulphi maledicentia vergat? Ea demum veritatis bonaeque causae fiducia esse debet atque securitas, ut male, quantum puto, de Ecclesia Romana mereretur, quicunque aspero solum supercilio ejus inimicos proscribere vellet, et nihil vel tantillum a nostris opinionibus diversum ex antiquitate evulgari pateretur. Sibi paveat, lucemque evitet, qui reum se esse sentit. Et propterea moleste non tulerunt ecclesiasticae reipublicae proceres, quod [Col. 0812B] ipsorum veterum haereticorum opuscula nonnulla in lucem prodirent, dum una cum veneno remedia quoque conjungerentur. Historicos alios, et quidem non paucos, habemus Landulpho similes, atque iis liber est cursus per eruditorum manus. Nostris etiam temporibus, non dissentiente Roma, luci reddita est ex bibliotheca Estensi, et hic etiam tom. II recusa, Ravennatum episcoporum Historia, olim ab Andrea Agnello concinnata, et a cl. V. Benedicto Bacchinio illustrata, quanquam non dissimilia a Landulpho nostro exhibeat. Nempe haec omnia eo titulo toleranda, quod ad historiam accuratius et verius pertexendam conducant.

Nunc restat ut de Historia ipsa, illiusque auctore, alia quaedam tradamus, eruditis fortasse gratiora. Exemplar ms. unde ego olim descripsi, in Ambrosiana bibliotheca asservatur, manu recentiori exaratum. Illud vero efformatum ex altero e duobus mss. codicibus, qui in bibliotheca capituli metropolitani Mediolanensis [Col. 0812C] exstant. Duo, inquam, illic codices mss. occurrunt, ambo multis ante saeculis exarati. Unus ex iis complectitur praeter Landulphi Historiam, quam nunc edimus, Arnulphi quoque Chronicon, quod itidem protulimus, et Catalogum Mediolanensium antistitum, ad Galdinum usque deductum, qui anno Christi 1176 e vivis abiit. Iisdem characteribus cuncta ibi scripta; quare codicis aetatem facile intelligas. In altero codice ms. leguntur eaedem Landulphi et Arnulphi Historiae, characterum forma non dissimili a scriptura codicis primi, quibus addita est Historia Landulphi a Sancto Paulo in Collectione nostra itidem evulganda. At in fronte secundi hujus codicis hic titulus occurrit, manu tamen recentiori scriptus: Chronica Datii archiepiscopi Mediolani nuncupata. Nunc ergo animadvertendum celebrem inter eruditos controversiam versari, num videlicet auctores hymni Te Deum laudamus, fuerint sancti episcopi Ambrosius et Augustinus. Qui hanc tuentur [Col. 0812D] sententiam, testimonio potissimum utuntur sancti Datii archiepiscopi Mediolanensis, qui sub Justiniano imperatore floruit, ejusque rei fidem facit. Sanctum vero Datium cujusdam chronici auctorem fuisse tradunt Gualvaneus Flamma, Corius, Alciatus, al ique cum veteres tum recentes rerum Mediolanensium scriptores, imo ex eodem Chronico ii se multa desumpsisse testantur. Atque his praecipue documentis sententiam suam de auctoribus laudati hymni tuebatur olim P. Eustachius a S. Ubaldo, Disquisitione in hocce argumentum edita. Neque porro juvat aliorum inire numerum, qui de Datio ejusque Chronico mentionem fecere. Sed non praetereundus cl. vir Joannes Mabillonius, qui cum sibi innotuisset reperiri in metropolitana bibliotheca hujus chronici ms. exemplar, ea de re interrogavit per litteras Antonium Mariam Pusterlam, cujus etiam responsa edita ab ipso Mabillonio fuere in Analect. vet. tom. I, pag. 3.

[Col. 0813A] Ego vero hanc eamdem quaestionem agitandam suscepi tom. I Anecdotor., pag. 221, ibique Propempticon inscribens memorato P. Eustachio a S. Ubaldo de antiquo Jure metropolitae Mediolanensis in episcopum Ticinensem, cap. 6, contendebam Chronicon Datii Mediolanensis archiepiscopi, ab historiographis non paucis laudatum, nihil aliud esse quam hoc ipsum Landulphi Chronicon, nunc a me publici juris faciendum; nulla autem satis firma ratione probari, chronicon aliquod a vetustissimo illo archiepiscopo Datio conscriptum; quare excidere aut nutare argumentum ex ejusdem sancti Datii auctoritate et antiquitate petitum pro auctoribus hymni Te Deum. Caeterum constare ad sanctum Datium referri non posse Historiam sub nomine Datii a Flamma, Corio, Alciato aliisque commemoratam, quando hic nimium multa, imo pleraque habentur, quae longe post tempora Datii contigere, et ad aevum usque descendunt quo Landulphus noster floruit. [Col. 0813B] Male habuit P. Eustachium hujusmodi opinio mea; quare inscripta mihi Praefatione Dissertationis De metropoli Mediolanensi, editae Mediolani an. 1699, persuadere mihi aliisque conabatur, parum solide a me negari, quodpiam Chronicon a S. Datio scriptum; neque enim quia in Landulphi Historia leguntur quae a Datii Chronico se exscripsisse fatentur nonnulli, continuo inferendum eumdem cum Datii fetu esse Landulphi librum. Non exstare quidem fatebatur ille historiam a S. Datio conscriptam; at exstitisse aut existere olim potuisse, quam in suum opus derivarit Landulphus. Puricellium censere alium a Landulpho fuisse Datium, et hunc post medium saeculum a Christo nato undecimum scripsisse; Landulphum vero ejus aequalem eodem tempore similia litteris mandasse. Porro diversam a postremi hujus Datii Chronico esse Landulphi Historiam, inde apparere quod Gualvaneus Flamma, Corius et Alciatus quaedam e Chronico Datii se hausisse dicant, quae tamen a Landulphi libris absunt aut in aliis alter [Col. 0813C] referuntur.

Haec ille. Verum P. Eustachii, quanquam subirati, argumenta ad respondendum pertrahere non potuerunt me tunc aliis occupationibus studiisque impeditum. Et fortasse contigisset mihi aut litem hujusmodi luculentius dirimere, aut ipsam a nonnullis liberare, quae vel falsa vel dubia puto, dum olim ad Ambrosianam bibliothecam advocatus Mediolani degebam. Nunc mihi a charissima illa et splendidissima urbe remoto non aeque facile de his disputare. Attamen aliqua in hoc argumentum lectores a me accipiant, quae prorsus inutilia, si ominari licet, non videbuntur. Primo igitur stat mihi evinci non posse sanctum Datium Mediolanensem archiepiscopum alicujus chronici auctorem fuisse. Paulus Diaconus et Anastasius Bibliothecarius hoc unum scribunt, Datium Mediolanensem antistitem retulisse (fortasse per epistolam) ab ipsis matribus vorata filiorum membra, ut fami consuleretur quae ea tempestate [Col. 0813D] Insubres crudelissime divexabat. Quicunque autem e recentioribus Chronicon Datii laudarunt, non laudant a S. Datio archiepiscopo elucubratam historiam quampiam, sed quidem quae aut ab altero Datio concinnata fuerat post medium saeculum a Christo nato undecimum, aut sub ejus nomine circumferebatur. Et id profecto exploratum, cum pleraque desumpta e Datii Chronico, in tempora congruant archiepiscopi Datii mortem plane subsecuta. Quae autem Landulphus e Datio episcopo refert, ab auctore in aliis infido procedunt, ut acquiescere eidem tuto nequeamus. Ac praeterea opinatur Puricellius episcopi nomen ab amanuensi temere praeter Landulphi mentem iis capitibus additum fuisse. Certe ne ipse quidem Landulphus, cum Datium archiepiscopum memorat, aliquam eidem tribuit historiam.

Succedit Puricellii sententia putantis eodem saeculo XI vixisse, et historias contexuisse Datium et [Col. 0814A] Landulphum, duos diversos homines; illius vero Chronicon a posterioribus laudatum non amplius inveniri, alterius vero exstare. Nimirum animadvertit eruditus vir quaedam a Gualvaneo scribi tanquam decerpta e Chronico Datii quae tamen aliter se habent in Landulphi Historia. At ego in ea opinione sunt adhuc sub Datii nomine a Gualvaneo caeterisque significatam fuisse unam Landulphi Historiam; atque ab ea opinione me nondum avocarunt Puricellii et P. Eustachii argumenta. Primo, quia saltem pleraque e Datii Chronico per Gualvaneum aliosque allata occurrunt iisdem verbis in Historia Landulphi. Vix autem intelligas Landulphum adeo excordem fuisse ut, cum Historiam sibi scribendam susciperet, tam aperte ac tam saepe unum Datium expilaret, et ex ejus libris totam ferme Historiam suam concinnaret, ne verbis quidem mutatis, et potissimum cum excogitatus ille Datius, ut Puricellius affirmare cogitur, ad annum Christi saltem septuagesimum quartum [Col. 0814B] supra millesimum, suas perduxerit Historias imo, ut ille ipse affirmat cap. 39 Dissert. Nazar., usque ad liberatum a Roberto Guiscardo Gregorium VII, hoc est ad annum 1084, quo eodem tempore Landulphus et vivebat et scribebat. Secundo, mirum videri potest cur Gualvaneus, et alii, qui praecedentes suae urbis historias sollicite conquisierunt, et multas etiam ex iis memorant quas nunc periisse dolemus, unius Datii mentionem tam saepe fecerint, nullam vero unquam Landulphi, cum tamen hujus Chronicon eorum aevo certissime exstaret, quippe ad nostra usque tempora in eadem urbe servatum in duobus saltem exemplaribus, iisque vetustis. Contra vero cum Gualvaneus affirmat Mediolani aevo suo non unum exstitisse Chronici Datiani exemplar, et Corii, et Alciati quoque aetate eadem exemplaria superessent, necesse est in Puricellii sententia omnia illa brevi temporis spatio excidisse, superstite interim Landulpho, cujus nullam rationem, ut ipse fateri cogitur, antiqui habuerant. Utique [Col. 0814C] mecum fatebitur quisque verisimilius esse nulla Datiani Chronici exemplaria periisse, quia nulla unquam fuerunt; servata vero Landulphi exemplaria, quia haec semper exstitere, eaque sub Datii tantum nomine olim laudabantur.

Tertio, in priori pagina codicis vetustioris metropolitanae bibliothecae, ubi Landulphi et Arnulphi Historiae habentur, hic titulus inscriptus legitur: Chronica Datii archiepiscopi Mediolani mei Francisci Castelli S. Mediolan. Eccl. ordinarii MDLXXV. Viden ut in eo titulo apponendo errarit Franciscus Castellus, vir alioquin eruditus: nam ad Datium quidem quempiam referri potuit Chronicon illud, at nunquam profecto ad Datium antistitem Mediolanensem, qui tot saeculis post mortem suam acta, nisi propheta fuerit, litteris consignare nequivit. Atque hinc discere possumus censuisse Castellum (eodem saeculo quo Corius et Alciatus, viventem, quanquam juniorem) non aliud esse Datii Chronicon quam [Col. 0814D] Landulphi Historiam. Nam quanquam vetustissimis characteribus (quod in primis animadvertendum est) in calce codicis metropolitani scriptum sit: Explicit liber Historiarum Landulphi historiographi, nihilominus haec nil obstitere quominus Datio eam Historiam Castellus inscriberet, quippe qui probe nosset, cum veteres Chronici Datiani mentionem faciunt, non de alia quam de Landulphina Historia agere. Accedit quod in ipsa Praefatione auctor Chronici se prodit scribens: L. omnium minimus; hoc est, Landulphum se diserte inscribit Chronici hujus auctorem, quod postea apud Mediolanenses appellatum est Chronicon Datii.

Quarto, quod me in opinione mea eo plus firmavit ac firmat, illud est: Gualvaneus Flamma in enumerandis libris unde suam contexuit Historiam, inter alios refert Chronicon Datii his verbis: Chronica Datii et Arnulphi. In duobus autem metropolitanae bibliothecae vetustis codicibus vidimus conjunctas [Col. 0815A] simul haberi cum Landulphi, tum Arnulphi Historias, nimirum apud veteres subsequi solebat Arnulphus. Qui ergo hinc non intelligamus idem Gualvaneo fuisse Chronicon Datii ac nobis Chronicon Landulphi? Cur vero Landulphi Historia sub Datii nomine laudata fuerit, assequi certis documentis nequimus. Neque hic insudandum, cum reliqua omnia ad id statuendum confluant, nempe Historiam hanc Landulphi antiquis cognitam memoratamque fuisse sub Datii nomine, neque necessarium esse alium a Landulpho excogitare Datium ei synchronum, quo tandem, relicta priori sententia, se recipere coactus est P. Eustachius.

At, inquiunt Puricellius et idem P. Eustachius: Gualvaneo, Corio et Alciato nonnulla producuntur e Datii Chronico, quae nunc in Historia Landulphi aut frustra quaeruntur aut aliter exhibentur. Ergo inferunt aliam a Landulphina fuisse Datianam Historiam. Prima fronte non injuria sane. Sed animadvertendum [Col. 0815B] primo pauca loca illa, quae P. Eustachius affert, ut hanc diversitatem ostendat, non omnia se recte habere.

Deinde Gualvaneo hanc diversitatem esse tribuendam, qui aut amplificat ex aliis historiis, aut de ingenio et eruditione sua explicat Landulphi sensa. Denique fuisse olim, et adhuc esse Landulphi unius codices inter se discordes, quod forte idem scriptor, aut alius quispiam addiderit, sive minuerit, atque immutarit priora. Mediolani haec omnia fusius confirmare liceret. Nihilominus haec olim adnotata habeo. Gualvaneus Flamma in Politia, cap. 124, sic habet: Dicit Chronica Datii quod Romani principes, etc., super sex portas civitatis sex altissima domicilia, etc., fabricaverunt. Hic P. Eustachius: Sex e Datio Mediolani portas, et, super iis sex domicilia refert Flamma. De portarum domiciliorumque numero non loquitur Landulphus. Profecto vox illa sex in uno e Landulphinis codicibus, nempe in Ambrosianae bibliothecae exemplari, deest; at in altero metropolitanae [Col. 0815C] bibliothecae sex portae enumerantur. Legatur cap. 1, lib. II. Addit P. Eustachius haec alia a Gualvaneo subdi petita e Datio: Arcum triumphalem erexerunt (Romani) extra portam Romanam longum per duo milliaria. Addit P. Eustachius in Landulpho pauca de isto arcu haberi, et nihil de ejus longitudine affirmari. Ad eum locum legi ego ms. codicem Gualvanei in Ambrosiana asservatum, neque Datium vidi testem illic adhiberi, sed quidem Chronicon Campanum. Sunt Gualvanei verba: Et dicit Chronica Campana, quod iste arcus fuit longus per duo milliaria. Rursus cap. 690 Chronici Majoris Gualvaneus e Datio narrat, si P. Eustachium audimus, Walpertum archiepiscopum Mediolanensem, et Gualdum episcopum Cumanum ad Ottonem I Germaniae regem missos, ut contra Berengarium hostem Ecclesiae intraret Italiam. In Chronico autem Landulphi nulla, ut P. Eustachius animadvertit, Gualdi episcopi Cumani fit mentio, et res aliter narratur. Verum [Col. 0815D] animadvertendum etiam erat Patri Eustachio Gualvaneum illa non e solo Datii Chronico hausisse, sed etiam e Pantheo, cum ipse narrationem suam his verbis concludat: Haec Pantheon, et Chronica Datii. Certum vero est Gotfridum Viterbiensem parte XVII Panthei rem retulisse, ut Gualvaneus habet, et Datium ideo simul a Gualvaneo ibi testem afferri, quia et is rem ipsam narrat, quanquam aliis verbis diversisque rerum monumentis. Ibi vero Albertus idem est ac Adelbertus, qui cum Berengario parente in Italia regnabat. Parco caeteris exemplis a P. Eustachio productis, in quibus palam fieri posset Gualvaneum ex diversis historiis congessisse interdum sententias suas, et ubi post multam narrationem Datium testem appellat, non omnia semper eidem Datio esse tribuenda. Caeterum nihil est e Chronico Datii a Gualvaneo desumptum, quod etiam in Landulphi Chronico, interdum quidem paucis additis, plerumque vero ipsissimis verbis, non occurrat: [Col. 0816A] quae omnia nos tandem eo trahunt ut sine dubitatione credamus eamdem fuisse Datii atque Landulphi Historiam. Hoc autem legentibus ipsius Gualvanei Chronicon majus apertius patebit, ubi tam saepe Datiana Historia laudatur, et inde etiam capita integra descripta referuntur, quae postea in Landulphi codicibus reperias.

Quod si Corius Histor. Mediolan. lib. I tres versus e Datio habet, qui apud Landulphum non leguntur, hoc tribui potest, ut alia mittam, diversitati codicum Landulphinae Historiae. Puricellius in libr. De SS. Arialdo et Herlembaldo, cap. 92, nescio quo codice usus, haec Landulphi verba exhibet e lib. I, cap. 11, inscripto: De monogamis sacerdotibus secundum doctrinam B. Ambrosii. Sedente B. Ambrosio gravissima dissensio orta est coram apostolico in synodo inter sacerdotes monogamos, et alios sub virginitate aut castitate degentes. Quod factum, apostolico imperante, et aliis episcopis consentientibus, datum est in [Col. 0816B] judicio B. Ambrosii, ut quidquid ipse diceret, sanctum et firmum teneretur. At B. Ambrosius cognoscens sensus humanos pronos ad peccandum, maxime propter incontinentiam; sciens, aliquem nec virginitatem, etc. Sicque dicens, omnem dissensionem compescuit. Itaque Graeci sacerdotes, etc. Et si contigerit, quod uxor sua moriatur, aut caste vivunt, tenentes sacerdotium, aut sacerdotium amittunt, si amplius aliquam mulierem carnaliter cognoverint, etc. Tu confer pauca ista, ut alia praeteream, cum codice unde Landulphi Historiam nos descripsimus cap. 11 lib. I, atque intelliges Landulphinae Historiae codices mss. non omnes in iisdem consentire, multaque aut addita aut dempta fuisse.

Insuper, animadvertente P. Eustachio, Andreas Alciatus in lib. De reb. Patr., pag. 150, auctor est sanctum Monam episcopum Mediolanensem VIII Kal. April. ultimum diem clausisse. Tum subdit: Datius Kalendis ipsis Aprilibus mavult. Item narrata sancti Protasii episcopi morte post exactos in episcopatu [Col. 0816C] duos et viginti annos, Alciatus subnectit. Tres illi (annos) addit Datius. At haec in Landulphi Historia non legi P. Eustachius nos docet. Porro noverint lectores in membranaceo illo codice ms. metropolitanae bibliothecae, ubi conjunctae habentur Historiae Landulphi nostri et Arnulphi, Catalogum quoque Mediolanensium episcoporum haberi, qui, ut supra innuimus, ad Galdinum usque deducitur. Ex illo autem Catalogo sua haec deprompsit Alciatus, ideoque Datium huc testem advocavit, quod eumdem codicem sub Datii nomine commemorare solerent Mediolanensium rerum scriptores. Quare et hinc intelligas immerito Datianam historiam a Landulphina distingui, neque oportuisse alium a Landulpho Datium recentiorem excogitare. Accedit quod Possevinus, Gavantus, Petrus Maturus in Adnot. ad S. Antonini Chronic.; Jacobus Perez de Valentia, Bellarminus et alii, ubi ex auctoritate Datii scribunt, sanctos Ambrosium et Augustinum auctores fuisse [Col. 0816D] hymni Te Deum, testem adducunt Datii Chronicon lib. I, cap. 10, quae conveniunt in Landulphi nostri Historiam, si prologum lib. I cum sequentibus capitibus enumeres. Atque haec in praesentia habui, quae de hujusmodi quaestione ego dissererem, uberiora daturus, si mihi in arena posito consulere nunc atque conferre licuisset (quod olim nullo negotio poteram) omnes Landulphi codices, et Gualvanei, aliorumque opera mss. quae in Ambrosiana bibliotheca asservantur. Sed pluribus opus non est in re, quae, ut ita dicam, meridiano sole clarior mihi ex hactenus allatis videtur.

Postremo loco lectorem monendum duxi mihi in animo olim obversatum non omnia edere quae Landulphus litteris tradidit, sed duos tantum priores libros, e quibus eruditio historica, quanquam non paucis fabellis interspersa atque foedata, aliquid lucis ac praesidii sperare possit. Quae enim in Historia Landulphi subsequuntur, et librum tertium et quartum [Col. 0817A] constituunt, peculiares tantummodo lites in Mediolanensi Ecclesia occasione cleri continentiam perosi exortas ita persequuntur, ut insulsis orationibus, iisque fere omnibus confictis, abundent, quae aut nihil gratiae, aut aliquid etiam ingrati coloris habere videantur, quippe in patrocinium erroris vitiorumque tutelam excogitatae. Verum ea denique sententia vicit nihil Landulphini furfuris occultandum, tum ne quis ex aversis a catholica Ecclesia somniet, nos prae metu aut ex malae causae conscientia haec omisisse, ratus meliora, quae celarentur, quam quae in lucem prodirent, tum etiam quod haec tam male consuta sunt, ut semel exposuisse, confutasse sit. Pleraque praeterea ex his jam evulgavit, [Col. 0818A] simulque inania ac ridenda Puricellius ostendit in Vita SS. Arialdi et Herlembaldi. Nihil denique efficacius commendet praesentem Mediolanensis, imo et universae catholicae Ecclesiae statum, et ex Dei O. M. munere sanctioribus consiliis clerum constantissime addictum exhibeat, quam saeculi XI corruptos mores intueri, eosque Romanorum pontificum studio expurgatos. Eadem ratione veterum haereticorum deliramenta et flagitia prodenti non est irascendum, sed nostris temporibus potius gratulandum, quae recta sapiunt, et meliorem morum rationem, Christo duce, in catholica Ecclesia sequuntur. Sed jam Landulphum ipsum loquentem audiamus.



LANDULFI HISTORIA MEDIOLANENSIS.
(PERTZ, Monum. Germ. VIII, 36.)
[Col. 0817]


EPISTOLA YSTORIOGRAFI AD ARCHIPRESBYTERUM MISSA [1 1Kb]

[Col. 0817B] Cunctarum virtutum documentis imbuto, multarumque scientiarum peritia fulto, divinoque magisterio religiose edocto L. sanctae Mediolanensis ecclesiae in regimen archipresbyteratus assumpto, nec non Deo et hominibus caro, L. [2 1Kb] omnium minimus tuorum servus [3 1Kb] , hujus vitae felicitate bonorum et aeterni regni consortio perfrui augelorum. Caritatis ac [4 1Kb] diligentiae tuae amorem sedule [5 1Kb] reminiscens, quem super ecclesiam Ambrosianam et ejus clerum ut filium habuisti et semper Deo annuente habebis, solicitaeque paternitatis vestrae reverentiam curiose prospiciens, corporis mei animus multis quassatus tribulationibus, e quibus tota fere Italia pseudoprophetis per detestabilem ypocrisim circumcurrentibus maculata est, Dei ignis calore accensus quasi gravi [Col. 0817C] e sompno excitatus sum. Propterea cogitans, si operibus saecularibus aut cultibus divinis studiose vacarem; aut fortia facta et magnifica [6 1Kb] quae nostris temporibus acta sunt enarrem [7 1Kb] , aut inter cetera tribulationes quas clerus Ambrosianus a perfidis civibus et malis sacerdotibus ipsos adhortantibus passus est, narrare [8 1Kb] cogitavi. Itaque meditatus in quibus animi mei ingenium exercere valeam, hanc vitam et miseram per silentium transcurrere nolens, crebris ac magnis ystoriis undique circumvolantibus, ductus patriae atque civitatis meae amore, nec non et cleri ejusdem diligentiam [9 1Kb] [(31) 1Kb] , ultra omnes ystorias gesta archiepiscoporum quae super [Col. 0818B] imperatores apud Deum et homines detestabiles acta sunt, et tribulationes, atque earumdem dissensiones quae per pseudoprophetas non hujus urbis natos peracta sunt, stilo humili perscribere deliberavi. Igitur quamplurimi qui ordinis ecclesiastici falsis praedicationibus esse videbantur, actibus vero misere hypocrisim sedule insistentes, ut lupi rapaces sese sub ovina pelle tegentes, dimissis plebibus ac ruptis canonibus, et alii multi misterio Romano edocti, honoris sanctae Ambrosianae ecclesiae lividi, quasi tirampni nullam ordini Ambrosiano reverentiam impendentes, urbem Mediolanensium fascinatis laicis ac zizaniis superseminatis Antichristi facetiis incubuerunt [10 1Kb] ; quorum namque vitio [11 1Kb] ecclesia Ambrosiana multorum sacerdotum ac levitarum [Col. 0818C] plurimorumque sacerdotum sapientum ordinis utriusque quondam exaltata et ornata eloquentiis, ad nihilum tam ministerio quam in personis funditus attrita et conculcata est. Enim quod olim Romani pontifices et cardinales huic sancto mysterio aemuli multo sudore patrare non potuerunt, falsis catharis ordinem ipsum conturbantibus, in tantum attriverunt, ut ultra nec esset spes mysterii nec ordinis restaurandi, multo pejus [12 1Kb] quam in sermone sancti Eusebii olim dicens apparuit: »Periit haec civitas, collapsa est ecclesia. Unde cum propheta dicens plangam: Quis dabit capiti meo aquam et oculis meis fontem lacrymarum, plangens peccata populi [Col. 0819A] mei. Uterini mei facti sunt inimici mei, injuste spoliaverunt me, ac gladiis inimicorum meorum animam inquirentibus [13 1Kb] immisericorditer me dederunt.« Exinde lacrymis meis superhabundantibus cum sapiente quodam plangendo dicam

Carmina qui condam studio florente peregi
   Flebilis heu! maestos cogor inire modos.
Ecce mihi lacerae dictant scribenda Camenae,
   Et veris elegi fletibus ora rigant. (DE BOET. cons. phil., initio.)
Quamobrem, pater venerande, quamvis per multa tempora multis ac variis sim quassatus doloribus, nostrae ecclesiae virtutum [14 1Kb] videns detrimentum, recordatus quod olim a [15 1Kb] malis regibus detestandisque sacerdotibus passa sustinuit, qui dulcedine [16 1Kb] [Col. 0819B] ordinis sanctae Ambrosianae Ecclesiae ab ipsis fuerant cunabulis nutriti [17 1Kb] , quibus foret gloriosum pro suae Ecclesiae utilitatibus mortem sustinere, pauca quae libris variis ac chartulis, plateis conculcatis reperi, et a viris virissimis et catholicis didici et urbes Italiae perscrutando cognovi, aperire et enarrare [Col. 0820A] posterorum utilitatibus fideliter curabo. Tum insuper quid honoris, quidve reverentiae, quidve magnitudinis per multa tempora antecedentia clerus fuit Ambrosianus, et a multis ac magnis viris honoratus, et quid postea civitate plena faece mundi sustinuit, ut [18 1Kb] oculis vidi, ut [19 1Kb] auribus audivi cordeque intellexi, ad posterorum tutelam et animarum salutem studiose scribere statui. At priusquam ea quae dicere decrevi enarrem, ignis scintillam, quam ego Dei misericordia adjutus memoriae commendavi in quodam scrinio optimis margaritis imbuto, foris pauper, intus divitiis affluens reperi, ad Dei honorem et beati Ambrosii laudem, debita ductus reverentia edicam. Quae omnia utinam Ambrosianae ecclesiae usque in finem [20 1Kb] consedentibus [Col. 0820B] sic essent chara ut sunt acceptabilia, sic dulcia ut sunt salutifera, sic amabilia ut sunt ex corde fraterno manantia. Vale, pater! cum omnibus sanctis Ambrosianae Ecclesiae dilectoribus gaudiis sempiternis perfrui feliciter valeas.



INCIPIT LIBER PRIMUS.
[Col. 0819]

[Col. 0819B] 1. Quandoquidem sapientes eximiique viri, multa peritia imbuti, acta temporum, mutationes rerum, gesta ducum, praelia regum, seditiones urbium, commotiones populorum, polite ad tutelam juvenum [Col. 0819C] et custodiam senum tractantes reliquere, et [21 1Kb] in posteris tutamen et multarum rerum solamen: decet nunc multo magis viros religiosos, spiritu divino repletos, suis sequacibus imo suis fratribus ad cautelam animarum simulque corporum, quicquid augmenti vel detrimenti prospexerint [22 1Kb] , benigne intimare ac praeclarissime dilucidare; quatenus suorum sequaces lacum serpentum et [23 1Kb] antrum aspidum, caveamque draconum silvasque leonum praevidentes, benigne edocti cauteque muniti, et ab illis se valeant eripere, et alios monendo a morte liberare, memores Salomonis Sapientiae dicentis: »Propterea habebo per hanc immortalitatem, et memoriam aeternam ab his qui post me venturi sunt« (Sap. VIII, 13.) Ob [Col. 0819D] hanc causam ecclesiam sancti gloriosissimique confessoris Ambrosii quam clare, lucide, atque ymnis, organis, symphoniis, melodiis per totum orbem terrarum emicuit, inquantum scientiola mea exprimere valuerit, prout comperi et in veritate didici, enucleare studebo. Igytur Ambrosius doctor, ut egregius pastor infulis praefulgens episcopalibus, Dei ecclesiam mirifice decoravit, et ut nobilis adletha lorica spiritualium virtutum adornavit, sibique desponsatam [Col. 0820B] sociavit. Qui [(32) 1Kb] nutu divino huc a clementissimo imperatore totius orbis Valentiniano directus, meruit audire: »Vade, age non ut judex sed ut episcopus« Tanta enim gratia et tanta sua misericordia eum [Col. 0820C] Dominus decoravit, ut inimicos patientissime converteret, et suis ovibus imo suis filiis rudimenta catholicae fidei ut verus magister et doctor ecclesiae caritative amministraret. Qui primus, id est maximus, metropolitanam regens cathedram, ordinationes presbiterorum, diaconorum, subdiaconorum, clericorum, laicorum, senum, juvenum, militum, populorum, virginum sacrarum et innupte manentium, maritarum [24 1Kb] , viduarum, orphanorum, peregrinorum, et hospitum lucidissime praeordinavit; et ordinando curiose quod sui ordinis religiositas exposcebat, facere curabat, ac faciendo alios mitissime edocebat, memor illius Evangelii dicentis: »Prius coepit Jesus facere quam docere.« Erat enim sapientissimus in [Col. 0820D] praedicatione, disertus in judicio, cunctis fidelibus mitissimus, omnibusque infidelibus mitis, placidus, humilis atque serenus, providens dispensator, dans pabula fortibus, cibaria juvenibus, alimenta senibus, nutrimenta adolescentibus, memor apostoli dicentis: »Omnibus omnia factus sum, ut omnes lucrifacerem (I Cor. IX, 19).« Enim [(33) 1Kb] providerat Dominus ab ipsis cunabulis [25 1Kb] sibi pastorem et ecclesiae suae beatum Ambrosium per favum mellis circa labia ejus [Col. 0821A] distillantis, atque per Spiritum sanctum de se, quasi de eo noverat dictum: »De ore prudentis procedit mel et lac, favus distillans labia ejus, dulcedo mellis est lingua ejus (Prov. XVI, 24; Cant. IV, 11).« Qui Spiritu divino administrante, pro captu cujusquam et scientia atque aetate docere studebat, sciens quod apostolus dicit: »Pascite gregem Dei, providentes non coacte, sed spontanee secundum Deum, neque turpis lucri gratiam sectantes, sed voluntarie, neque ut dominantes in cleris, sed formae facti gregis ex animo, ut, cum apparuerit princeps pastorum, percipiatis immarcescibilem coronam (I Petr. V, 2).« Et item apostoli Petri: »Ministrate in fide vestra virtutem, in virtute autem scientiam, in scientia autem abstinentiam; in abstinentia autem patientiam, [Col. 0821B] in patientia autem pietatem, in pietate autem amorem fraternitatis, in amore autem fraternitatis charitatem (II Petr. I, 5).« In via Dei firmus, catholica fide firmior, boni propositi infatigabilis; unde sapientissimus Salomon ait: »Esto firmus, fili, in via Dei et in virtute sensus tui et scientia, et prosequatur te verbum pacis et justitiae (Eccli. V, 12).« In tantum religionis honestissimae et honoris [26 1Kb] Ecclesiae Dei super omnes Italiae civitates ordinando episcopos ramos extendebat, ut sapientia Salomonis sub alterna specie de illo sermocinaretur, dicens: »Ego quasi therebintus extendi ramos meos, et rami mei honoris et gloriae (Eccli. XXIV, 22).« Et item ejusdem ad corroborandos et collaudandos fideles in persona Domini et Ecclesiae insonuit hortando, dicens [27 1Kb] : [Col. 0821C] »Ego quasi vitis fructificavi suavitatem odoris, et flores mei fructus honoris et honestatis. Ego pulchrae dilectionis mater, et timoris et agnitionis et sanctae spei (Ibid., 23).« Sed cum dominus noster ac totius humani generis redemptor, rex et salvator noster Christus, omni humanae creaturae evangelium salutis mitissime per apostolos atque doctores Spiritu sancto amministrante denudasset, placuit sibi praeclarissimum virum atque doctissimum Ambrosium divina scientia fultum doctoribus illis, in tempore qui adherant, in ordinatione Ecclesiae suae et misteriis ejusdem, symphoniis, melodiis, ymnis, canticis spiritualibus [(34) 1Kb] sublimare. Unde nutu divino est factum ut, sicut Johannes apostolus [Col. 0821D] et evangelistarum eximius inter ceteros discipulos privilegium tenens, divino admonitus spiraculo meruit dicere: »In principio erat Verbum et Verbum erat apud Deum, et Deus erat Verbum; hoc erat in principio apud Deum (Joan. I, 1),« sic beatus magister et doctor Ambrosius inter ceteros doctores [Col. 0822A] eximius, Ecclesiam Dei prout Deus per clementiam suam atque sanctum Spiritum ipsam sibi concessit et permisit, omnibus modis atque omni conamine, die ac nocte meditando, scribendo, legendo, praedicando, exaltavit et mirifice decoratam ornavit. Mitigata Arrianorum perfidia atque scismaticorum devicta nequitia, quadam die ante natalem Domini, cum solus dictaret---sed non erat solus, cum quo erat Deus---ut bonus pastor ovile Dominicum ad Domini laudem animare et corroborare desiderans, cogitare coepit quomodo vel qualiter sacerdotes, diacones, ceterosque ordines, cantus, missas, vesperas, psalmos, et cetera divino cultu congrua atque convenientia praeordinaret, sive primus cantus denotaret, seu ante ordines et clericos ad officii gradus [Col. 0822B] ordinaret. Visum est sibi et placuit ecclesiasticos viros catholica fide imbutos Deo devote ordinare, et assidue secum habere, ac illorum conscilio Domini ministrante gratia cuncta disponere. Qui cunctas sacras ac sanctas Scripturas et descriptiones patriarcharum, prophetarum supervidens, in quibus Deum et Salvatorem nostrum posteris omnibus ad salutem suam et proficuum aliorum in Christo credentibus prophetarum [28 1Kb] ; prae ceteros [29 1Kb] visum est sibi patriarcham [30 1Kb] David de incarnatione Domini per partum virginis, et de passione per Judam proditorem, et de resurrectione, et de apparitione post resurrectionem, et quomodo scanderet coelos nubibus suscipientibus eum, videntibus discipulis, praeclare et lucidissime super cunctos prophetasse. Qui cum [Col. 0822C] praevideret per Spiritum sanctum sibi collatum [31 1Kb] Ecclesiam Dei ornatam fidelibus et Deo devotam in Christo humiliter summaque cum devotione credituram: prophetando in multis argumentis confirmavit, et confirmando multis exemplis per sapientes et cantores, musicos atque doctores, quasi sponsam omnibus virtutibus adornatam Deo optulit. Unde beatus sanctusque doctor et magister [32 1Kb] Ambrosius velut strenuus miles ad vexilla praecedentium ducum ac ad bella imminentia unanimiter hanelantium prospiciens, imitari David eximium prophetarum magistrum studuit, et ad ejus exemplar et imitationem psalmos, cantus, symphonias, melodias, clericos, et omnia ecclesiastica officia, Deo opitulante et Spiritu sancto administrante, componere et praeordinare [Col. 0822D] studuit. Cum enim Dominus omnipotens et Salvator noster Ecclesiae suae catholicae murum pararet adversus inimicos suos, et turrem erigeret David pro domo ecclesiae suae atque murum Israel, ut ejus sponsam ab infidelibus defenderet et gregem illi [Col. 0823A] commissum a lupis rapacibus liberaret, qui, quandiu vixit, prout Deus per clementiam suam concessit, ecclesiae Dei ac populi sui et multarum civitatum curam gerens, de quacumque sibi per legatum intimabatur, prout nos in sacra ejus ystoria de eo scripta invenimus, ut bonus pastor sedule vigilabat, curiose circuens gentes diversas, atque civitates, tyrampnos, reges, duces, omnes in Christo convertebat, et unicuique civitati et cunctis fidelibus petentibus similiterque religiose quaerentibus episcopum ordinabat, et ordinatum summa cum laetitia consecrabat. In tantum enim Ecclesia Dei in manibus ejus pullulabat, ut omnes infideles in unum adunarentur, et tacite supponentes digitum ori suo dicebant: »Vere digitus Dei facit hoc, et operatur in eo.« [Col. 0823B] Enim quamdiu vita ei comes fuit, laborans super multos fideles, ab aliquo gladium evaginante nusquam calupniatus est; unde dolens quod volebat esse nequivit, dicens in ymno [33 1Kb] : »Nequimus esse martyres, sed repperimus martyres.« Et ut in libro Paralipomenon legimus per David prophetam: »Non dimisit Deus quemquam calupniari eos, sed increpuit pro eis reges, dicens: Nolite tangere christos meos, et in prophetis meis nolite malignari (I Par. XVI, 22).« Et iterum in praecordiis suis mutuo et tacite admirantes, Deum glorificabant in tantum, ut in illo quod scriptum est per sapientissimum Salomonem impleretur, dicens: »Narrate in gentibus gloriam ejus, et in cunctis populis mirabilia ejus, quia magnus Dominus et laudabilis nimis, et [Col. 0823C] orribilis super omnes deos (Ib., 24).« Tunc impletum est quod per eumdem dicitur: »Tonet mare et [34 1Kb] plenitudo ejus [35 1Kb] ; exultent agri et omnia quae in eis sunt. Tunc laudabunt ligna saltus coram Domino, quia venit judicare terram (Ib., 32).« Et quandoquidem Dominus ac noster Salvator per clementiam et misericordiam suam in tantum magnificavit et exaltavit et decoravit acta et mirabilia doctissimi et religiosissimi doctoris et confessoris Ambrosii, quantum multi codices eximii capere non possunt, et quantum multi strenui et sapientissimi viri atque scolarum magistri enarrare et enucleare multo sudore multoque labore posteris minime quiverint [36 1Kb] . Unde non decet me virum parva scientiola plenum in singulis [Col. 0823D] ejus actibus immorari, cum mihi melius videtur, de tantis patroni miraculis et de tantis strenuissimis actibus omnino tacere quam parum dicere. At ut ad ea veniam ad quae mea intentio summoque studio [Col. 0824A] anelat, ipsam sanctam Trinitatem et omnes sanctos corde et ore invocare non cesso, ut mihi quae scribenda sunt scribam et quae tacenda sunt reticeam per Spiritum sanctum suum [37 1Kb] concedat.

2. Igitur [38 1Kb] sanctus Ambrosius scientia divina imbutus, Spiritu sancto repletus, omni clero omnibusque catholicis fidelibus laicis indicto jejunio, ut Dominus ad honorem Ecclesiae suae et ad laudem divini cultus corda suorum aperire dignaretur, in quarto die quasi per quatuor Evangelia, per clementiam Dei et per revelationem Spiritus sancti septuaginta et duos sacerdotes, qui in primitiva Ecclesia episcopi vocabantur, ut B. Hieronymus doctor in quodam suo libro asserit [(35) 1Kb] , ordinavit; imitans verum magistrum et salvatorem Dominum [Col. 0824B] nostrum Jesum Christum. Sicut enim Dominus et redemptor noster post incarnationem baptismumque quod in Jordane ter converso per Spiritum sanctum a Johanne praecursore atque baptista, qui plus quam propheta asseritur, accepit, elegit septuaginta et duos discipulos ad evangelizandum evangelium divinum, ut in evangelio Lucae evangelistae legitur et approbatum indubitanter tenetur. Unde bonus discipulus sapientem sequens magistrum, suos sacerdotes, imo suos filios, et ut dixi, suos episcopos, in opus [39 1Kb] ministerii sacerdotalis elegit eos confirmans et collaudans hortatur, dicens: »Vos estis genus electum, regale sacerdotium, gens sancta, populus acquisitionis.« In tantum enim illos actu et moribus et humilitate, scientia et patientia et obedientia [40 1Kb] [Col. 0824C] et in cultu vestium et omnibus modis admonuit, ut si quis eos fortuitu in clero videret, non diceret filios esse virorum, sed affirmaret socios angelorum. Est et alia causa cur tot et tantos sacerdotes lucidissime ordinavit, quae me insequitur et quasi impatiens ad disserendum hortatur. Cum enim humanum genus sermone uno prius unitum, per superbiam postmodum diffusum et dispersum esse legitur quasi per septuaginta et duas varietates linguarum, sicut in libris Genesis invenitur (XI, 1), dicente Moyse, cum quo Deus loquebatur sicut loqui solet amicus ad amicum: »Erat enim terra labii unius, et sermo eorumdem. Cumque venissent in terra Senaar, dixit alter ad alterum: Venite faciamus nobis nomen et civitatem et turrim excelsam, cujus culmen pertingat [Col. 0824D] ad coelum, et celebremus nobis nomen, antequam moriamur. Descendit autem Dominus, ut videret civitatem et turrim, quam aedificabant filii Adam, [Col. 0825A] et dixit: Ecce unus est populus, et unum labium omnibus. Venite igitur et descendamus et confundamus linguam eorum, ut non audiat unusquisque vocem proximi sui! Atque ita divisit eos Dominus ex illo loco in universas terras, et cessaverunt aedificare civitatem et turrim prae nimia labiorum confusione. Et ideo vocatum est nomen ejus Babel, id est confusio, quia ibi confusum est labium universae terrae.« Unde propalatum est ut, quantum illorum intentio fuit prava et perversa apud Deum et angelos ejus, in tantum omni genti omnique populo innotesceret, relinquens in posteris exemplum, tanquam diceret: »Vos quibus scientia animi cum virtute corporis et ingenium operationis magis ab excelso Deo per bonitatem suam, quasi ymber super [Col. 0825B] granum distillatum est, caute et sollicite providete vobismetipsis, ne quid nobis [41 1Kb] per superbiam et dementiam merito accidit, vobis in testimonium contingat, ut quod nobis [42 1Kb] male dulcoratis non creditis, vobismetipsis multis suspiriis fatigati quandoque credatis.« Etenim cum Adam a Deo in paradiso formatus, ad imaginem Dei figuratus, sicut novimus, Domino per Moysem dicente: »Ecce Adam factus est quasi unus ex nobis,« et omnibus quae in paradiso Dei erant sibi concessis, praeter lignum scientiae boni et mali, de quo praeceperat ei Dominus ne comederet, dicens: »In quacunque die comederitis, morte moriemini.« Qui si caute studioseque ammonitionem et praeceptum Dei atque benigne admonentis tenuisset, ipse immortalis esset, et nos [Col. 0825C] quasi Dei similes essemus. Unde vos studiose precor, ut [43 1Kb] quod Adam per inobedientiam criminose deliquit, et nos per nimiam superbiam confusi sumus et per omnium terrarum spatia dispersi, mutuo nos et merito, minime ob linguarum varietatem intelligentes, quod Deus ex summa dilectione humanatus, mortuus, suscitatus, vobis ad resuscitandum quod angeli in coelis per superbiam amiserunt, benigne concessit, si solerter studioseque in fide permanentes Domino opitulante steteritis, unde concessa custodiatis, et sanctam fidem custodientes bona opera faciatis, ut ad perfectum finem venientes quandoque in extremo examine judicii a dextera Dei positi cum gaudio audire mereatis quod Dominus clementer [Col. 0825D] dixit [44 1Kb] : »Venite, benedicti Patris mei, percipite regnum, quod vobis paratum est a constitutione mundi (Matth. XXV, 34).« Ob quam enim causam sanctus Ambrosius septuaginta et duos discipulos sacerdotes ordinare voluit, ut quot fuerunt varietates gentium per dispersionem linguarum, tot essent sacerdotes ad salutem animarum nostrarum. At cum humanum genus quondam per orbem terrarum [Col. 0826A] diffusum et dispersum, pecudum more oberrans, sese invicem sine jure et sine foedere confidens et lanians, regeretur et ut ab [45 1Kb] hostium incursione muniretur, per septuaginta et duos reges a Deo permissum et praeordinatum est, Quos cum sanctus Ambrosius per industriam summi Romani imperii orbem terrarum regere vidisset, placuit sibi, ad illorum salutem et omnium populorum septuaginta et duos sacerdotes Deo confirmante ordinare [(36) 1Kb] , quatenus singulum regem per singulum sacerdotem regalem intime percuteret, et docendo fidem Christi in Deo confirmaret, et confirmando in cunctis bonis virtutibus corroboraret, ut ad bravium pervenientes, quandoque [46 1Kb] Deo permittente cum Christo in coelis regnarent.

[Col. 0826B] 3. Quibus [47 1Kb] bene compositis salubriterque ordinatis, quendam sacerdotem religiosum virum qui primicerius vocaretur proposuit; qui quasi coepiscopus circa omnes in crimine laborantes potestatem a sancto Ambrosio magistro accepit, ut quod episcopus implere per se non posset, coepiscopus qui primicerius vocabatur, circa illos implere curiose studeret. Quin etiam locum in quo omnes convenirent insignivit, quod presbyterium usque modo a cunctis vocitatur; ubi omnes sacerdotes urbani in sexta feria vel Kal. convenientes, curiose in divinis ministeriis singulos perscrutabantur [48 1Kb] , itaque religiose circa divina ministeria, et indesinenter sese exercebant. Quo in loco universis consedentibus, quod Deus episcopo inspirabat, docebat. Deinde [49 1Kb] [Col. 0826C] subepiscopus, qui coepiscopus [50 1Kb] usque modo et [51 1Kb] primicerius vocatur, secundum quod Deus administrabat, illos amonebat, dicens: »Contra stultitiam ministrate sapientiam, contra lasciviam castitatem, contra ebetudinem intellectum, contra praecipitationem conscilium, contra timorem fortitudinem, contra ignorantiam scientiam, contra duritiam pietatem, contra superbiam humilitatem; de qua sapiens quidam [(37) 1Kb] dicit: »Qui sine humilitate virtutes congregat, quasi ventum in pulverem [52 1Kb] portat;« Et ut est illud: »Humilitas omnia vincit, et ipsa a nemine superatur.« Praeter ista instruebat illos habere dilectionem Dei et proximi. Quibus completis, quod unicuique de propria causa expediebat, salubriter tractabat. Ita tamen omnia fiebant [Col. 0826D] inter illos pacifice, et honeste tractabantur et sine dolo et sine invidia, ut quod in Actibus apostolorum legitur, in illos implebatur, dicens: »Erat illis cor unum et anima una (Act. IV, 32);« et quamvis facies illorum essent diversae, unum cor et anima erat una. Quibus egregie viventibus et religiose degentibus, omnia cooperabantur in bonum, ut [Col. 0827A] Apostolus testatur [53 1Kb] dicens: »Fratres, scimus, quoniam diligentibus Deum omnia cooperantur in bonum, hiis qui secundum propositum vocati sunt sancti (Rom. VIII, 28);« attendentes illud cyrographi: »Beati qui scrutantur testimonia ejus, in toto corde exquirunt eum (Psal. CXVIII, 2).« At quam [54 1Kb] fuerunt erga ministerium et ordinem suum solliciti, nemo nisi [55 1Kb] qui illo tempore fuerit, narrare quiverit, pertimentes illud quod dicitur [56 1Kb] : »Maledictus homo, qui opus Dei negligenter fecerit (Jer. XLVIII, 10).« Unde accidit ut, dum quidam dux Gothorum extraneae gentis, nomine Ruilus, illos in festivitate sanctorum Nazarii et Celsi, et ad silentium polite ornatos et cum episcopo gradientes inopinate supervidisset, non illos tantum sacerdotes, sed episcopos [Col. 0827B] credidit et affirmavit, dicens: »Certe cum ego fere totum [57 1Kb] orbem terrarum jussu Valentiniani imperatoris circumdedi et vidi, inquirens usum et mores ipsorum [58 1Kb] maxime et religiosorum episcoporum, nunquam tanto stupore et tam ineffabili admirati ne obrigui.« Qui videns et admirans haec, parum subsistit; tandem abiit, secum mirans quae viderat. Quibus odor sic facientibus misericordiae, pietatis et charitatis, castitatis, humilitatis, fraternitatis, scientiae et omnium virtutum quasi odor suavissimus circa omnes gentes maxime ad vicinas urbes refloruit; de quo Dominus ad Moysen dixit: »Sume tibi aromata, stracten, et onigona, galbanem boni odoris, et thus lucidissimum, faciesque thimiama compositum ope [59 1Kb] unguentarii, mixtum diligenter et [Col. 0827C] purum (Exod. XXX, 34).« Quos magister beatus et doctor [60 1Kb] Ambrosius cottidie ammonebat cantando, dicens: »Diligamus nos invicem, quia charitas Deus est, et qui diligit fratrem suum, ex Deo natus est et videt Deum, et in hoc charitas Dei perfecta est; et qui facit voluntatem Dei, manet in aeternum.«

4. At [61 1Kb] cum beatus Ambrosius supradictos sacerdotes Deo disponente ordinavit [62 1Kb] , visum est sibi ceteris cum fratribus, viginti quatuor sacerdotes, qui quasi cardinales essent, debere constitui. Quos Dominus et Salvator noster per revelationem Spiritus sancti in Apocalypsi dicente Johanne confirmat: »Vidi, et ecce viginti quatuor seniores, qui procident ante sedentem in throno, et adorabunt [63 1Kb] viventem [Col. 0827D] in saecula saeculorum, et mittent coronas suas ante thronum, dicentes: »Dignus es, Domine Deus noster, accipere gloriam et honorem et virtutem, quia tua creasti omnia, et propter voluntatem tuam erant et creata sunt (Apoc. IV, 10).« [Col. 0828A] Et: »Ceciderunt coram agno, habentes singuli cytharas et fialas aureas plenas odoramentorum, quae sunt orationes sanctorum, et cantant novum canticum dicentes: »Dignus es accipere gloriam et honorem, et aperire librum et signacula ejus, quoniam occisus es et redemisti nos, Domine, in sanguine tuo ex omni tribu et lingua et populo et natione, et fecisti nos Deo nostro regnum et sacerdotes, et regnabunt super terram (Apoc. V, 8).« Est enim alia causa, quare viginti quatuor cardinales sacerdotes ordinavit: videlicet sicut naturalis dies viginti [64 1Kb] quatuor horis solidatur, sic misterium ecclesiae Ambrosianae per viginti quatuor cardinales aperiretur et regeretur; de quo die sanctus Ambrosius in Exameron (I, 10) ait: »Legem statuit, ut viginti quatuor [Col. 0828B] horae diurnae atque nocturnae diei tantum nomine diffiniamus, ut si diceret: »Viginti quatuor horarum mensuram unius diei tempus est.« Quibus ordinatis archipresbiterum, a quo si quando in aliquo officio deviarent, placide emendati suaviterque correcti bono animo bonaque voluntate degerent, praeposuit [65 1Kb] . Cujus nomen princeps presbyterorum Latine resonat; archos enim Graece, princeps Latine dicitur.

5. Per [66 1Kb] idem tempus beatus Ambrosius septem diaconos, et [67 1Kb] quasi per septiformem gratiam Spiritus sancti eis per Spiritum sanctum manus imponens benedixit et ordinavit, imitatus apostolos Domini [68 1Kb] , qui post gratiam Spiritus sancti, quam in Yerusalem, quae Visio pacis dicitur, benigne acceperunt, [Col. 0828C] in unum convenientes, septem diacones per Spiritum sanctum ordinaverunt. Septem ideo consecravit, quia septem sunt dona Spiritus sancti a Deo super fideles catholicos [69 1Kb] collata; vel [70 1Kb] ut cottidie ante thronum Dei quasi septem lampades bona vita optimisque moribus atque doctrina alios [71 1Kb] accendentes praeclarissime splenderent. Unde sanctus Johannes in Apocalypsi: »Septem lampades ardentes procedunt ante thronum, quae sunt [72 1Kb] spiritus Dei (Apoc. IV, 5).« Quos praevidens sanctus doctor Ambrosius religiose viginti quatuor subdiacones [(38) 1Kb] ad honorem Dei et Ecclesiae suae ordinando benedixit. Quibus catholice ordinatis, omnibus magistros instituit, quorum unus archidiaconus, alius archisubdiaconus [Col. 0828D] vocaretur.

6. Idem [73 1Kb] per tempus sanctus nomine Simplicianus archidiaconus, vir totius bonitatis, totiusque religionis, ac totius sanctitatis, et totius charitatis, totiusque pietatis, totiusque castitatis, gratiaque divina [Col. 0829A] repletus, qui Romam [74 1Kb] tendens per legationem [75 1Kb] beati Ambrosii et ejus ammonitus scientia, Ecclesiam Dei et beati Petri apostoli multis haeresibus scissam dispersam atque divisam ad unitatem catholicae fidei revocavit; de qua Dominus dixerat ad Petrum: »Ego pro te rogaho, Petre, ne deficiat fides tua, et tu aliquando conversus confirma fratres tuos [76 1Kb] (Luc. XXII, 32).« Qui Dei Evangelium per omnes regiones urbis Romae disseminans, velut bonus et strenuus [77 1Kb] agricola colligens fructum centesimum tricesimum et sexagesimum, multos ad Christum convertebat. Inter quos quidam philosophus vir sapientissimus, nomine Victorinus, divitiarum magnarum credidit [(39) 1Kb] ; quem Quirites Romani [78 1Kb] , ut dignus erat, pro patre et domino diligebant atque timebant. [Col. 0829B] Quin etiam revelante Dei gratia reliquias beatorum apostolorum Petri et Pauli cum viris religiosis, qui cardinales vocabantur, et cum omnibus Romanis quos catholica fides devotos habebat, mirifice summaque cum devotione condidit et ornavit. Revertens beatus Simplicianus ab urbe Roma ad beatum magistrum et reverendissimum Ambrosium, reliquiarum particulam [79 1Kb] apostolorum Petri et Pauli curiose summaque devotione ei obtulit. Quo facto beatus Ambrosius summo gaudio summaque laetitia omnium aliorum apostolorum reliquias [80 1Kb] studiose acquisivit. Quibus adquisitis, honestissimam basilicam ad modum crucis in Romana parte inter portam quam Romanam vocant, et arcum qui Romanus Triumphalis dicitur, honorifice condidit, in [Col. 0829C] qua omnium apostolorum reliquias summa cum diligentia summoque studio, magnoque cursu episcoporum, clericorum, laicorum, mulierum, juvenum et [81 1Kb] senum urbium vicinarum apposuit, unde usque hodie basilica apostolorum vocatur [(40) 1Kb] . At quid [Col. 0830A] idem sanctus Ambrosius super hanc Ecclesiam dictaverit et sancti Nazarii honorem versificavit, ore proprio audiendo cognosco:

Condidit Ambrosius templum, Dominoque sacravit
   Nomine apostolico, munere, reliquiis.
Forma crucis templum est, templum victoria Christi,
   Sacra triunphalis signat imago locum.
In capite est vitae templi Nazarius almae,
   Et sublime solum martiris exuviis.
Crux ubi sacratum caput extulit orbe reflexo
   Hoc caput est templum, Nazarioque domus.
Qui fovet aeternam victor pietate quietem,
   Crux cui palma fuit, crux etiam sinus est.
Tertia sed media mors impedit edita cuncta [(41) 1Kb] .

7. Quo [82 1Kb] in tempore notarios ordinavit, qui acoliti [Col. 0830B] usque hodie vocantur, quibus magistrum praeposuit [83 1Kb] . Et lectores, ut invenit, confirmavit [84 1Kb] , multum laudans et eos magnificans. Et quandoquidem per multa tempora per multos episcopos noverat cum primicerio suo ordinatos, timuit aliquid dicere, et confortans eos in omnibus gratias agens benedixit [85 1Kb] . Ut autem omnia essent perfecta, decem viros religiosos [86 1Kb] quasi per decalogum legis super decem ordines [87 1Kb] praeposuit: [88 1Kb] in primis primicerium presbyterorum, in secundo archipresbyterum, in tertio archidiaconem, in quarto archisubdiaconem, in quinto notariorum magistrum [89 1Kb] , in sexto primicerium [90 1Kb] lectorum; in septimo puerorum magistrum, qui magister scolarum dicitur [91 1Kb] . In octavo hostiariorum, qui custodes vocantur. In nono vero virorum [Col. 0830C] et mulierum Deo devotarum [(42) 1Kb] , qui cottidie offerunt panem et vinum, Novum et Vetus Testamentum significantes; hii enim [92 1Kb] ne populus vacuus videatur, cottidie panem et vinum Deo offerunt. In decimo saecularium virorum [(43) 1Kb] . His [93 2Kb] omnibus [Col. 0831A] completis, constitutis et ordinatis, devote suum ordinem servabant et invicem omnes sese obediebant, de quibus dicit Apostolus: »Obedite praepositis vestris in Domino, et illis subjacete (Hebr. XIII 17);« et item [94 1Kb] : »Per charitatem servite invicem (Gal. V, 13).« In quorum specie Dominus discipulos suos ammonet, dicens: »In hoc cognoscent omnes quia mei estis discipuli, si (Joan. XIII, 35),« etc. Itaque »dilectio,« sicut dicit Apostolus, »erat illis sine simulatione, odientes malum, adhaerentes bono, caritatem fraternitatis invicem diligentes, honorem invicem praevenientes, sollicitudine non pigri, spiritu ferventes, Domino servientes, spe gaudentes, in tribulatione patientes, orationi instantes, necessitatibus sanctorum communicantes, [Col. 0831B] hospitalitatem sectantes (Rom. XII, 9), habentes autem donationes [95 1Kb] secundum gratiam quae data est illis differentes, secundum gratiam prophetiae, secundum rationem fidei, sive ministerium in ministrando, sive qui docet in doctrina, qui excedatur [96 1Kb] in exhortando, qui tribuit in simplicitate, qui praeest in sollicitudine, qui miseretur in ilaritate (Ibid., 6).«

8. [97 1Kb] Cujus [98 1Kb] laborem videns beatus postea Simplicianus quia Dominus Ecclesiam suam permultum pullulare crescere et habundare faciebat [99 1Kb] in manibus ejus, tres viros cantu peritos adjunxit necnon 28 sacerdotes, qui cum aliis 72 conjuncti faciunt 100, quapropter Deciesdeni vocantur. Inde est quod decumani vocantur, seu quia cum 24 cardinalibus [Col. 0831C] hujus urbis officia implentes, postmodum ab omnibus decimas cunctorum suscipiebant, vel quia totius metropolitanae regimen in cunctis officiis sedule degebant ecclesiae, quamobrem decus majorum vocati sunt. His omnibus compositis et ordinatis secundum dignitatem quam a beato Ambrosio acceperat [100 1Kb] , polite induti ferulas superius et inferius ornatas corio ad ostendendum, cujus offitii vel dignitatis essent, in manibus cotidie deportabant, quatenus unusquisque subditos suos in virga et in baculo corrigeret et emendaret. De qua per Prophetam dicitur: »Virga tua et baculus tuus ipsa me, Domine, consolata sunt (Psal. XXII, 4).« Ideo primicerius presbyterorum ammonet subditos sibi creditos per virgam Dei dicentes ad Moysen: »Non habebis Deos alienos [Col. 0831D] coram me (Exod. XX, 3).« In secundo archipresbyter suos docebat dicens: »Non faciatis vobis sculptile neque omnem similitudinem quae est in coelo et quae est in terra (Ibid., 4).« In tertio archidiaconus suos docebat: »Non assumetis nomen [Col. 0832A] Domini Dei vestri in vanum (Ibid., 7).« Et eadem praecepta, quia majora sunt, majoribus commendata videntur; cetera autem prout unicuique ordini convenit, disposuit et ordinavit, scilicet ut quot fuerunt plagae circa Pharaonem in Egipto ad mortem, tot essent remedia salutis in vita, in Veteri et in Novo Testamento. Unde factum est ut, si quis in aliquo oberrans peccaret, per unum decem emendaret. Quibus completis religiosissimeque ordinatis, antiphonas, responsoria, psalmos et cetera quae divino cultui erant apta, cum viris tantum supradictis musica arte mirifice imbuti componere, docere et psallere satagunt; quatenus secundum illud Daviticum psallerent dicens: »Canticum novum cantabo tibi, in psalterio decem cordarum psallam tibi (Psal. [Col. 0832B] XLII, 9).« Itaque Ecclesia Dei germinare et pullulare inchoavit, et quasi lilium inter spinas, sic per omnes gentes odoris suavitatem dedit. Nam quam lucidissime et quam discrete cuncta per dispensationem Dei constituit et ordinavit, non est mei arbitrii edisserere, sed Dei, qui cuncta nutrit et disponit, tribuere et ejus dono assignare.

9. Eodem [101 1Kb] tempore contigit ut quidam sapiens, tamen Manicheorum errore [102 1Kb] seductus, nomine Augustinus, argumentis dialecticae armatus, et postea Dei fidelis et catholicus vivens episcopus, cum in ecclesia hyemali non orationis curiositate, neque secundum causam utilem videndi et audiendi Domini mysterii, sed reprehendendi gratia beatum Ambrosium de incarnatione Domini ad populum [103 1Kb] tractantem [Col. 0832C] et praedicantem, oblitus sui et suorum omnium cogitationum, pallens et tremens omnibus qui aderant [104 1Kb] videntibus obriguit. Quinetiam finita admonitione, quam ad populum beatus Ambrosius ministrabat, privatim ad eum Augustinus pervenit. At beatus Ambrosius cognita [105 1Kb] ejus scientia, patefactaque ejus disciplina, quid in arte valeret, qualiterque in fide dissentiret catholica [106 1Kb] et per Spiritum sanctum cognoscens, qualiterque fidelis et catholicus futurus esset, placidissime et multum caritative eum suscepit. Itaque laetabatur beatus Ambrosius super eum, sicut in Evangelio de quodam patre legitur, qui cadens super collum filii sui quem perdiderat, et imponens anulum suum in digito ejus plorans deosculabatur eum, et improperans alium [Col. 0832D] fratrem zelo nimiae insidiae ductum dixit: »Hic frater mortuus fuerat et revixit, perierat et inventus est (Luc. XV, 32).« Et item sicut in alio evangelio de pastore bono legitur, qui, relictis nonaginta novem in deserto, quaerens invenit ovem quam perdiderat, [Col. 0833A] et imposita in humero suo, gaudet, et veniens convocat amicos et vicinos suos, dicens: »Congratulamini mihi, quia inveni ovem meam quam perdideram (Luc., XV, 6).« Unde Dominus dicit: »Amen, amen dico vobis, quia majus gandium in coelo super uno peccatore poenitentiam agente, quam super nonaginta novem justis, qui non indigent poenitentia (Ibid., 7).« et ut in alio loco legitur de muliere illa, quae laetata est super drachmam quam perdiderat; et convocat amicas et vicinas suas, dicens: »Congratulamini mihi, quia inveni drachmam quam perdideram (Ibid., 9).« Tandem nutu divino, non post multos dies, sicut multis videntibus et sibi consentientibus palam oberraverat [107 1Kb] , sic in fontibus qui beati Johannis ascribuntur [108 1Kb] , Deo opitulante a beato [Col. 0833B] Ambrosio, cunctis fidelibus hujus urbis adstantibus et videntibus, in nomine sanctae et individuae Trinitatis baptizatus et confirmatus est. In quibus fontibus, prout Spiritus sanctus dabat eloqui illis, Te Deum laudamus decantantes, cunctis qui aderant audientibus et videntibus simulque mirantibus, in posteris ediderunt quod ab universa Ecclesia catholica usque hodie tenetur et religiose decantatur. Et quasi ditati multis divitiis et inaestimabilibus margaritis, mutuo in Deum laetantes, et cum gratiarum actione cibum sumentes laetati sunt, et gaudio magno gavisi in Deo confortati sunt.

10 [109 1Kb] . Interea praeter illa, quibus [110 1Kb] clerum suum cotidie informabat, quaedam omnixe [111 1Kb] et inviolabiliter conservanda atque tenenda et super omnia custodienda [Col. 0833C] sacerdotibus tradidit; scilicet ut quatuor principalia conscilia, in quibus Graeci et Latini et catholici fideliter concordant, tenerent [(44) 1Kb] , in quibus catholica fides integra et inviolata permanet. Quin etiam ab apostolis et aliis sanctis episcopis illa quatuor conscilia dicebat ita esse sancta et confirmata, ut si quis in illis aliquid augeret vel diminueret, anathematizatus et excommunicatus permaneret. Itaque sicut quatuor evangelia sunt observanda et tenenda et credenda, sic ista quatuor in omnibus conscilia. Quae conscilia quantum timori et quantum amori quantaeque reverentiae beato Ambrosio [112 1Kb] fuere, ipse super Nicaenum conscilium in epistola ad clementissimum Valentinianum augustum directa [(45) 1Kb] ostendit, dicens: »Meritoque conscilium [Col. 0833D] istud [113 1Kb] exorreo, sequens tractatum conscilii Nicaeni, a quo me nec mors nec gladius poterit separare. Quam fidem et [114 1Kb] parens clementiae tuae [Col. 0834A] Theodosius beatissimus imperator et sequitur et probavit; hanc fidem Galliae tenent, hanc Hispaniae cum [115 1Kb] pia divini Spiritus confessione custodiunt.« Est enim in illis [(46) 1Kb] ut nemo per aliquam occasionem turpis vitii incurrat, incontinentem se videns vel [116 1Kb] fratrem suum, nisi circumveniat in negotio. Ob quam causam molitum in Ecclesia universali, ut sacerdotes aut virgines erant, aut caste cum uxoribus manebant: quatenus si Deus praeordinasset, ut si aliquis ad episcopatum annuente Deo veniret, vel virgo vel unius uxoris vir inveniretur. Unde dicit Apostolus: »Oportet episcopum inreprehensibilem esse, unius uxoris virum, sobrium, pudicum, ornatum, hospitalem (I Tim. III, 2).«

11. Transactis [117 1Kb] annorum multis curriculis, [Col. 0834B] vivente tamen beato Ambrosio, gravissima dissensio inter sacerdotes monogamos et alios sub virginitate aut castitate degentes in synodo coram apostolico orta est. Quamobrem orta dissensio inter sacerdotes monogamos et alios caste simulantes se vivere, fere usque ad mortem et ruinam suorum et aliorum devenerunt. Quod factum est apostolico imperante, et multis catholicis episcopis exhortantibus, in judicio beati patroni nostri Ambrosii a partibus ambabus datum est, affirmantes quicquid ipse diceret, tenerent et firmum atque sanctum haberent. At beatus Ambrosius videns atque cognoscens sensus humanos, et sancta conscilia, et omnes pronos ad peccandum, maxime propter incontinentiam, sciens aliquem neque virginitatem neque castitatem nisi a Deo [Col. 0834C] posse habere, os suum aperiens, quod in libro jam dictaverat de officiis, ait (I, 50): »De monogamia [118 1Kb] sacerdotum quid loquar? Quin una tantum permittitur copula, et non repetita, et haec lex est non iterare conjugium,« et [119 1Kb] sic dicens statim illos, qui peracta [120 1Kb] castitate esse videbantur, condescensionem et charitatem circa fratres suos minime habentes, compescuit; de qua dicit Apostolus: »Si habuero tantam fidem, ut montes transferam, et si tradidero corpus meum ita ut ardeam, charitatem autem non habuero, nichil sum (I Cor. XIII, 2).« Sed sese non videntes, et illud quod dicit Apostolus minime intelligentes, dicens: »Tu quis es qui judicas alienum servum? suo domino stat, aut cadit; stabit autem (Rom. XIV, 4).« Sed revocans ad amorem [Col. 0834D] fraternitatis verbum apostolicum, introducens dixit: »Deus non vult coacta servitia; et ita noli fratrem tuum contristari, neque prodere, pro quo Christus [Col. 0835A] mortuus est (cf. V, 16).« Itaque Graeci sacerdotes Ambrosianam tenentes sententiam, usque hodie sancitum et pro lege sacra habent, ut quando in sacerdotio unguntur, aut virginitatem exinde promittunt, aut uxores in testimonio virorum bonorum sibi sociantur; et si contingit quod uxor sua moriatur, aut caste vivunt tenentes sacerdotium, aut sacerdotium amittunt, si se amplius alicui feminae sociantur. Quorum Ecclesiam in quamplurimis officiis beatus Ambrosius venerabiliter imitatus est. Quin etiam sacrificium eorum, scilicet fermentatum, cum nostro, scilicet azymorum, in celeberrimis festivitatibus, maxime in resurrectione Domini ad collaudandum et confirmandum atque roborandum, angelis administrantibus et sanctificantibus, benediceret, [Col. 0835B] confirmaret et consecraret. Unde idem ait sanctus Ambrosius: »Stant angeli ad latus altaris, et sacrificant sacerdotes corpus et sanguinem Christi psallentes et dicentes: Gloria in excelsis Deo.« Sed Deus et Dominus noster, volens tantum et tam magnificum episcopum velut emeritum militem multum in militia Domini sui triumphantem et desudantem, multis praemiis multisque honoribus ineffabilique remuneratione honorificare et glorificare, de ergastulo carnis ad aeternam gloriam angelicis choris stipatus [121 1Kb] exire praecepit. Unde dicit Apostolus: »Quod oculus non vidit nec auris audivit nec in cor hominis ascendit, quae praeparavit Deus diligentibus se (I Cor. II, 9).« Qui clerum sibi commissum et oves a Deo sibi creditas precibus et vocibus atque lamentis moriens Deo, in quo sunt omnes thesauri scientiae [Col. 0835C] absconditi, instanter commendabat. Insuper per Spiritum sanctum intelligens, multos pseudochristos et pseudoprophetas in vestimentis ovium venturos, Ecclesiam Dei et populos ejus per falsam doctrinam subversuros, de quibus Dominus per Evangelium dicit: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII, 15).« Hoc praevidens sanctus et reverentissimus Ambrosius, clerum ac populum Deum orans cotidie armabat, dicens: »Libera nos ab haereticis, ab Arrianis, a schismaticis, a barbaris, quia tu solus Dominus, tu solus altissimus, Christe.« Quo exiente de corpore quantus dolor nobilium, et quantus gemitus clericorum, et quantus planctus orphanorum, et quanta crebra monachorum, [Col. 0835D] suspiria interfuere, mea lingua narrare, et meus calamus scribere non valet, et obsequium quantis ejus miraculis coruscavit, mihi enarrare non vacat. Sed ordinato beatissimo Simpliciano in episcopatu, [Col. 0836A] quod minus esse videbatur, Deo adjuvante implevit, et quod ordinatum invenit inviolabiliter tenuit et firmavit, ita ut nullus episcopus amplius augeret aliquid aut diminueret.

12. Determinatis [122 1Kb] ac definitis sanctae Ambrosianae ecclesiae ordinibus, datisque figuris rationalibus in quibus Deus per clementiam suam sancti Ambrosii suffragiis non immerito aperire posteris benigne concessit, nunc qualiter ipso adjuvante [123 1Kb] catechumeni ecclesiam yemalem ingrediantur, secundum [124 1Kb] ordinem quem vidi cordeque cognovi, et a fidelibus comperi, fideliter edicam, quave causa regias ecclesiae ejusdem occidentales non introeant, ac super sanctum crismon a subdiacono et host ariis ut doceantur, introducantur, caritative intimabo. [Col. 0836B] Igitur catechumeni, quibus jam Deus per suam summam [125 1Kb] misericordiam, sale degustato sapientiae, et naribus et auriculis sputo sacerdotis delinitis, nec non saeculo et pompis ejus abrenunciatis, manuque sacerdotis ecclesiam intrandi licentia quodammodo concessa est, subdiacono et hostiariis eos introducentibus, intrant ecclesiam a parte orientis. Unde ab oriente? Quoniam summa [126 1Kb] Dei sapientia oriens ex alto illuminavit eos qui in tenebris et in umbra mortis sedebant, propheta attestante, qui ait [127 1Kb] : »Sedentibus in tenebris et umbra mortis, lux orta est eis (Is. IX, 2).« Et item prophetarum eximius David [128 1Kb] : »Exortum est in tenebris lumen rectis corde (Ps. CXI, 4).« His omnibus ingredientibus, sacerdos et diaconus clauso cum evangelio, ut cognoscant [129 1Kb] sancti evangelii secreta indigni [Col. 0836C] esse videre, et ne illi videant qui videre non debent, et audiant qui servare non possunt, et subdiaconus cum thuribulo incensi, ut in conspectu Dei per boni odoris operam quandoque appareant, seu diabolus per sanctae fidei devotionem, qui eos per multa invaserat tempora, inremeabiliter ipsos deserens fugiat, et [130 1Kb] cereo ardente, Spiritus sancti praesentiam significans [131 1Kb] , obviantur. Quo facto, cum ad sanctum crismon [(47) 1Kb] ducti sunt, studiose ac religiose super eodem quid significat docentur: »Vos, quos Deus ad imaginem et similitudinem suam ab initio omnia praevidens benigne creavit, hoc signum alpha et ho [132 1Kb] continens quid significat, corde et auribus animi cognoscentes percipite. Itaque quod A. videtis [133 1Kb] , primum et novissimum coeli et terrae creatorem [Col. 0836D] et omnium creaturarum auctorem credite; de quo quod Esayas propheta Spiritu sancto repletus dicat, audientes cognoscite: »Ante me non est formatus Deus, et post me non erit. Ego sum, ego sum Dominus, et [Col. 0837A] non est absque me Salvator (Isai. XLIII, 10). Delevi ut nubem iniquitates tuas, et quasi nebulam peccata tua (Isai. XLIV, 22). Ego sum, ego sum ipse, qui deleo [134 1Kb] iniquitates tuas propter me, et peccatorum tuorum non recordabor (Isai. XLIII, 25).« Dei omnipotentis designata notitia, qualiter ante saecula et in saecula et post saecula fuit et est et erit, quaque pietate verbum, cum quo ab initio ante [135 1Kb] saecula omnia componens coelos paravit, incarnari Spiritu sancto concipiente permiserit, et quomodo homo natus est ex virgine, suo sanguine pretioso humanum genus redemit, ac vulneratus et sicut [136 1Kb] ovis ad occisionem ductus sit, cognoscite. Cinerem [137 1Kb] , cujus pulvere crismon est totus signatus, Christus est dominus [138 1Kb] qui carnem de virgine suscipiens, [Col. 0837B] cinis ut homo mortalis, Deus de Deo, lumen de lumine [139 1Kb] , Spiritu sancto concipiente factus [140 1Kb] est. Crucem autem, quam in cruce conspicitis, Christus est Deus dominus ac [141 1Kb] noster redemptor, qui nos crucis patibulo suo sanguine pretioso, quasi ovis ductus ad immolandum, immeritos redemit. Unde Ysaias propheta [142 1Kb] : »Sicut ovis ad occisionem ductus est, et quasi agnus coram tondente se sine voce, sic non aperuit os suum in humilitate (Isai. LIII, 7).« Item: »Vulneratus est propter iniquitates nostras, afflictus est propter scelera nostra (Ibid., 5).« Passus autem pro nobis mortem ac multas injurias, ammonet nos, dicens cottidie: »Revertere ad me quoniam redimi [143 1Kb] te. Laudate, coeli, quoniam fecit Dominus misericordiam (Isai. XLIV, 22).« Cilicium [Col. 0837C] praeterea [144 1Kb] quod his figuris subesse conspicitis, peccatores vos esse conspicite et aeterni regni gloriam primi parentis praevaricatione amisisse. Unde ad Deum vestra peccata plangentes corpore et animo convertimini; de [145 1Kb] quibus Dominus per prophetam: »Convertimini ad me in toto corde vestro, in jejunio et fletu et planctu (Joel II, 13), quia nolo mortem peccatoris, sed ut convertatur et vivat (Ez. LXXXIII, 11).« Itaque, fratres karissimi, imitemur ambitu [146 1Kb] in cinere et cilicio, cum propheta jejunemus et ploremus ante Deum, quia multum misericors est dimittere [147 1Kb] peccata nostra. Cum autem ad sacri baptismatis sacramentum Deo annuente in proximo veneritis, catholicae fidei documentis imbuti, gaudentes per bonorum operum perseverantiam [Col. 0837D] beatitudinem aeternae gloriae credite acquisisse, quam olim prothoplausti Dei mandatum praevaricantes inconsulte amiserunt. Praeterea quod omnia signa haec e cinere facta conspicitis, vos esse mortales cognoscite [148 1Kb] , ac sperate in eum, qui vos redimere suo sanguine pretioso [149 1Kb] dignatus est. Quod autem [Col. 0838A] octo virgulas protendentes ad speram videtis, octo beatitudines fidelibus fore promissas a Deo in aeternum cum Christo semper mansuras, sive [150 1Kb] quia octo sunt hujus saeculi et futuri quasi in spera die noctuque currentes aetates, de quibus quidam sapiens [151 1Kb] : »Sex etenim sunt hujus saeculi aetates, notissimis temporum distinctae [152 1Kb] articulis, in quibus pro Deo laboribus insistere, pro adipiscenda requie sempiterna ad tempus operari necesse est. Septima est aetas non in hac sed in alia [153 1Kb] vita quiescentium usque ad tempus resurrectionis animarum. Octava autem aetas ipsa est dies resurrectionis, sine ullo temporis fine beata.« Sed ubi sunt istae beatitudines, nisi in spera, hoc est in Deo, qui non clauditur fine nec initiis augmentatur [154 1Kb] ? Quin [Col. 0838B] etiam speram illam rotundam, fine et initio carentem, quam haec omnia continentem videtis, est ipse qui [155 1Kb] in Apocalypsi loquitur [156 1Kb] , dicens: »Ego sum alpha et ho [157 1Kb] , principium et finis (Apoc. I, 8).«

13. Crucis [158 1Kb] antiphona, qua mysterium Dei et sanctae Ambrosianae ecclesiae praerogativa cottidie adornatur, allegoriam reverentissimam comprehendere et continere approbatur. Dum enim canticum quod Zacharias Johannis propheta ad Dei honorem prophetavit, cantatur, ac lectionibus perlectis, lectores suo cum magistro et hostiarii choro ordinibus majoribus dimisso tollunt de sacrario tres cruces argenteas, et summa cum reverentia foris ecclesia deportantes, tribus cereis unicuique superardentibus, sancti Spiritus praesentiam significans [159 1Kb] , [Col. 0838C] ecclesiae regias ordinate intrant. Bene de secretario cruces tolluntur, quia de secretis Dei nobis apparuit Christus, cujus cruce muniti, ab omni potestate aerea [160 1Kb] ipso protegente liberamur. Cruces de secreto tolluntur, quia de secretis terrore gentilium populi crucem Christi bajulantes, Dei ecclesiae limina ut Christum sequantur devote intrant. Unde Dominus per Evangelium intonat dicens: »Qui crucem Christi bajulaverit, salvus erit.« Tres ideo sunt cruces, ut omnes tres mundi partes, videlicet Asia et Europa et Affrica [161 1Kb] , coeli et terrae Creatorem cognoscentes, Verbum quoque sanctum [162 1Kb] de Virgine natum ac Spiritu sancto conceptum credentes, Unitatem in Trinitate, et Trinitatem in Unitate actualiter confiterentur. Quae omnia fidelissimi catholici, [Col. 0838D] catholica fide a Deo imbuti [163 1Kb] Patres nostri in concilio Nicaeno confitentes dixerunt: »Fides autem catholica haec est, ut unus Deus in Trinitate et Trinitas in Unitate veneretur.« Intrantes autem lectores et hostiarii cum signis, inveniunt archiepiscopum extra chorum, archidiacono dextram et [Col. 0839A] archipresbytero laevam regentibus, nec non ipsum ut Moysen verum [164 1Kb] sustentantes; quatenus gratia sancti Evangelii, Novi ac Veteris Testamenti sententiis ac figuris, confirmaretur, sive dilectionis Dei et [165 1Kb] proximi sanctae Ecclesiae quasi columpnis sustentaretur et aleretur [166 1Kb] humanis, ut ad coelorum gaudia Deo annuente ascendere et volare mereretur. Unde sanctus Prosper ait: »Qui caret istis geminis alis [167 1Kb] virtutum, non habet unde volet ad regna coelorum.« Quibus introgressis ac secundum ordinem ordinatis, cum Propheta Deum laudante cantant »In excelsis,« secundum quod dicit: »Laudate Dominum de coelis, laudate eum in excelsis (Psal CXLVIII, 1). Ipse enim dixit et facta sunt; mandavit et universa creata sunt (Ibid., 5).« [Col. 0839B] Exinde cardinales 24 et notarios multos a parte orientis inveniunt, nec non ab altera parte occidentis diaconos 7 et subdiaconos 24 vultibus eorum ad orientem versis, secundum quod dictum est: »Ab occidente et oriente venient, et recumbent cum Abraam, Ysaac et Jacob (Matth. VIII, 11).« Interea signis elevatis, sicut ordinis religio exposcit, antiphona sexies extra chorum in corpore ecclesiae magno clangore decantatur. Unde Ysaias propheta loquitur dicens: »Omnes habitatores urbis, qui moramini in terra, cum elevatum fuerit signum in montibus, videbitis et clangorem tubae audietis (Isai. XVIII, 3).« Antiphona autem sexies decantata, ventum est ad chorum, ubi omnes ordines in communi semel ipsam vocibus altis atque sonoris [Col. 0839C] cantant. Sic enim septies, universis in suum locum astantibus, ad Dei honorem et gloriam decantata, septem dona sancti Spiritus clementer fidelibus esse donata ostendunt. At ut ea quae dixi et dico vera appareant, sententiis sanctorum et gloriosissimi confessoris nostri Ambrosii confirmare et approbare satagui [168 1Kb] . Qui quibus modis quibusque de causis ymnos et cantus cantavit, audi non me, sed ipsum in Beati Immaculati tractatu (VII, 25): »Quae enim [Col. 0840A] bene tenemus, cantare consuevimus; hymni nobis, canticum nobis, psalmi nobis justificationis [169 1Kb] sunt. Psallam [170 1Kb] spiritu, psallam [170 1Kb] et mente.« Ut expelleret et eliminaret oblivia a domo sancta sua, cantores sibi fecit verus Salomon, qui toto spiritu conquirendae cognitioni divinitatis intenderent, nec psallentes deessent ecclesiae suae [171 1Kb] , quorum cantu nequam spiritus fugaretur. Prophetae quoque ut prophetarent, psallendi peritos videbant psallere, quod suavi invitata dulcedine spiritualiter [172 1Kb] gratia infunderetur. Et [173 1Kb] in Evangelio legimus, in domo patris illius filium recuperantis percrepuisse symphoniam, qua epulantes delectabantur fideles; perfidus autem impatienter audiebat. Dulcis igitur cantilena, quae non corpus effeminat, sed mentem [Col. 0840B] animumque confirmat. Ideoque canticum dicitur dum testamentum, quia remissionem peccatorum Dominique [174 1Kb] justitias in Scripturis evangelicis suavi mentis exultatione concinunt. Ipse quoque Dominus non dedignatus est dicere: »Cantavimus vobis, et non saltastis (Luc. VII, 32).« Et Propheta: »Cantabiles mihi erant justificationes tuae (Psal. CXVIII, 54);« et item: »Psallam tibi Deus in cythara, Sanctus Israel [175 1Kb] . Gaudebunt labia mea, cum cantavero tibi, et anima mea, quam redimisti [176 1Kb] (Psal. LXX, 22).« Cantabat haec laetus, tanquam his melioribus epulis pasceretur. Denique cantavit Moyses, qui legem accepit. Cantavit autem Maria soror Aaron in tympanis et choris. Et ut populi intra se velut mare procellosis tempestatibus dissidentis [Col. 0840C] animos mulceret, ait in libro Exameron (III, 5): »Plerumque mari comparatur Ecclesia, quae primo ingredientis populi agmine totis vestibulis undas vomit, deinde in oratione totius plebis tanquam undis refluentibus stridet, cum responsoriis psalmorum, canticis [177 1Kb] virorum, mulierum, virginum, parvulorum, consonus undarum fragor resultat.«



INCIPIT LIBER SECUNDUS.
[Col. 0839]

[Col. 0839C] Jesu [178 1Kb] Christe splendor Patris, via, vita, veritas [179 1Kb] ,
   Omnium Redemptor pie, cunctorum aequitas [180 1Kb] ,
   Universos qui te quaerunt, tua replet caritas.
Deus Pater, Verbum Patris, Spiritus paraclitus,
   Tres personae, unus Deus, semper individuus,
   Cuncta regens et cohercens, sedens ut altissimus.
Qui quos vis benigno reples spiritu scientiae,
   Et elingues facis esse magnae eloquentiae,
   [Col. 0840C] Tui guttam vivi fontis mihi quaeso porrige.
Benedictus et laudandus in sanctorum gloria,
   Quorum corpora truncata redolent ut lilia,
   Cui debent summam laudem angelorum agmina.
Cum tu sis, Salvator, nostris [181 1Kb] unica defensio,
   Jubilum qui praestitisti populo Judaico,
   Adsit mihi tua virtus nutrix [182 1Kb] in perpetuo.
De tantorum peccatorum venia te flagito,
   Quicquid juvenis peccando egi in hoc saeculo,
   [Col. 0841A] Ut cum veneris tu judex in tuo judicio.
Heu michi, qui tot annis vixi in hoc saeculo,
   Numquam bona perpetravi conscius in animo,
   Flagrans intus, ardens foris ullo sine termino.
Omnes juvenes et cleri [183 1Kb] vobis dico maxime,
   Quibus aetas atque visus candet isto tempore:
Verbis vanis atque jocis multum [184 1Kb] quaeso parcite.
Aetas quondam deaureata venit in argenteam [185 1Kb] ,
   Nuncque aerea infelix nostris misit ferream,
   Atque modo malo nostro nos invenit lutea,
Hoc testatur, hoc cognoscit plebs antichristicola
   Longa peste jam seducta valde per hypocritam,
   Qui permittit vera falsis arte diabolica.
Sedem nam Ambrosianam atque ejus clericos,
   [Col. 0841B] Comites duos majores atque ejus populos
   Oberrantes nunc videmus per quosdam scismaticos.
Quos praevidens almus doctor nobilis Ambrosius
   Deum rogat et precatur clericorum vocibus,
   Ut scismatici discedant cum suorum artibus.
Qui redundant et abundant plus quam non est numerus [186 1Kb] ,
   Castitatem simulantes cunctis cum virtutibus
   Rodunt clerum sacerdotes ultra quam commodius.
Et limphatici ut canes optant praecipitia,
   Cuncta justa et injusta habentes promiscua,
   Ira, odio imbuti, quae est mala bestia.
Rogo Deum, qui huc misit Barnabam apostolum,
   Postea et qui direxit inclytum Ambrosium
   [Col. 0841C] Det michi suave loqui nostrorum dissidium [187 1Kb] .

1. Inter multa hanelosa et procellosa malis hominibus perturbantibus tempora, in quibus omnes corporis mei sensus ob multarum sectarum varietates conturbantur et per diversa trahuntur, multum aestuando in animo meo consiliatus sum, dissidium quod ecclesia Ambrosiana a falsis fratribus [188 1Kb] et pseudoprophetis perpessa est, de quibus Dominus in evangelio dicit: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII, 15),« prout ingeniolum meum narrare valet et edisserere; memor quod ecclesiarum magister Ambrosius reverendissimus pastor dixit [189 1Kb] [(48) 1Kb] : »Omnia cum conscilio [190 1Kb] facito, ne te poeniteat operis tui,« qualesque [Col. 0842A] dissessiones [191 1Kb] et quales perturbationes per ficta rudimenta a suis filiis sustinuit, quosque defectus habuerit; non altis verbis philosophorum, sed plano stylo compositoque sermone labiorum, prout Deus per gloriosi confessoris atque patroni mei Ambrosii [192 1Kb] concesserit, curiose narrare studebo. Non regum bella describere, non populorum commotiones aut urbium seditiones pandere, non verborum succis laborem impendere, non otiosis verbis vacare satagui, sciens quod Dominus per evangelium intonat dicens: »An nescitis, quod de omni verbo otioso reddituri estis rationem in die judicii?« (Matth. XII, 36.) Propterea timore Domini praeventus et orationibus beati antistitis [193 1Kb] Ambrosii fretus, quae tacenda sunt tacebo, et quae in corde scribere deliberavi, [Col. 0842B] ad tutelam animarum et corporum munitionem in posteris fideliter Deo opitulante edisseram. Non quaerens humanam gloriam hominum, non terrenarum divitias rerum, non pompas aut ornamenta vestium, non domos, non servos, non ancillas, quae omnia imperatores et magistratus consulesque Romani olim prae ceteris [194 1Kb] dare consueverunt, sed tantum ad salutem posterorum, corporum et animarum illorum. Visis tantis signis tantisque virtutibus, et auditis tantis cladibus tantisque perturbationibus sibi provideant seseque custodiant, et mei divinis supplicationibus memores sint.

2. Sancti [195 1Kb] Honorati tempore archiepiscopi Mediolanensis, ac infelicissimo rege Lamberto Italiae usurpato imperio imperante [(49) 1Kb] , clandestina pestis [Col. 0842C] immensa super urbem Mediolanensem durissime adorta est. Haec etenim [196 1Kb] civitas a magnificis imperatoribus, orbem universum suo imperio ac legibus suis sibi vindicantibus, honorata decenter et exaltata competenter refloruit; atque super ipsam Romam loci amoenitate ac aeris salubritate ipsam diligentes, ultra omnes Italiae civitates eo tempore sublimantes, multis cum ornatibus imperialibus auxerunt. At ut vere [197 1Kb] et indubitanter quod dico credas, audi, quod in verissimis annalibus et in descriptione situs Mediolani [(50) 1Kb] repperi, qualiter augustales imperatores olim magisterio regali ipsam ornaverint, locantes [(51) 1Kb] in ea more patrio eximium augustorum dignitati imperiale palatium, theatrum decentissimum, aumatium, thermas, quae sunt calida [Col. 0843A] balnea, ubi reginae imperatorum uxores urbem pro tempore incolentium [198 1Kb] semotim a masculis nitide mundabantur, et universae civitatis multitudo, cum tempus et utilitas exigebat, ad lavandum, viris a mulieribus sequestratis, sedule concurrebant. Deinde viridarium, quasi Paradisus Dei, diversis insitum arboribus amoenum. Nec non arenam lapidibus et magisteriis diversis ornatam, in qua totius Italiae milites consedere et ab uno oratore audire et competenter intelligere possent. Quin etiam ipsam amplificantes civitatem, ultra quam Senones Galli haedificaverant---qui et ipsi Romam praeter capitolium ceperunt [199 1Kb] ---quot dies in anno, tot turres densissimas opere grandi aedificarunt et compleverunt. Praeterea super sex civitatis portas domicilia altissima [Col. 0843B] et rotunda, ac anteportale altissimum et triangulare opere decentissimo haedificantes, quae hostibus barbaricis quasi natura munita introitum contenderent, agere satagerunt. Ob quas causas saepissime ab eisdem postmodum augustis frequentari et incoli et honorari coepit, maxime quod esset ibi saluberrimi aeris aptissima temperies, locusque ad usus domesticos inrefragabiliter paratissimus. Hanc itaque civitatem perosissimam habens impiissimus Lambertus rex nefandissimus, maxime quia dux Ilduynus [(52) 1Kb] ipsam regens civitatem sibi minime favebat, regibus cum tribus ac ducibus multis Franciae, Sansoniae, Nurmandiae ac Teutonicae, ac barbarorum multitudine innumerabili, per decem annos, multis ex suis ducibus et militibus et peditibus sagittis ac variis tormentis [Col. 0843C] emortuis, frustra obsedit. Sed cum jam per [200 1Kb] multum cum suis incassum laborasset, et ab omni spe esset frustratus, ac regni opes incassum videns esse expensas: tristitia repletus immensa, iter quo abiret miser arripuit. Interea quidam rusticus nequissimus, cum jam per tres dies iter cum suo exercitu abiisset, dolens ac regnum superatum et concultatum acclamans, scissis vestibus, quasi verus furiosus pervenit ad regem. Qui cum ad regem venisset, dedit consilium quatenus rex cum suis omnibus obsidionem destitutam validissimis assertionibus iteraret; ac interea pauci fidelissimi pactum cum civibus et duce Ilduyno, ut rex cum suis civitatem tantum intraret et exiret, et omnibus civibus illaesis, triginta ex suis ducibus sanctis evangeliis [Col. 0843D] affirmantibus satageret; exinde civitatem introgressus, ut dominus civitatis et incolentium appareat, et, ut meriti sunt, ruptis foederibus suos exercere studeat [201 1Kb] , ac se numquam urbis portas intraturum jurejurando sancivit. Igitur detestabili [Col. 0844A] inito consilio, omnia quae diabolus per os rustici nequissimi locutus est, ordine Lambertus complevit. Ea tempestate cum cives obsidionem durissimam reintegrari vidissent, et angustiis diversis repleti, consilium regis, quadraginta ducibus validissimis sacramentis civitatis integritatem et civium universorum incolumitatem jurantibus audissent et pavide suscepissent, cordibus illorum rei veritatem augurantibus, et pravitatem cordis ejusdem Lamberti non intellexissent, pace et quiete avidi, regem Saraceno deteriorem cum suis ut cito intraret et exiret, ut ipse sacris evangeliis juraverat, malo omine susceperunt. Denique trina nocte post egressionem urbem Mediolani ingreditur, aliquibus proditoribus moenia civitatis frangentibus juxta ecclesiam quae [Col. 0844B] modo dicitur sancti Andreae ad murum ruptum; sicque ut rex juraverat, non per portam civitatis sed per rupturam ingressus est, ut jusjurandum observare videretur. Quo facto Lambertus crudelissimus, fide ac Deo oblitus, gladiis evaginatis civium stragem immensam tam parvulorum quam senum, tam juvenum quam infantum, furiis plenus daemoniorum, inhumane dedit. Quin etiam civitatis palatia, turres, et ejus municipia, omniaque civium munimina, quae ob civitatis munimentum Breno dux Gallorum ac Nerva ac Trajanus ac Maximianus crudelis et alii imperatores construxerant, malleis ac manganis [(53) 1Kb] destruebant. Eodem et sanctus beatus tempore [202 1Kb] Ambrosius, videns cives et civitatem hostiliter devastari atque consumi, [Col. 0844C] in nocte sancti Severi [(54) 1Kb] et ipse apparens Lamberto dixit nefando: »O Dei et hominum inimice, Deum negatus ac morte dampnatoria dignus, injuste diruens civitatem et ejus munimina, quae ego ad Dei honorem et christianorum incolentium utilitatem benedixi et consecravi! gentiliter populum interemisti, quem Deus suo sanguine pretioso in cruce pendens redemit. Noscas itaque nec te nec tuum haeredem diu tenere imperium, ac morte turpissima ut canis morieris. Hoc audito, relicta civitate, secum quasi in exilium filium Ilduini ducens Parmam tetendit, cujus nomen erat Azo [(55) 1Kb] , quem aetate juvenculum divino nutu adeo dilexit, ut sine puero nichil ageret rex Lambertus. Qui cum per tres annos in illis partibus moraretur, quadam die et ipse spatiare [Col. 0844D] desiderasset, venatu juxta nemora ductus, sparsis canibus ac intromissis nemoribus, et [203 1Kb] venatores sagaci ingenio sylvestrem feram invenire curarent, gravissimo occupatus somno, in gremio filii Ilduyni ac servo ejus astante quievit [(56) 1Kb] . Quod [Col. 0845A] ut vidit Azo Ilduyni filius, confortatus a servo, omnia mala quae sibi et patri intulerat reminiscens, regem multis ambagibus excussis occidere statuit; cumque gladium non inveniret ad jugulandum, secus se spinam vidit acutissimam grandemque; qua arrepta, velut canem, ut praedixerat beatus Ambrosius, ipsum tractare curavit, ac ipsum percussa mamilla cordialia protinus interemit [(57) 1Kb] . Cujus carnes terribiles vultures et corvi sinistri rostris avidissimis mandentes sepelierunt; et [204 1Kb] puer Azo equum ascendens regium, Mediolanum accelerat, ubi civitatem dirutam quam melius potuit reformavit, rege a silvestribus laniato. Quem cum sui milites per tres dies circumquaque vagantes, carnibus abrosis, ossibus tantum apparentibus invenerunt, et ejus omnia invenerunt [Col. 0845B] vestimenta tabe et vermibus ac foetore sordidissima, tristes ac miseri sepulturae non ut regem dederunt. Qua tempestate cum venissent in Italiam dirissimi Longobardi, non parcentes juvenibus nec senibus; qui et ipsi gentiles ingentiliter sese habentes, venerunt Mediolanum. Hos praevidens beatus archiepiscopus Honoratus, sciens civitatem devastatam, nec non a peste vermium crudelissima, et hominibus innumerabilibus emortuis, et cives bellatores a crudelissimo Lamberto fore gladio dilaceratos: omni ecclesiae thesauro arrepto tendens in Januam, ut a manibus Longobardorum eriperet, fideliter deportavit. Hic enim post aliquot dies capta civitate a Longobardis, quae muro et turribus devastata diu teneri non potuit, Dei misericordia et ejus patientia [Col. 0845C] summam amicitiam regis et Longobardorum adepta fuit, in tantum ut multis privilegiis multisque ceremoniis, quicquid archiepiscopatus haberet, ab omni gente et rege intacta et illaesa permanerent. Unde postea Desiderius rex Longobardorum Dei misericordia factus christianus, inibi sancti Vincentii ecclesiam et monachorum coenobium pro animae suae remedio multis ornando praediis et castellis haedificavit [(58) 1Kb] . Cujus actus gravissimos postea habens Adrianus, qui et ipse pontifex Romanus, Carolo Magno Pipini filio, ut suas civitates a manibus Desiderii erueret, virgas episcopales ad investiendos episcopos et anulos citra fas et licitum, ut clavum clavo expelleret, primus dedit. Qui mihi autem non credit, legat Pontificale Romanorum seu gesta Longobardorum, [Col. 0845D] quoniam quae dixi fideliter tractata ibi reperiet [(59) 1Kb] . At priusquam clandestinam pestem, quae clerum totius Ambrosianae ecclesiae velut torvus leo crudelissime invasit, dicam, et a quo sedes beati Ambrosii per symoniacam haeresim contaminata et violata prius fuit, enucleare non desinam.

[Col. 0846A] 3. Igitur [205 1Kb] omnibus episcopis, qui ante admirabilem confessorem Ambrosium religiose et catholico episcopatum tenuerunt, ipsoque cum illis episcopis qui post eum vice discipulorum Domini subsecuti sunt, ad coelorum regna cum Christo tripudiantibus, Fronto, in quo omnes thesauri malitiae [206 1Kb] et pharetrae nequitiarum et prava ingenia omnium rerum sunt, cathedram Ambrosianam indignus et immeritus ut fur et latro invasit. Qui ortus nobilibus parentibus, non in scientia Dei nec in cultibus divinis operam dedit, sed in auro et argento locuples, monilibus dives, servis et ancillis valde habundans fuit. At quantum fuit omnium virtutum bonarum nudus et pauper, subsequens lectio demonstrabit. Plenus avaritia, quae neque [Col. 0846B] copia augetur neque inopia extinguitur, de qua dicit apostolus: »Avaritia, quae est ydolorum servitos (Coloss. III, 5),« et Dominus in evangelio: »Cupidi et avari non intrabunt in regnum Dei;« insuper ambitiosus ultra quam credi potest. Quod [207 1Kb] factum est, mortuo Honorato episcopo, tantum in nomine quantum in officio honorandus, qui octavus decimus post beatum Ambrosium sedit, turba nobilium et populo immenso catholico religiose et catholice episcopum in Deum quaerentibus et desiderantibus cum universo clero: ecce subito fascinatis multis [208 1Kb] utrarumque partium, populi videlicet et nobilium, immensa perturbatio orta est. Igitur electione perturbata, Fronto, omnibus bonis nudatus multisque vestitus vitiis, spiritu maligno repletus, [Col. 0846C] sciens se per catholicam electionem cleri et populi episcopatum minime habere posse, cum immenso pondere auri et argenti, cum paucis etiam nobilibus, imperatoris curiae detestandae cursu rapido tetendit. Conscilio autem inito, praeter illa quae manu dedit, ut episcopatum haberet, inaestimabilia pondera auri et argenti ducibus et comitibus et omnibus qui imperialibus jussis quotidie deserviebant promisit. At imperator, cognita ejus nequitia et omnem Frontonis intentionem praevidens, auri avidus, non curans qualiter aut quomodo se circa catholica officia ecclesiastica haberet, accepto auri et argenti immenso pondere, tantum aliquantulum timidus, quandam execrabilem investituram Mediolanensis episcopatus ei attribuit, et accipiens ab eo fidelitatem, [Col. 0846D] quemdam comitatum dedit ei [209 1Kb] , sub quo se Fronto ad simoniacam haeresim defenderet et imperator innocens esse hujus rei ascribitur [210 1Kb] . Quo facto magno tripudio exultans Fronto, stipatus multis Longobardis, qui eo tempore curiae militabant imperatoris [211 1Kb] , quasi fur et latro venit Mediolanum. [Col. 0847A] Qui primus videns episcopatum per arma justitiae et electionem catholicam, bona vita et fama et praedicatione bonisque moribus, castitate et jejuniis, obtinere non posse, nobiles et magnam partem plebis, sparsis muneribus magnis multisque promissionibus, omnes ad fidelitatem non intrans per hostium impegit, de quo Dominus per evangelium terribiliter et voce veridica et viva intonat, dicens: »Qui non intrat per hostium in ovile ovium, non est pastor ovium, sed est fur et latro (Joan. X, 1).« De quo beatus Ambrosius doctor et magister veritatis [212 1Kb] subsequitur dicens: »O miser, quod dedisti aurum fuit, quod accepisti lepra [213 1Kb] est.« Unde super Lucam (IV, 52) sanctus Ambrosius: »Inexplicabilis [214 1Kb] est enim venditi culpa mysterii, et gratia a vindicta [Col. 0847B] [215 1Kb] oculis [216 1Kb] transit ad posteros.« Item super Lucam (IX, 19): »In ecclesia Dei consortium eos habere non posse, qui sancti Spiritus gratiam non dignentur [217 1Kb] . Gratis enim accepistis, et gratis date. Denique Symoni, qui sanctificandi munus pretio in se putavit posse conferre, respondit Petrus: Pecunia, inquit, tua tecum sit in perditionem. Quoniam [218 1Kb] gratiam Dei putas te pecunia consequi posse, non est tibi pars nec sors in hac fide (Act. VIII, 20).« Item de ecclesiis in eodem (IX, 17): »Deus enim [219 1Kb] templum suum non mercatoris vult esse diversorium, sed domicilium sanctitatis, nec vendibili religionis officio, sed obsequio gratuito usum ministerii sacerdotalis informat.« Postremo Fronto per undecim vivens annos, omnia bona et mala, justa [Col. 0847C] et injusta habens promiscua, omnes hujus sanctae Ambrosianae ecclesiae fere intus et foris thesauros devastando et male expendendo consummavit. Qui quadam die cum turba suorum militum stipatus, ordinatis canibus et venatoribus, ad nemus quod Caminadella [(60) 1Kb] usque hodie vocatur, ivisset, et inventam feram ad mortem curaret deducere; ecce subito ira Dei et flagello praeventus citissimo, in loco incurrens quod dicitur Puteus Averanus, eum palus absorbuit: et quasi Datan et Abiron iram Dei provocantibus, sic eum terrae inundatio absorbuit. Igitur Frontone male mortuo pejusque sepulto, quod epitaphium ejus, quod ego postea transactis annorum multis curriculis in lapide polito, pulvere corporis ejus absente inveni, dicat audiamus: et quam [Col. 0848A] crudeliter et quam saevissime supra calicem aureum beati Ambrosii, quem ipse propriis manibus consacraverat, aurum cujus Theodosius imperator sancto Ambrosio dederat, sese habuit [220 1Kb] , curiose audiamus [221 1Kb] .


Ausoniae postquam ditio florentia frena
   Longobardorum excepit [222 1Kb] ecclesiae,
Haec senior fama primum per moenia multa
   Frontonem sedis fulcra subisse boat.
Promissum crebro premitur persolvere, cumque
   Nec dapibus reliquis jam quod haberet opem:
Ambrosius calicem sanctum quem fecerat olim,
   Caesar catholicus Theodosius pariter;
Conflandum isdem perhibetur traderet igni,
   Proh dolor infaustus turpiter ocubuit.

[Col. 0848B] 4. Post [223 1Kb] multum vero tempus veniens post beatum Agapitum [(61) 1Kb] urbis Romae pontificem reverentissimus pastor et papa Gregorius, divino spiritu ammonitus, omnes Latinae linguae ecclesias per diversa officia multum discrepantes vidit. Qui tantum Deo annuente ad unitatem Romanae ecclesiae praeter [224 1Kb] Ambrosianum misterium compescuit et revocavit, dicens: »O fratres et o venerandi patres, decens et competens ratio nobis esse ascribitur. Paulo apostolo per Spiritum sanctum dicente: »Unus Deus, una fides, unum baptismum (Eph. IV, 5),« ita sit, unum mysterium totius linguae esse debere Latinae.« Quo audito omnibus religiosis viris qui antestabant terrefactis, quorum noverat multos sanctos viros diversarum terrarum, pro [225 1Kb] unicuique sicut Deus donaverat diversa [Col. 0848C] officia, sanctam Trinitatem et Unitatem conlaudantia fideliter et mirifice decantantes ordinasse. Tandem conlaudatum et confirmatum est. Sed de Ambrosiano mysterio videns esse factum divino magisterio, timidus subsistit.

5. Quo [226 1Kb] in tempore (an. 593) Constantius episcopus catholicus catholiceque ordinatus, tertius a Frontone, diaconus sanctae Romanae ecclesiae [(62) 1Kb] , quem beatus Gregorius Dialogorum in diaconatu consecraverat, qui ad concilium, quod beatus Gregorius celebrabat, cum viris timoratis et episcopis suffraganeis sui et beati Ambrosii multis et magno exercitu strenuissimorum militum stipatus iverat [(63) 1Kb] . Quod factum, Spiritu sancto administrante, et Constantio archiepiscopo cum omnibus fidelibus clericis [Col. 0849A] et laycis episcopis religiosis interpellantibus, partim timore Dei et beati Ambrosii, sciens eum in exercitio divino multis ac magnis laboribus olim desudasse, partim propter caritatem et amorem Constantii episcopi dixit: »Ecclesia Ambrosiana in suo statu permaneat.«

6. Non [227 1Kb] post multum tempus ordinem Ambrosianum, quem Constantius apostolico multum conlaudaverat, a fidelibus suis repraesentari sibi praecepit. Quod factum est, nutu divino legatis ad eum revertentibus, quibus ipse imperaverat ut ordinem Ambrosiani mysterii circa tempus statutum sibi remota omni occasione repraesentaretur. Sed cum in palatio de magnis negotiis cum cardinalibus omnibus, qui de sancti Ambrosii mysterio in synodo sermocinati [Col. 0849B] fuerant, tractantem legati supervenissent: ecce subito non modica lux refulsit; et omnibus praeter apostolicum in terra nimio pavore prostratis, ignorantibus tantum [228 1Kb] quid hoc esset, papa tantum [228 1Kb] non modice mirabatur. Interea legati revertentes a beato Constantio urbis Mediolanensis episcopo, salutato apostolico, librum ei dederunt. Qui gaudio magno repletus, librum aperiens, et curiose per omnia, qualiter beatus Ambrosius libros veteris testamenti et novi ad legendum ecclesiae suae disposuisset, et qualiter evangelia et Pauli epistolas atque prophetias et missarum solempnia et cetera divino cultui apta scribendo ordinasset, supervidit. Quo cognito, quasi de amoenissimo prato multos flores lucidissime serie illius libri attrahens, Romano cultui [Col. 0849C] quasi bonam olivam atque fructiferam in oleastro inseruit, cum quibus usque hodie ecclesia Romana hymnis, orationibus, gloriosis canticis quasi sponsa ornata diversis ornatibus extat. Quae omnia beatus Gregorius, ut ostenderet quantae excellentiae quantaeque dignitatis essent, videns atque cognoscens cuncta quae a beato Ambrosio columpna ecclesiae ordinata erant, et ut petra super petram per Spiritum sanctum firmata essent, insignium [229 1Kb] dicens hymnum Ambrosianum, responsorium Ambrosianum, antiphonam Ambrosianam, invitatorium Ambrosianum, oratio Ambrosiana. Enim ubicumque [230 1Kb] beatus Gregorius aliquid de suis ordinibus interserens ordinabat, semper nomen Ambrosianum quasi per quoddam sigillum administrabat, dicens Ambrosianum. [Col. 0849D] At quantum amori [231 1Kb] , quantaeque reverentiae ecclesia Ambrosiana majestati apostolicae fuit, describendo quaedam egregia et amicabilia, quae super beatum Datium archiepiscopum reverentissimus [Col. 0850A] papa Gregorius in Dialogo descripsit, apparet; et quam paternaliter ad clericos Ambrosianos, qui injuste a falsis fratribus et a malis et pessimis [232 1Kb] laicis, propter electionem quam catholice et canonice fecerant, patiebantur, per luculentissimam epistolam eos adhortavit editam, quae usque modo in registro ejusdem invenitur. Igitur Datius, quia episcopus et majoris dignitatis esse ascribitur, ut pater filios praecedat. De quo beatus Gregorius inter cetera miracula, quae cum Petro narravit, quoddam magnificum atque mirabile descripsit dicens (Dial. III, 4):

7. »Tempore [233 1Kb] Justiniani principis, cum Datius Mediolanensis urbis episcopus causa fidei exagitatus [234 1Kb] ad Constantinopolitanam urbem pergeret, [Col. 0850B] Corinthii [235 1Kb] devenit. Qui dum largam domum ad hospitium [236 1Kb] quaereret, quae illius comitatum totum ferre potuisset, et vix inveniret, aspexit eminus domum congruentis magnitudinis, eamque sibi praeparari ad hospitandum jussit. Cumque ejusdem loci incolae dicerent, in ea [237 1Kb] manere non posse, quia multis jam annis diabolus hanc inhabitaret, atque ideo vacua remansisset; vir venerabilis Datius respondit dicens: »Imo ideo hospitari in domo eadem debemus, si hanc malignus spiritus invasit et ab ea hominum habitudinem [238 1Kb] repulit.« In ea sibi igitur [239 1Kb] parari praecepit, securusque illa [240 1Kb] antiqui hostis certamina toleraturus intravit. Itaque in tempestae noctis silentio, cum vir Dei quiesceret, antiquus hostis inmensis vocibus magnisque clamoribus coepit [Col. 0850C] imitari rugitus leonum, balatus pecorum, rugitus [241 1Kb] asinorum, sibilos serpentum, porcorum stridores et suricum. Cum [242 1Kb] repente Datius tot bestiarum vocibus excitatus surrexit vehementer iratus, et [243 1Kb] contra antiquum hostem magnis coepit vocibus clamare, dicens: »Bene tibi contigit miser. Tu es ille, qui dixisti: Ponam sedem meam ab aquilone [244 1Kb] , et ero similis Altissimo (Isai. XIV, 14). Ecce per superbiam tuam porcis et suricibus similis factus es; et qui indigne Deum imitari voluisti, ecce ut dignus es imitaris bestias.« Ad quam vocem ejus, ut ita dicam, dejectionem suam spiritus malignus erubuit. At non erubuit qui eandem domum, ad exhibenda monstra quae consueverat, ulterius non intravit? Sicque postmodum fidelium habitaculum facta est, quia [Col. 0850D] dum ea unus veraciter fidelis ingressus est, ab ea protinus mendax spiritus atque infidelis abscessit.«

8. Post [245 1Kb] aliquod tempus, cum beatus Gregorius urbis Romae totiusque mundi pontifex, sedulo more [Col. 0851A] divina eloquia dictando exponeret: mortuo Constantio Mediolanensis urbis episcopo (an. 600), quem ego, ut [246 1Kb] supra, in libro qui in Januensi urbe inventus est repperi aliquantulumque commemoravi, catholicam electionem super Deusdedit a clero Ambrosianae ecclesiae factam esse audivit. Quae non post multos dies, ut erat veritas, rei probavit eventus. Venientes autem legati a clero Ambrosiano dilecto sibi, qualiter Constantius de hac vita migrasset curiose panderunt; quin etiam quam catholice et quam canonice diaconem, qui Deusdedit vocatur, ad honorem episcopatus diligenter eligissent [247 1Kb] , per omnia enarrarunt; praeterea quanta incommoda cleri et sacerdotes a Longobardis et perfidis militibus et a plebis parte injuste patiebantur, quia voluntati [Col. 0851B] eorum, ob electionem quam ipsi inordinate et incomposite super Agiulfum [(64) 1Kb] fecerant, minime consentiebant. Quo audito apostolicus de nece Constantii, quondam sui diaconi et nutricii fidelissimi perplurimum doluit. Tandem de catholica electione partim laetabatur, et partim compassioni eorum evidenter condoluit. Interea legatos, ut erant tantae civitatis tantique cleri tantorumque ordinum, quos beatus apostolicus super omnes civitates animo et affectu et amore et reverentia beati Ambrosii diligebat, omnes benigne suscepit. Diligebat enim beatus Gregorius hanc ecclesiam et hos ordines, videns per omnia a beato Ambrosio ordinatos et compositos esse, ut pater filium et ut mater unicum natum. Diligebat non perfunctorie neque ulla saeculari [Col. 0851C] intentione, sed affectu bono sinceroque corde et animo puro. Quid multa? Epistola, quam per legatos ad clerum Ambrosianum direxit, illos in electione quam super Deusdedit canonice fecerant constanter adhortans, usque hodie ostendit. At ut certius quicunque haec legerit credere per omnia valuerit, ipsam epistolam in registro (XI, 4) ejusdem descriptam auribus curiosis sollicitoque animo intendat.

9. » [248 1Kb] Quantum [249 1Kb] nos de obitu fratris et coepiscopi nostri Constantii moeror afficiat, paginali explere locutione non possumus, sed quam multa bona partes in illo [250 1Kb] homine perdiderunt, utinam vicinae repentinam calamitatem sentiant [251 1Kb] . Nam quemadmodum sollicitus in ecclesiasticae regula disciplinae, [Col. 0852A] vel quam fuerit vigilans in tuitione civitatis vestrae, non habemus incognitum. Sed quoniam obeunte pastore sine proprio vos non decet esse, constanter [252 1Kb] omninoque grate suscepimus quod Deusdedit diaconem vestrum ad episcopatus officium vos unanimes elegisse Deo auctore signastis. Unde quia bonorum [253 1Kb] desideria nulla debet tarditas impedire, vota in eo vestra complere cum Dei gratia festinamus. Et quia praedictus vir nobis non moribus sed solum specie tenus notus est, oportet ut, si [254 1Kb] quantum in hac electione non solum vestram utilitatem, sed etiam causam Dei agi cognoscitis, tanto debeatis esse solliciti. Et [255 1Kb] subtiliter requirentes ut nichil sit quod ex anteacta vita criminis per sacros possit canones obviare, aut si ad reddendam [Col. 0852B] [256 1Kb] disciplinam vel exhibendum regimen idoneus reperitur, atque cunctorum in ejus, sicut scribitis, electione concordat [257 1Kb] assensus, gratia divinitatis suffragante cum praesentium scriptorum auctoritate solempniter decrevimus [258 1Kb] ordinari. Illud autem quod nobis [259 1Kb] ab Agilulfo indicastis scriptum, dilectionem vestram non moveat. Nam nos in homine [260 1Kb] , qui non a catholicis, et maxime a Longobardis eligitur, nulla praebemus ratione consensum; nec, si alicujus praesumptionis usurpatione factus [261 1Kb] fuerit, in locum vel ordinem illum sacerdotem [262 1Kb] suscepimus, quia vicarius sancti Ambrosii indignus evidenter ostenditur, si electus a talibus ordinatur. Nec enim est quod vos ex hac causa deterreat, ut aliquam vobis necessitatem incutiat, quia inde [263 1Kb] [Col. 0852C] possit alimenta sancto Ambrosio servientibus clericis ministrari, nichil in hostium locis et [264 1Kb] in Sicilia et in aliis rei publicae partibus Deo protegente consistit. Ut igitur in ordinando eo qui a vobis electus est nulla possit mora contingere, Pantaleonem notarium nostrum transmisimus, qui eum, ut moris est, adnitente consensus nostri auctoritate faciat consecrari. Cui etiam possessiundis [265 1Kb] , quas Magnus quidam presbyter commissas habuerat, de aliis ecclesiae nostrae utilitatis curam gerere, vel quid agere [266 1Kb] debeat, in praesenti mandavimus. Vestra se ei dilectio in omnibus devota [267 1Kb] ut det et [268 1Kb] studeat exhibere.«

10. Karuli [269 1Kb] [(65) 1Kb] primi [270 1Kb] tempore, cum idem [Col. 0853A] apud Romam imperii [271 1Kb] magnifice et inenarrabili militum exercitu stipatus frueretur, et papa resideret Adrianus, synodus inmensa multis diversarum terrarum episcopis congregatis celebrata est, in qua cum de multis atque diversis tractassent negotiis, indiscrete erga mysterium Dei et beati doctoris et confessoris [272 1Kb] Ambrosii sese intulerunt, parum aut nichil quantae reverentiae quantique amoris beatus Gregorius olim ecclesiae Ambrosianae per [273 1Kb] affectum contulisset, reminiscentes; propterea quasi caecati et ementati [274 1Kb] , et absque ullo judicio, quod [275 1Kb] inclytum et per multa tempora firmum atque sancitum, quodammodo decolorare [276 1Kb] et obnubilare, et [277 1Kb] plus dicam, omnino [278 1Kb] delere aggressi sunt. Edoctus itaque Karolus imperator a quampluribus episcopis, [Col. 0853B] ut per totam linguam proficisceretur Latinam, et quicquid diversum in cantu et ministerio [279 1Kb] divino inveniret a Romano, totum deleret, et ad unitatem mysterii Romani uniret. Unde factum est, veniens imperator Mediolanum, devastata Papia quam ipse ira inextinguibili ob imperatorem Desiderium suum haemulum oderat, quem milites Papiae contra Carlonis imperium viriliter armis et ingenio tutaverant, omnes libros Ambrosiano titulo sigillatos, quos vel pretio vel dono vel vi habere potuit, alios comburens, alios trans montes quasi in exilio secum detulit. Sed religiosi viri tales et tantos libros videntes, religiose tenuerunt. At Deus qui omnia videt cunctaque cognoscit, et cordium occulta investigare et aperire praenovit animos et intentionem cunctorum [Col. 0853C] praevidens, quod [280 1Kb] ad laudem et honorem nominis sui per Spiritum sanctum sancto Ambrosio episcopo dictante [281 1Kb] ordinatum noverat, violari aut a malis dilacerari non passus est.

11. Proficiscens [282 1Kb] autem gloriosae memoriae Eugenius transmontanus episcopus, amator et quasi pater Ambrosiani mysterii nec non et [283 1Kb] protector, pater spiritualis Karlonis, causa concilii Romam, invenit apostolicum Adrianum, qui primus annulos et virgas ad investiendum episcopatus Karloni donavit, jam per tres dies celebrasse concilium. Qui studiose omnia, ut gesta erant, per ordinem inquirens, prout erat vir discretus, conscilio ac sapientia providus, animo placidus, vultu serenus, doctrina et verbis [Col. 0853D] affabilis, atque ut ejus dignitas exposcebat, ultra omnes benignus, quod dignum laude esse sibi videbatur, competenter affirmabat: tandem qualiter aut quomodo super mysterium Ambrosianum sese synodus habuisset, quasi vi ab illis extorsit. Quod ubi Eugenius audivit, plurimum [284 1Kb] expavescens condoluit, et voce lacrimabili miserum se vocans, [Col. 0854A] lacrimis velut aqua ab oculis decurrentibus inquit [285 1Kb] :

12. »O [286 1Kb] miser, quid agam? mundus et ejus judex periit; orbis doctrina, cuncta hujus vitae quae vanitates sunt obfuscans, elabitur. Decus totius ecclesiae tam Latinae quam Graecae obnubilatur, bonum, justum, sanctum [287 1Kb] eliminatur. Columpna ecclesiae, fundamentum fidei, assertor justiciae, verbi Dei amator deprimitur. Doctor egregius omnium artium peritia imbutus disternitur, mysterium perit mysteriorum, de quo domnus et reverentissimus papa Gregorius aliquid sinistrum proferre timuit, de quo quanta et quam magna quasi lucidissimos flores beatus magister et doctor [288 1Kb] Gregorius curiose attrahens Romanoque mysterio interserens usque [Col. 0854B] hodie adjunxit.« Spiritu demum animoque resumpto, jussu papae et magna nobilium parte Romanorum cum plebis simul voluntate laudante, omnes episcopos, archiepiscopos, abbates, quoscunque religiosos, laicos et clericos, quos concilio interfuisse cognovit, quamvis per tres dies recessissent a Roma, ad curiam summi pontificis revocavit. Quibus congregatis beatus Eugenius episcopus de mysterio Ambrosiano voce benigna, unde incomposite tractaverant [289 1Kb] , multum conquestus est. Quo audito, extranei clerici cognoscentes virum valde probum justitiaeque amatorem, partim satis mirari ac verecundari coeperunt. Quid multa? Ab apostolico et universis episcopis et a toto clero ab universoque populo Romano conclamatum et conlaudatum est [Col. 0854C] ut librum Ambrosianum et beati Gregorii librum ambos super beati Petri altare optime sigillatos, videlicet evidentissime apostolico [290 1Kb] sigillo signatos, viri religiosi supponerent; quin etiam omnibus hostiis ecclesiae apertissime sigillatis, indito jejunio per tres dies cuncti a minimo usque ad maximum devote jejunarent; et sic Deo propitio, quemcunque apertum et reseratum invenirent, illum summa cum devotione et indubitanter tenerent; et quemcunque immotum ac sigillatum reperissent, illum evidentissima dispensatione comburerent. Quod factum est [291 1Kb] , jejunio ab episcopis omnibus [292 1Kb] et universo clero et populo Romano celebrato, in tertia die tertiae feriae illius hebdomadae, in qua Ambrosiani »Misericordia Domini plena est terra« usque hodie devote cantant, [Col. 0854D] in unum universis convenientibus ad invisum et inauditum miraculum, ecclesiae januae stante [293 1Kb] apostolico reseratae et ultro apertae sunt. Quibus introgressis, ambos libros ut dimiserant sigillatos et omnino intactos invenerunt. Quo viso cunctis mirantibus valdeque obstupescentibus nimiumque congemescentibus, [Col. 0855A] libri ligaturas per se [294 1Kb] rumpentes, sonum magnum atque terribilem [295 1Kb] audientibus universis, dederunt, et sese digito Dei aperientes, ita ambo aperti sunt, ut aliquis unam illorum foliam non inveniret plus in unam partem quam in alteram. Itaque ingens gaudium omnes abruptis lacrimis illico invasit. Interea libris ambobus visis, qualiter aperti apparuerunt, omnes quasi una voce proclamabant dicentes: »Gregorianum et Ambrosianum misterium ab universa ecclesia laudetur confirmetur simulque ex toto teneatur.« Dicebant enim: »Ut haec mysteria laudentur firmiterque ab universis totius orbis episcopis teneantur, Dei omnipotentis et beati Petri apostoli cernitur esse voluntis.« At quibusdam hoc verbum videbatur fore [Col. 0855B] bonum, quibusdam vero difficile atque durissimum. Tandem domini papae et aliorum sapientium [296 1Kb] atque discretorum virorum collaudatum est ut sedes Ambrosiana, in quo mysterio ordinata et a beato Ambrosio exaltata est, illo solo contenta permaneat, nec non cetera pars orbis, quae linguae Latinae vocibus resonare [297 1Kb] videtur, omnibus aliis praetermissis, Gregorianum studiose et curiose tenere studeat. His omnibus rebus factis, finitis et terminatis, Eugenius gaudio magno tripudians, quasi ad proprios filios tendens Mediolanum pervenit. De qua urbe paucis antea transactis diebus imperator jussu concilii quo Romae interfuit, omne mysterium Ambrosianum desuper faciem terrae omnino delere desiderans, trucidatis multis clericis minorum et majorum ordinum, [Col. 0855C] omnes Ambrosianos libros, tam in sententiis novi quam veteris testamenti quam in musica arte secundum Ambrosium descriptos, abrasit. Nichil enim praeter missale remansit, quod quidam bonus atque fidelis sacerdos absconsus in cavernis montium per sex ebdomadas fideliter reservavit. Manualem [298 1Kb] autem postea astante Eugenio episcopus fidelissimus, sapientes tam sacerdotum quam clericorum, qui multa memoriter tenebant, convenientes in unum, Deo opitulante, ut antea integer fuit invenientes, in posteris tradiderunt.

13. Per [299 1Kb] idem tempus beatus Eugenius ab urbe Roma, cum jam Carlo Ambrosianae ecclesiae infidelis devastatis atque combustis reverentissimis multis [Col. 0855D] libris paululum discessisset, convocans dispersos et laceratos clericos, ultra modum tristes ac miseros videns, permultum eis condolens, quantum valuit eos cohortatus est. Qui cuncta, qualiter per omnia de misterio Ambrosiano Romam apud summum pontificem multis episcopis astantibus gesta fuissent, se per plurimum operante et Deo orationibus [Col. 0856A] beati Ambrosii favente, fideliter aperuit. His omnibus auditis quasi pater unico mortuo [300 1Kb] filio et postea Dei clementia resuscitato laetati et secundum tristitiam qua repleti erant gavisi sunt. Tandem Eugenius cum habundanter illos ad Dei honorem in ministerio beati Ambrosii caritative cohortasset, et ab hac urbe discedere voluisset, per quindecim fere dies moratus, cleri et majores qui Mediolanum lacte Ambrosiano per ejus doctrinam illo in tempore nutriebantur, quamvis perpauci, fidelissime Eugenium supplicare et exorare coeperunt quatenus ipse, si dignitati suae ac bonitati placeret, cum illis maneret. Quod ubi ille audivit, ineffabiliter beatum Ambrosium et ejus ordines atque cantus diligens, benigne vultu placido atque [301 1Kb] sereno respondit: »Noscat [Col. 0856B] caritas vestra [302 1Kb] , fratres carissimi, amore et reverentia beati Ambrosii, ad cujus honorem jam antea aliquantulum desudavi, vestraque fraternitas, me non tantum in hac ecclesia vobiscum manere, vobiscum esse, vobiscum degere, sed etiam in carcerem [303 1Kb] , si opus aut temporis perturbatio crebrescentibus [304 1Kb] malis exposceret, animo cupienti properare [305 1Kb] :« Vivens postea vero beatus Eugenius episcopus per paucos dies, omnes vita, moribus, bonisque exemplis patientissime imbuebat. Demum plenus scientia et pietate, caritate et castitate cunctisque virtutibus, moriens naturae concessit.

14. Multis [306 1Kb] temporibus transactis, cum beati Eugenii episcopi memoria sui nominis atque sepulturae a cordibus universae gentis hujus urbis accolae [Col. 0856C] elapsa fuisset, placuit Deo qui cuncta abscondita suis fidelibus revelat, et suos fideles ac milites ad honorem sui nominis, qui quondam aut jejuniis aut orationibus aut vigiliis aut ceteris armis virtutis triumphavere, usque hodie pandit, per quandam matronam malis multis atque paralisi multis dissolutam diebus, nomen episcopi et sepulturae locum signis evidentissimis reserare. Enimvero nutu accedit [307 1Kb] divino, cum in suo lecto more solito infirma languida atque omnibus membris dimissa, opibus multis et magnis attenuatis, quas ut ab aegritudine qua tenebatur liberaretur, per diversos expenderat medicos, quiesceret, animo exaestuanti, qualiter aut quomodo cuncta sua fere bona cogitans quae inconsulte perdidisset, [Col. 0856D] illico omnem spem salutis suae in Deo, ultra ut sua esset voluntas, infixit. Quae cum multa animi voluntate circa ecclesiastica per diversa et quamplurima officia ad Dei honorem cogitare iterum iterumque coepisset, Dei subito ecce voluntate vir reverentia dignus, vultu, habitu, qualitate venerandus, capillis capitis jam canescentibus, virgam manu [Col. 0857A] pastoralem tenens, episcopalibus vestimentis indutus [308 1Kb] , summa et infusa [309 1Kb] luce perfusus ei apparuit, »Salve,« inquiens, »mater! orationes tuae et [310 1Kb] elimosinae tuae et lacrymae tuae patientiaque tua ante Deum repraesentatae et ab eo exauditae sunt. Surge in mane tu et vir tuus cum duobus terrae fossoribus [311 1Kb] , et perge apud beatum Eustorgium, ubi corpus ejus quiescit, non longe a fonte in quo baptizati sunt martyres Protasias et Gervasius atque Secundus Dei adlethae [312 1Kb] ; ubi inveniens locum aliquantulum humidiorem, quo effosso corpus meum invenies; inde quo elevato, in ecclesia beati Eustorgii collocari eum facias.« Quo audito mulier, ut erat sanitatis avida, auxilio corporis anxia nobilique [313 1Kb] prosapia orta, cupiens pedes sancti illius deosculari, lacrimis [Col. 0857B] effusis largissimis, exorare fortiter coepit ut saltem vel nomen suum sibi notificaret. Eugenius cui beatus respondit dicens: »Meum nomen meumque corpus, si curiose quaecunque dixi egeris, in sarcophago procul dubio reperies,« et ita dicens et eam his omnibus informans recessit. At mulier virum suum excitans, cuncta quae ipsa viderat et audiverat omnino ignorantem, omnia per ordinem ei enarrare curavit, asserens per semetipsam sanitate reintegrata, et locum in quo sancti corpus quiesceret scire, et cuncta facturam ire. Tandem maritus quasi incredulus, laetus tamen quod conjunx affirmabat, summo diei crepusculo acceptis fossoribus, in omnibus a conjuge admonitus, perrexit ad locum velociter. Interea mulier, quam maritus [Col. 0857C] [314 1Kb] ut antea consueverat infirmam atque aegram domum dimiserat, sciens per omnia illam nec se movere posse, fossoribus et ipse de loco titubantibus, sana et incolumis in medio eorum veloci cursu advenit. Quibus valde mirantibus, salute pristina illi a Deo collata per semetipsam fossorio terram scindens et illis quodammodo injurians, viris tamen religiosis quos ipsa advocaverat adstantibus psalmosque studiose canentibus, ad corpus Deo annuente perventum est. Qui introspicientes, juxta caput, ut sanctus retulerat, laminam plumbeam, in qua nomen ejus et mortis tempus descripta erant, gratulantes invenerunt, nec non corpus ejus ac vestes, ut in die quo missae sunt in [Col. 0857D] monumento, inventae sunt. Demum in lectica eum boni viri religiose imponentes, juxta archam beati [Col. 0858A] Eustorgii a latere [315 1Kb] dextro, multis aromatibus multisque orationibus, vigiliis, hymnis, psalmis, missarum solemniis multisque elimosinis honoratus, in pretiosa archa marmorea mirifice conditus est. Hoc facto mulier, quae Deo annuente et beati Eugenii meritis et orationibus saluti pristinae reddita est, adhuc in tanti viri exaltatione anhelans, ad honorem ejusdem decentissimam vulturam facere deliberavit. Propterea conscilio suo a viro inito, aliquantulum illi quia vini parum aut frumenti ad tantum opus sibi cognosceret contradicenti, tandem omni spe in Deo fixa, murorum convocatis magistris, eorum quoque [316 1Kb] servitoribus, opus diligenter aggressa est. Factum est autem bonitate divina praestante, opus summa cum diligentia [Col. 0858B] demum perfectum est, et omnia ejus vasa tam in frumento quam in vino, ut in operis inceptione erant plena, sic omnibus quam strenue magistris refocillatis, cum tota domo sua et familia, multisque pauperibus recreatis, quasi intacta fuissent inventa sunt. Quo peracto matrona nobilis, parum quod egerat cogitans, qualiter perpetuo festum beati Eugenii ymnis, orationibus crebrisque visitationibus cleri et populi honoraretur, coepit cogitare perplurimum. Interea vir ejus cognita ejusdem voluntate, de qua sibi jam antea intimaverat, sciens illam permultum in Dei timoratam servitio, in omnibus in quibus suam noverat voluntatem, facultatem atque licentiam fideliter ac devote tribuit. Illa vero viri sui dominio imperantis accepto, convocatis sacerdotibus humanis, [Col. 0858C] videlicet humanarum legum judicibus et viris multis nobilissimis, praedia e quibus beati Eugenii festum honorifice annuatim cum omnibus ordinibus celebraretur, disposuit et firmissime ordinavit. E quibus usque hodie et [317 1Kb] semper, Deo annuente et beato Eugenio pro ea atque universis Christo devotis interpellante, summa cum devotione celebratur.

15. (Ann. 711.) Querimonia beati Benedicti archiepiscopi Mediolanensis [318 1Kb] : »Summo [(66) 1Kb] coelorum conditori, terrarumque universarum factori, gentiumque cunctarum auctori, creaturarum universarum creatori, coeli terraeque stabilimentum, angelorum et hominum ac fidei catholicae et sedis apostolicae unicum monimentum, orphanorum et viduarum [Col. 0858D] ecclesiarumque universarum solidum stabilimentum, Patri et Filio ac sancto Spiritui gratias refero [Col. 0859A] immensas, pontificem quod talem sanctae sedi apostolicae virum clementer eligere ac misericorditer ordinare sua ineffabilili pietate disposuit. Unde chorus universus episcoporum, sacerdotum collegium sedule reminiscat generi humano benigne ac misericorditer providere, cum huic sanctae sedi virum hujusmodi discretum, illustrem, orthodoxum, et praeesse et praeordinare summa cum pietate disposuit; qui operibus bonis, admonitionibus sanctis orbem sibi commissum confortare et errantes docere non desinit.« De quo Veritas ait: »Ego pro te rogavi, Petre, ut non deficiat fides tua, et tu aliquando conversus confirma fratres tuos (Luc. XXII, 32).« Quamobrem Dei et vestri, pater venerande, atque hujus sancti concilii coadjutus praesentia et confortatus [Col. 0859B] clementia, ego Benedictus Mediolanensis archiepiscopus causam nostrae ecclesiae, quae Dei dispositionibus et beati Barnabae apostoli doctrinis ac miraculis refloruit, nuncque gloriosissimi confessoris Ambrosii ornata disciplinis, honoranda virtutibus praefulget, cujus reverentia et caritate debita vestro ductus conspectui et huic sancto conventui me ex longo repraesentare disposui, voce, qua possum, longo confectus senio, pandere et reserare curabo. Igitur cum Mediolanensis ecclesia, Dei et beati Ambrosii factis [319 1Kb] et virtutibus exaltata, ac multis episcopis per multa jam tempora antecedentia sublimata, nunc consecratione ecclesiae Papiensis injuste expoliata, vobis humiliter ac devote conqueritur: quae inter ceteros nostrae ecclesiae suffraganeos [Col. 0859C] beati Syri meritis primicerii privilegium nunc usque nostrae causae indicium summo vigore tenuit, at nunc Romanae sedis dignitatibus et majorum honoribus ambitiosa, sua et propria metropoli inlicite derelicta et injuste destituta, ut consecrationem furtive acciperet, Romanum adiit pontificem. Quam nostra ecclesia per tempora jam multa, annorum longo curriculo antecedentia, a tempore beati Barnabae apostoli usque mei praesentiam, qui per annos quadraginta sedem residere [320 1Kb] mediolanensem [(67) 1Kb] , atque inibi episcopum Gregorium humiliter consecravit, habuit, et caritative Deo opitulante tenuit. Nunc itaque vestra succurrente clementia sanctisque collaudantibus canonibus, quod injuste nostra ecclesia amisit, adipisci valeat, fideliter [Col. 0859D] ac devote exoramus. Prosit nobis vestra sapientia, omnibus praeferenda disciplinis. Qui enim omnibus praeest, omnibus prodesse debita paternitate condecet, nulli nocere neminique invidere, nulli ecclesiae honorem ac dignitatis praerogativam usurpare, discretus et judex summae justitiae lance ponderat [Col. 0860A] universa, inferentes injurias alicui injuste condempnans, ac inlicite sufferentes a malis misericordia, dextera, legisque cerimoniis defendendo, benigne sustentat. At iniquitatis judex, cuncta pretio subvertens negotia, quae legis sunt obscurat ac quae temporaliter arrident criminose exaltat; a quibus justitiae amator se cotidie Dei protegente dextra custodit. Justitiam discamus itaque, unde Ysaias propheta Spiritu sancto repletus dicit: »Justitiam discite, qui habitatis terram (Isai. XXVI, 9).« Venerande pater, potestatem culminis Romani ratio vincat divina. Unde beatus Ambrosius ait: »Decet ut ratio vincat potestatem.« Judicium causarum quaerimoniae nostrae justum judicate; unde Dominus per Zachariam loquitur, dicens: »Justum [Col. 0860B] judicium et pacificum judicate, et nolite retinere malitiam fratris vestri in cordibus vestris (Zachar. VIII, 18).« Et David: »De vultu tuo judicium meum prodeat, oculi mei videant aequitatem (Psal. XVI, 2).« At ut nostrae ecclesiae nostraeque querimoniae veritatem enucleatius ac verissime aperiam, decem Romanorum pontificum privilegia, quae de consecratione Ticinensis ecclesiae dico asserentia atque sub anathematis mucrone rigide ab universis episcopis interdicentia, solita pietate cognoscite. Quin etiam nostra civitas qualiter ab ipsis primordiis inculta et exaltata cura diligenti majorum permansit per Romanos imperatores ac consules patricios ejusdem urbis accolas, cum orbis uno regeretur imperio, attente cognoscite. Quam [(68) 1Kb] tamen, ut in [Col. 0860C] situ descriptionis ejusdem comperi, annosam [321 1Kb] postmodum Romani reges et [322 1Kb] principes, expulsis Senonum populis, longe melius sublimantes opere mirifico [323 1Kb] auxerunt, locantes in ea more patrio eximium augustorum dignitati palatium imperiale [324 1Kb] , theatrum, aumatium, thermas, viridarium amoenum [325 1Kb] floribus diversis et odoribus variis delectabile, arenam lapidibus et magisteriis admirandam, in qua Italiae cives universi consedere et ab uno oratore concionari possent competenter. Ob quam enim [326 1Kb] causam saepissime ab eisdem postmodum augustis frequentari et [327 1Kb] incoli et honorari super cunctas Italiae civitates adhorta est, maxime quod esset inibi saluberrimi aeris aptissima temperies, locusque ad usus domesticos inrefragabiliter [Col. 0860D] paratissimus. Exinde, pater venerande, sancta christianitate orbi apparente universo, sicut audivit illico Deo credidit, sancto Barnaba apostolo a Spiritu sancto inibi destinato et fidem orthodoxam fideliter praedicante; a quo enim nostra ecclesia ab ipsis primordiis caput Italiae per sedem metropolitanam [Col. 0861A] Dei dispensante clementia tenuit, et Deo largiente in aeternum tenebit. Quamobrem cathedra Mediolanensis ab ipso apostolo exaltata decenter et sublimata competenter, Dei dextra et beati Petri remigio refloruit. Quod enim verissime reperimus in nostris annalibus, et ejus descriptione adventus et sancti Anatalon vita de discipulis Domini, unus discipulus fidelissimus fidelissime et certissime dicens: »Qui [328 1Kb] post Romanam arcem famosissimam [329 1Kb] jam tunc habebatur civitas saepedicta Mediolanum, quippe quae pari ditione sublimis, secunda post ipsam, ut praefatus sum, augustales occidui imperii infulas tetendebat [330 1Kb] .« Itaque sanctus Dei dispensante clementia sanxit [331 1Kb] Barnabas apostolus, ut Mediolanenses, quam imperatores noverat super [Col. 0861B] cunctas Italiae civitates sublimasse, ea ipse quam sanctis praedicationibus primitus fundaverat, principalis ecclesiastici culminis sedes, aliarumque in ea provincia ecclesiarum metropolis perpetualiter habeatur. Cui [332 1Kb] profecto urbi, ut in vita sancti Anatalon, quem inibi consecraverat Yerosolimis processurus, inveni, tantum privilegii munus sanctus Anatalon a suo noverat magistro concessum, ut sicut inter reliquas Italicarum provinciarum urbes, earum duntaxat quae occidentalem usque [333 1Kb] marginem ab Italiae sinu [334 1Kb] protenduntur, post Romanam arcem intenti sub solio [335 1Kb] eminentia [336 1Kb] , atque auliculorum [337 1Kb] conventu frequentissimo principales videbantur [338 1Kb] ; ita [339 1Kb] ecclesiasticae ditionis praerogativa post Romuleam sedem cunctas excelleret. In hunc [Col. 0861C] modum et ipse praefatus antistes nil a suo institutore discrepans [340 1Kb] metropolitanam [341 1Kb] idem cathedram pro futuris temporibus Christi statuit esse fidelibus, quatenus affinium [342 1Kb] populorum antistites, hoc est Venetiae, Liguriae, Aemiliae, Retiae, Alpiscotiae, quotquot fuerint in sancta matre ecclesia futuri, per has saepedictas provincias caput quoddam et decus insigne post Romanum pontificem habere debebant [343 1Kb] Mediolanensis sedis praesulem metropolitanum. Itaque ecclesia Mediolanensis, his et aliis multis fulta et ornata remigiis, fere cum honoribus his omnibus usque ad mei tempus, Dei misericordia et beati Ambrosii meritis devote pervenit. Sed ut ex causis multis, e quibus nostrae querimoniae causa munitur decenter atque tuetur competenter, quorumdam [Col. 0861D] sanctorum episcoporum Papiensium testimonium, Crispini et Epiphanii percipe. Sanctus enim Crispinus [Col. 0862A] cum se videret morti accelerare, ut in sancti Epiphanii vita (c. 4) [(69) 1Kb] habetur, duxit sanctum Epiphanium Mediolanum, et dixit ad episcopum Protaxium et ordines quos inibi invenit: »Ecce filii, jam mea [344 1Kb] aetas meae vitae cursum complevit. Commendo civitatem, commendo ecclesiam, commendo hunc, cujus labori et gratiae debeo, quod usque ad hoc tempus vixi grandaevus [345 1Kb] et debilis; cujus corporea felicitas [346 1Kb] et virtus animae imbecilitatem meam portavit sine fastidio.« Item in eadem (c. 5): »Ducitur beatus Epiphanius Mediolanum adhuc reluctans, et magna, si dimitteretur, munera promittens; qui, ut fieret, noluit spondere vel minima. Consecratur autem [347 1Kb] a beato Protaxio sancti Ambrosii antecessore, catholicae ecclesiae propugnatore [Col. 0862B] firmissimo, summa cum devotione ac celebritate cunctorum.« Praeterea testimonium, pater venerande, cape certissimum, cui dubitare aut refragare periculosum et criminosum sancti patres decrevere. Legitur enim in vita sancti Ambrosii (c. 46) patroni nostri ac ecclesiarum universarum [348 1Kb] tutoris: »Ordinato sacerdote ecclesiae Ticinensis incidit in infirmitatem.« Cura est itaque pater venerande, sicut sanctus Fabianus papa suo in decreto [(70) 1Kb] asserit »vestrae sollicitudini adhibenda, ut ea quae sunt ab apostolis eorumque successoribus ordinata ac sancti [349 1Kb] Spiritus gratia constituta, nec dissimulatione negligere nec aliqua praesumptio valeat perturbare.« Sed sicut hoc quod rationis exigebat utilitas oportuit definire, ita quod [Col. 0862C] definitum est non debet violari [350 1Kb] . Pater venerande, praecipue vestrae paternitatis reverentiam atque hujus sancti concilii caritatem vicariam caritative exoro ac obnixe, a parte Dei et sancti Ambrosii contendendo [351 1Kb] , ut nullus episcopus nostrae ecclesiae suffraganeum, maxime hunc Papiensem, de quo hujus sancti concilii clementiae conqueror, retinere ac ordinare fraternitatis vestrae perturbator praesumat. Quod si evenerit, accipientis et ordinantis irrita et vacua sit in perpetuum ordinatio. Unde sanctus Systus papa suo in decreto [(71) 1Kb] divinitus amonitus magisterio dicit: »Nullus episcopus praesumat alterius parrochianum retinere aut ordinare vel judicare absque ejus voluntate. Quia sicut irrita erit ejus ordinatio, et [352 1Kb] ita dijudicatio. Nam [Col. 0862D] qui eum ordinare non potuit, nec judicare nullatenus [353 1Kb] poterit.« Pater venerande, unaquaeque [Col. 0863A] metropolis ac sedes [354 1Kb] apostolica quae universis praepollet dignitatibus, suos terminos a sanctis patribus constitutos ordinative nunc usque tenet, de quibus papa Calistus suo in decreto [(72) 1Kb] dicit: »Nemo alterius terminos praesumptione illicita usurpet, unde Dominus loquitur dicens: »Ne transgrediaris terminos antiquos, quos posuerunt patres tui (Prov. XXII, 28).« Itaque unaquaeque ecclesia, quae sanctis fidem majoribus servare desiderat ac sanctorum decreta honorare contendit, nostrae querimoniae fideliter et caritative, ut sibi ne similia patiatur provideat.«

16. Inter [355 1Kb] omnia grandia eximiaque acta, in quibus ecclesia Ambrosiana dilacerata a perfidis regibus et a sevissimis hostibus dirissime perpessa est, quoddam [Col. 0863B] magnum et laude dignissimum scribere satagebo. Quod quando quomodoque factum sit aut a quo rege aut a quo archiepiscopo aut ob quam causam, investigandum fore cognovi. Igitur regis Alberti tempore, cum idem summo imperii Romani culmine, sicut tanto decebat viro, magnifice frueretur, Francigena natus atque ex ipsis prosapiae suae originem duxisset, devictis et superatis Gothorum populis, qui in Italiae partibus ad devastandos fines et urbes et gentes confluxerant, nec non Ungaricis procul expulsis longeque remotis, quos gens Italiae ab illis valde olim attrita cognovit: rex Albertus cum strenuissimorum militum agmine magno stipatus, securus [356 1Kb] per Italiae loca proficisceretur, tandem Mediolanum iter direxit, quam per multa noverat tempora post [Col. 0863C] decessum Brenonis, qui eam post omnes Italiae urbes quas construxerat mirifice adornavit et adornatam decentissime multis honoribus superexaltavit, et qui [357 1Kb] postea, prout erat in cunctis usibus humanis salutifera, ab universis imperatoribus Romanis exaltatam, maximeque ab Hadriano et Nerva ejus filio atque honorabilissimo et decentissimo rege Trajano, nec non Maximiano rege crudelissimo, palatiis supra portas septem jussis imperialibus magnifice elevatis, super cunctas Italiae urbes quasi rosae amoenissimae floruisset [358 1Kb] . Qui cum Mediolanum venisset, palatium Maximiani, quod situm est infra moenia urbis, vel Trajani juxta thermas sancti Georgii locatum, velociter praeparari praecepit, ignorans, ut ipse postea simulabat, quod nullus rex [Col. 0863D] a tempore beati Ambrosii, in cujus praesidiis civitas Mediolanensis super omnes Italiae urbes ab ingressu imperatoris libertatem acquisivit, urbem hanc introisset. Quo audito cives aliquantulum suspecti, si aut hostium incursione aut civium perturbatione aut alio pravo ingenio hoc cogitasset, tacite rimantes [Col. 0864A] perturbabantur. Quid multa? Deo annuente et beato Ambrosio [359 1Kb] interpellante, ingressus sibi omnino prohibitus est. Tandem populi videns voluntatem, aliquantulum se laetum simulans et quasi parum hoc paucipendisset, tenens sub pectore vulnus plusquam quisquam esset ratus, ad palatium Ambrosianum haud longe ab ecclesia ejusdem hospitatus sedit. Ea tempestate Walpertus archiepiscopus, cathedram regens Ambrosianam, vir indolis bonae, juvenis tamen et ut tempus habebat militaris, satis attente conscilio et suorum militum armis insistens regi deserviebat. Erat namque regi episcopus carus, conscilio venerandus, et in cunctis negotiis imperialibus judex fidelissimus. Itaque cum de quacunque causa multis judicibus astantibus [Col. 0864B] sententiam proferre curabat, cuncti [360 1Kb] unanimiter illico obtemperabant. Aliquantis autem transactis annis, cum Walpertus universi negotia regni, a rege fidelissimus probatus, curiose ac sedule dispensaret, canes palatini nimia invidia quasi ranae turgidi, clanculo imperatori Walpertum criminose accusarunt. Itaque rex falsa occasione accepta, super Walpertum et totam civitatem quasi leo ardentibus oculis, mortem cruciatibus diversis interminans, insanire ac fremere coepit. Quamobrem Walpertus, regem virum vesanum et furiosum cognoscens, ipsum inrationabiliter commotum, magis scientia animi, quam armorum viribus caede data inmensa demoliri regni [361 1Kb] , sub quoddam negotium simulans se pergere trans montes, Ottonem Theutonicum [Col. 0864C] Theutoniae fere totius ducem, ut de regno se intromitteret, Romano fretus favore, suorum episcoporum ac militum Mediolanensium suffragiis aggressus est. Itaque ordinato conscilio, Otto super omnes gentes et thesauros Walperto et ejus consciliis confidens, in paucis diebus, Walperto comitante, inenarrabili militum vallatus multitudine venit in Italiam. Dum haec acta fuissent, Walpertus convocatis episcopis, ducibus, marchionibus omnibusque Italiae primatibus, de superbia Alberti, Mediolani honorifice suscepti [362 1Kb] , conquestus est. Igitur spreto Alberti ac suae gentis totius superbia, qui Italiam quasi ancillam dominabantur, Otto ab omnibus in regnum cum triumphis Mediolanum electus et sublimatus est. Interea Walperto misteria divina celebrante, [Col. 0864D] multis episcopis circumstantibus, rex omnia regalia, lanceam in qua clavus Domini habebatur, et ensem regalem, bipennem, balteum, clamidem imperialem, omnesque regias vestes super altare beati Ambrosii deposuit. Perficientibus atque celebrantibus clericis omnibusque Ambrosianis ordinibus [Col. 0865A] divinarum solempnitatum misteriis, Walpertus magnanimus archiepiscopus omnibus regalibus indumentis cum manipulo subdiacone, corona superimposita, astantibus beati Ambrosii suffraganeis universis multisque ducibus atque marchionibus, decentissime et mirifice Ottonem regem conlaudatum et per omnia confirmatum induit atque perunxit. Quo facto rex paucis commoratus diebus Mediolanum, conscilio Walperti edoctus, cujus probitatem atque industriam ultra omnes et super omnes habebat sapientes, festinanter Albertum in cunctis [363 1Kb] praeoccupans negotiis, universis tantum episcopis ex omnibus Italiae civitatibus, nec non ducibus, marchionibus, capitaneis, valvassoribus, Ottonem Walperti amore comitantibus, cum innumerabili atque ineffabili [Col. 0865B] peditum virorum fortium multitudine, Romam quo tenderet, iter aggressus est. Tandem Walperto per tres dies regem Romam antecedente, ut ipsum coram omnium gentium multitudine coronaret, Deo adjuvante pervenit. At Albertus cognita regis Ottonis fama et magnificentia, videns se omnino ei armis resistere non posse, et Walperti cognitis virtutibus, sero quod eum verecundaverat poenitens, perosus fere omnibus et coelo et terra, ab universis gentibus destitutus, meritis exigentibus suis, in insula marina quae Corsica vocatur, tristis, miser, imbellis, inhers, infelix, occulte, amplius in regno non reversurus, et velut fur et latro velociter aufugit. Idem autem per tempus rex Otto devicto et effugato Alberto, tripudiantibus universis Romae ab apostolico conclamantibus [Col. 0865C] et collaudantibus universarum gentium populis, Walperto tantum astante, coronatus est (an. 962, Febr. 2). Interea omnium regnorum imperio sine gentium caede aut ullis sine bellorum periculis adepto, Walpertum astantibus universis rex Otto extollens, oppida multa regalia in Italiae partibus commorantia decentissime ac honorifice ei donans exaltavit, magnificavit, honorificavit, et prae omnibus et in omnibus honorificando sublimavit.


Cantilena [364 1Kb] super statum regis Alberti.

Age, age jam, Alberte, ultra Decium superbe,
Disce, miser et miselle, quid fuisti aut quid es
Adest Otto rex nostrorum regens sceptrum populorum,
[Col. 0865D] Cui debent summam laudem reges regum saeculorum.
Ultra reges habens scire, supra fortes regens vires,
Quos nunc habet mundus iste, superpollet satis juste.
Manu fortis et jocundus, bellicosus et discretus,
[Col. 0866A] Vultus habens angelorum, et est pater orphanorum.
Te, Alberte, decet nemus, et Ottonem manet decus.
Pro infamia Walperti te decet alga [365 1Kb] regni;
Pro regina nunc latrina [366 1Kb] utere jam nunc marina;
Pro regali sceptro nostro fruere jam navis rostro,
Utere vela marina, fruere jam Salonicha [367 1Kb] ,
Ut defendas vitam istam, vestes quaerens et farinam.

17. Interea [368 1Kb] dum dignitatem atque magnificentiam archiepiscoporum supradictorum recolens, [Col. 0866B] et aliquam magnarum rerum partem, quas magnifice in Deum et in saeculum operati sunt intuendo descripsi, saltum ex improviso dando Landulfum exilivi, qui, iniquus velut scorpio, in extremis cauda torve venando percutiens, majores ecclesiastici ordinis, videlicet archidiaconem, archipresbyterum ceterosque majores, nec non primicerium presbyterorum, qui coepiscopus vocatur, ceterosque archipresbyteros hujus urbis ecclesiarum decentissime per multa tempora ultra omnes hujus saeculi clericos sublimatos, quadam insania ductus incompensabiliter et indiscrete et injuste dehonestavit. Enim ut archiepiscopatum, quem ipse duris et malis artibus patris aquisierat, retineret, universos ecclesiasticos honores atque dignitates, quas ordines [Col. 0866C] supradicti per multa ad honorem ecclesiarum et beati Ambrosii tempora rexerant atque tenuerant, feris et saevissimis laicis tradidit. At priusquam hujus rei gesta narrando percurram, in cujus regis tempore accidit, cujusque generis et cujus potestatis et a quo patre ortus, disserere operam dabo. Igitur tempore Ottonis imperatoris Romani primi, Bonizo [(73) 1Kb] , a quo Landulfus nativitatis suae originem duxit, virtute ab imperatore accepta, totam hanc urbem velut dux [(74) 1Kb] castrum procurando tenebat. Erat enim bonorum militum et strenuissimorum civium raritas inmensa, quos homines [369 1Kb] pestilentia vermium invisa et inaudita, qui sub pulvere parvissimi latitantes [370 1Kb] , ut anguis teterrimus [Col. 0866D] eosque mordens fere consumpserat. Propterea vini sestarium per civitatem denarium unum, modium frumenti denarios quatuor, plaustrum unum lignorum denarium unum, verveces autem aut porcos ceteraque majora animalia ultra quam cuiquam modo credibile sit, tempore illo vendebantur [(75) 1Kb] . Per idem tempus mortuo Gottofredo [Col. 0867A] archiepiscopo (an. 9791, Sept. 19), cujus nominis memoria perparum apud nos sonat, Bonizo Carcaniensi opido oriundus dignitatum avidissimus, suo filio Landulfo in pondere auri et argenti magno archiepiscopatum Mediolanensem contra omnium ordinum clericorum voluntatem adquisivit. Interea Landulfus paucis commoratus annis, patre ejus male mortuo a quodam Tazonis vernula suo [371 1Kb] in lecto, ad Ottonem imperatorem cursu veloci fugiens tetendit. Itaque cum ante regis praesentiam venisset, et omnia bella quae pater ejus regia ob sui honorem imperii egerat, quam ejus fidelissimus miles fuisset, narravit; quin etiam multis lacrimis multisque promissis eum obtestans, ut ipse ad sui honorem et imperii dignitatem et Bonizonis ductus [Col. 0867B] caritate, quem ipse super omnes bonis actibus optimoque servitio probando amaverat, nec non ut superbiam tantae civitatis compescendo humiliaret, Mediolanum armis atque gentium populis diversarum munitus, in fortitudine magna et brachio extento circumveniret. Quamobrem rex Otto II velut leo commotus, cum Landulfo ineffabili gentium barbararum et militum strenuissimorum gente stipatus veniens Mediolanum, totamque civitatem machinis et diversis tormentis circumdans, omni tamen sine bello consedit. Nocte denique eadem visio reverenda superveniens, Landulfum longo labore duroque itinere confectum verbis suavissimis omnia inferni tormenta merentibus illi ostendens, et quam suavia loca atque praemia sempiterna illos qui Deum [Col. 0867C] timent et operibus bonis fideliter usque ad finem perseverant et manent, ipsum perterruit. Propterea Landulfus divinis intrinsecus verbis exasperatus, Dei timore et beati Ambrosii reverentia tactus, videns pro sui tantum honore populum, quem mature periturum audierat, civesque quadam pertinacia sibimetipsis hostes factos, et filios paulo antea sibi caros, nunc nequiter in gladiis coadunatos dirissimis in mortem saevissime paratos esse; cognoscens vidensque quod illis ira regis et gentium in spolia hostium in quorum [372 1Kb] gaudentium posset evenire, omnino obriguit. Itaque convocatis aliquantis ex urbe nobilibus, rege tamen primo ignorante, postea vero durissime consentiente, pollicens illis omnes plebes omnesque dignitates atque xenodochia, [Col. 0867D] quae omnia majores ordinarii atque primicerius decumanorum, archipresbyteri et cimiliarchi hujus urbis ecclesiarum tenebant, jurejurando asserens pactum usque detestabile pactatus est. Quod factum regem minime latuit; et quamvis multis ex causis in cives crudeliter maniaverat [373 1Kb] , tamen amicitia civitatis redintegrata per plurimum gavisus est. Hoc facto Landulfus civitatem introgresso, rex Otto omnibus salutatis in partibus Liguriae secessit. Quo in tempore Landulfus omnes milites majores, [Col. 0868A] quorum virtute archiepiscopatum teneret, expoliatis injuste clericis ecclesiarum, per detestandam investituram plebes illas dando sublimavit. Quin etiam propinquis quos in Carcanensi oppido habebat, de beati Ambrosii archiepiscopatus bonis, quibus ipse fruebatur indignus, quadraginta milia modios terrae fructuum, ut illos ultra omnes ditaret vicinos, per feudum dedit.

18. (An. 998.) Veniens [374 1Kb] autem Arnulfus a magno Walperto quintus viriliter episcopatum regens, mortuo tamen Ottone, quem Walpertus unxit in regem, regali curiae Ottonis III regis, filius Ottonis II, decenter secundum tempus serviebat. Erat enim Otto Ottonis filius secundi a filio [375 1Kb] conjugali, mortua conjuge ex qua sibi filium masculum minime genuerat, [Col. 0868B] alienus. Qui cum in castitate videns per humanam fragilitatem persistere se non posse, gravissimum ducens fore crimen, regem [376 1Kb] aut adulteriis sordidari aut fornicationibus coinquinari: tandem Arnulfum, cum quo se de conjuge congrue consciliaretur, advocari praecepit. Itaque Arnulfus cum ante imperatoris faciem advenisset, rex e solio surgens honorifice eum suscepit. Tandem conscilio accepto, ad imperatorem Constantinopolitanum, ut filiam suam ultra omnes virgines splendidissimam sibi conjugio [377 1Kb] sociaret, Arnulfum ineffabili thesauri argentique pondere honustum curialiter direxit. At Arnulfus omnibus affluens divitiis, cum in curiam Constantinopolitanam receptus tamen honorifice ab imperatore admirabilique militum ac clericorum exercitu [Col. 0868C] stipatus venisset, per aliquos dies moratus, et cum suis omnibus ex longo itinere ac labore fatigatis recreatus, equum imperialem, quem Otto imperator Romanus sibi ad hujus laboris solamen donaverat, substrato pallio admirabili, ferris aureis et clavis argenteis pedum ungulis abrasis curiose aptari fecit. Igitur hujus rei fama per palatia regis incunctanter volante, rem milites palatini inauditam audientes, universi coram imperatore more solito astantes, vehementer admirati sunt. Enim hoc Arnulfus ad honorem Romani imperii, excellentiae atque magnificentiae regis Ottonis, totiusque Italiae fecerat. Tandem cum Arnulfus archiepiscopus [378 1Kb] magno ducatu militum stipatus, quos pellibus martulinis aut cibelinis, aut renonibus variis et hermelinis ornaverat, [Col. 0868D] quibus imperator mirifice eum imbuerat, ab imperatore de filia ejus esset securus, et ipse ante faciem ejus solus, astantibus multis episcopis et aliis summae magnaeque dignitatis, quibus ante praesentiam imperatoris sedere non licet, super cicotergitronum [379 1Kb] sederet, multis per interpretem rebus sermocinatis, quod intus Arnulfus erat foris apparuit. Interea imperator Arnulfum, ut secum venatum quasi ad depellendas corporum gravitudines iret, precatus est. Arnulfus autem voce benigna, primo paululum [Col. 0869A] tacitus inter se cogitans ordinem episcopalem, in quibus exercere se debet, tandem dixit: Ego enim, vobis si placet, qua hora meas venationes insequi solitus sum, meis armis meisque militibus crastino die mediante ad vos veniens praeparatus ero. At imperator, de quibus armis quibusque militibus Arnulfus dixisset, minime per interpretem ipso balbutiente intellexit. Veniens autem Arnulfus die statuta, episcopalibus indumentis ornatus cum stola, sine qua numquam foris aut in civitate ullis negotiis intervenientibus aut perturbationibus esse solitus fuit, et crisma, honorabilissimisque clericorum ordinibus vallatus, quos secum tulerat, et tribus cum ducibus, honorandus pervenit ad imperatorem. Quo viso imperator per multum inter se admirans, videns tantum [Col. 0869B] virum in Dei opere religiosum, sapientem, discretum atque benignum, aliquantulum quod de venatione dixerat verecundatus, per omnia laudans atque magnificans ac graece sermocinando ipsum extollens subsistit. Quod factum Graeci episcopi, archiepiscopi, sacerdotes perplurimum, quod [380 1Kb] eo in tempore curiae insistebant, mirantes, erga Latinos tantam religionem minime fore credentes, permultum beatum Ambrosium benedicentes dicebant: »Decens et competens ratio fuit, ut sicut nos beatus Ambrosius usque hodie divinis alit alimentis sacratissimisque amonitionibus vel suos filios lacre et melle verbi divini informat, sic domnus Arnulfus, tanti viri tantique patroni successor, suis nos exemplis modo colifizando informaret. Interea imperator [Col. 0869C] et Arnulfus cum paucis episcopis in unum convenientes, ex secretis tractaverunt consiliis. Moratus autem Arnulfus per tres fere menses apud imperatorem, gratia regis adepta, serpentem aeneum, quem Moyses in deserto divino imperio admonitus coram filiis Israel exaltaverat, imperatori quaesivit et habere meruit, et veniens in ecclesia sancti Ambrosii ipsum exaltavit [(76) 1Kb] . De quo sanctus Ambrosius in Exameron: »Et ipse sicut serpens exaltatus, devorat colubres Aegyptiorum.« Demum multis et magnis donis ex auro et gemmis dotatus, cum filia ejusdem, quam Romano imperatori traderet in conjugio, laetus et hilaris fere usque ad portum Barianum pervenerat. Ecce enim ex improviso vox humana regia, quam imperator cum [Col. 0869D] ineffabili pondere auri et argenti Arnulfo et suae filiae donaverat, dicens: Ottonem imperatorem Romanum mortuum esse (an. 1002 Jan. 23), insonuit. At Arnulfus vocem hujusmodi audiens, aliquantulum expavescens, viriliter universos exhortans voce episcopali omnes intuens dixit: »O fratres, vox enim haec fantastica ut nos terrefaceret venit; vox est illius, qui protoplaustos decepit, qui Redemptorem nostrum olim bis terque temptavit; de quo ipsa Veritas dixit (Joan. VIII, 44): »mendax est ab initio et [Col. 0870A] pater ejus.« (Joan. VIII 44). Cui aliquis catholica imbutus fide fidem adhibere non debet. Itaque omnibus ambagibus omissis, ad portum salutis velis dimissis accelerare festinemus.« Tandem cum in portu per tres dies sederet, ut res erat in veritate compertum est. Propterea cunctis graviter congemescentibus, magnis lamentis magnisque suspiriis Arnulfus et regis filia cum omnibus suis ad patriam domum remeans separati sunt.

19. Rex [381 1Kb] autem Otto III cum Romae castrum Crescentii, quod ipse contra imperium suum erexerat opere mirifico constructum, per multos obsedisset annos, ad ultimum castrum et ipsum Crescentium ingenio, non armis neque corporis viribus cepit (an. 998, Apr. 29). Quin etiam ipsum Crescentium, [Col. 0870B] nobili progenie ortum oculis turpiter evulsis, ad ultimum omnibus membris detruncatis decapitari jussit. Post multum vero non tempus (an. 1002) rex Otto cum gravi aegritudine oppressus cruciaretur, et omnibus medicis, qui ejus curiae atque praeceptis sollicite serviebant, probatis, quorum medicinae aut antidoti regi nichil profecerant, fere ab omni salutis spe privatus, tandem ei [382 1Kb] a quodam cubiculario relatum est quod Stephania uxor Crescentii de hoc morbo ultra omnes discrete sentiret. Quam cum rex sibi advocari praecepisset, cupiens eam bonis factis bonisque promissis a dolore sedare mariti, grandia dona auri et argenti illi repraesentari jussit. At Stephania caute aliquantulum de aegritudine ejus sciscitans, durum habens sub pectore vulnus [(77) 1Kb] , medicinis [Col. 0870C] Galeni aut Ypocratis sapientissimi quatinus regem ab inviso morbo liberaret, intromittere se finxit. Igitur Stephania cum per duodecim dies regem multis unguentis multisque experimentis fovisset, et sola aut cum ancilla intrandi aut exeundi facultatem haberet, videns se jam tempus ad vindicandum maritum praeparatum carpsisse, militibus convocatis palatinis quasi magno cum conscilio omnibus dixit: »O milites, si salutem quaeritis imperatoris et ejus vitam vobis necessariam fore videtis, corium cervinum recens atque sanguineum cursu velocissimo mihi adducite. Est enim ad salutem regis valde necessarium. Operae pretium est, ut rex huic cervino unguentis multis peruncto curiosissime involvatur.« Quod cum milites praecepto imperatoris [Col. 0870D] urgente nichil mali suspicantes celeriter implentes corium duxissent, Stephania caute et occultissime eum unguentis toxico infuso illico perunxit. Itaque rebus his omnibus praeparatis, Stephania studiose haec omnia se agere simulans, veniens ad regem, multis militibus astantibus ipsum omnino nudatum corio illo per multum constringens involvit. Quo facto Stephania regi silentium imponens, diaetaque ordinata qua rex aleretur, ad quendam ducem carissimum se ire medendum simulavit. Et factum est, [Col. 0871A] medicina quam ad regis esset vitam putabant, ad mortem inventa est. Quae omnia cum Arnulfus vir per omnia curiosissimus seriatim et studiose inquireret, ut Romae gesta erant, cuncta in veritate comperuit. Igitur diversarum multarumque rerum in auro et argento ac palliorum diversorum mobilibus honustus, visitatis apostolorum reliquiis multisque martyribus, quibus Roma usque hodie ornata et honoranda a multis frequentatur populis, nec non apostolico salutato, ab eademque urbe discedens, iter quo Mediolanum repedaret aggressus est. Interea Arduinus nobilis et marchio altus, locuples in auro, sed scientia parcus, armis prudens, ingenioque gnarus [383 1Kb] , paucis consentientibus Italiae primatibus, Ottone jam mortuo quasi furtim in regem surrexerat. [Col. 0871B] Hoc audiens domnus Arnulfus, paucis commoratus diebus, sanctae Mariae ac sancti Ambrosii in auro et argento palliis et gemmis diversis honoratis ecclesiis, in Ronchalia cum omnibus Italiae primatibus colloquium statuit. Ubi cum diverse de regni negotiis tractassent, Arduini spreto dominio, quod malis artibus usurpaverat, Henricum [384 1Kb] I. Teutonicum, scientia illustrem, armis fortissimum militumque copiis abundantem ac divitiis affluentem elegit [(78) 1Kb] . Itaque Henricus I. convocatus est [385 1Kb] , veniens in Italiam, fretus domni Arnulfi aminiculis, imperium Romanum hostibus fugatis viriliter rexit et tenuit (an. 1004).

20. Veniens [386 1Kb] autem Heribertus Arnulfi successor secundi, viribus fortis atque fortiori insistens tempore, [Col. 0871C] divina pollens scientia saecularique ingenio astutus, ad universa restauranda quae archiepiscopatus quorumdam vitio inepte amiserat ecclesiastica sollicitus, infulis praefulgens episcopalibus, cathedrae Ambrosianae sedibus viriliter resedit. In cujus tempore (an. 1018) fames non tamen [387 1Kb] terribilis per viginti tenens Italiam annos, populos universos invadens graviter arripuit. At contra beatus Heribertus divina intrinsecus motus misericordia, videns pauperes egenosque tantos, orphanorum ac viduarum copiam immensam, convocari ad se quinque pistoriae artis magistros praecepit. Quibus convocatis pauca divina eloquia, ut illos in Dei servitio animaret aperuit; et illis mercede pactus divina ob jura imperavit [Col. 0871D] ut die omni ac nocte, quamdiu fames in Italiae partibus maneret, omni alio labore intermisso, operi curialiter insisterent, quatinus mixturae panes et cereris octo milia per diem unamquamque sumo in mane suis consignarent ministris. Quin etiam cocos repraesentari ad se domesticos faciens imperando [Col. 0872A] praecepit ut, leguminibus a ministris receptis, et octo fabarum modios elimosynariis studiose ac curiose omni die in mane repraesentarent. Insuper autem omni mense circa Kalendas nummos multos ac novas vestes propriis manibus dabat. Et factum est omni suae tempore vitae, praeter annos in quibus aut cum rege aut cum marchionibus aut cum ducibus aut cum gentibus extraneis vel cum populo diversis occupatus negotiis insistebat, summa cum devotione assidue Deo annuente adimpletum est. Interea cum domnus Heribertus archiepiscopatum nequiter a multis ac varie dilaceratum virtute in magna recuperando viriliter reintegrasset, omnibus sibi rebus prosperantibus, in cunctis negotiis episcopalibus provide ut bonus pastor oves restauruns, ac [Col. 0872B] suo gregi graviter scapulis imponens, strenue Deo vigilabat. Praeterea summa Henrici I. [388 1Kb] imperatoris ductus amicitia, quem rex ipse supra omnes mortales in regno ac consciliis regi ministrandis fide regia sublimaverat, in Roncalia ob regni stabilimentum multis cum ducibus et episcopis tempore competenti colloquium decenter construxit [(79) 1Kb] .

21. Ea [389 1Kb] tempestate Eusebius Papiensis episcopus crucem tamquam metropolitanus ante portari faciens, copiosus et ab ipsa Copiosa oriundus, summo superbiae fastu elatus, Mediolanensis culmini praesulatus coaequari anellans, serotinus colloquio venit. Ut autem hunc domnus Heribertus eminus vidit, tactus dolore cordis intrinsecus, diu inter se tacite suspirans, demum mirantibus universis clara [Col. 0872C] voce in medio infit: »Summe Deus aeterne, qui omnia tua disponis sapientia, qui regibus et principibus legem, ut sui essent juris contenti, sanxisti, nec non archiepiscopis metropolitanis ac episcopis subordinatis, ut suis legibus spiritualibus a sanctis patribus editis et parochis sedule contenti permanerent, benigne ut medicus accuratissimus praesignasti: homines isti, qui nimio iniquitatis zelo decus et honorem sanctae Ambrosianae metropolitanae ecclesiae obfuscare conantur, obliti legis paternae ac majorum reverentia, unde procedunt? Enim qui condam sancto et reverentissimo Benedicto antecessori nostro de Papiensis episcopatus consecratione in synodo Romana [390 1Kb] conquerenti injuste causaverit, [Col. 0872D] animum ducis ingerens, non patris affectum retinens, sine lege pastoris inlicite suo ad consecrandum domicilio usurpative attraxit, nec civitatem dilexit Papiam, unam et caritativam obedientiam nostris antecessoribus habentem, cujus ecclesiam de filia sibi ancillam colligavit [391 1Kb] , nec sancti Ambrosii [Col. 0873A] sedem, ut sancti praedecessores apostolici, patrio dilexit affectu. Unde dolores magni et duplicati cordi inhaerent meo, sanctam devotionem beati Juventii et Crispini nec non et reverentissimi Epifanii sedule cognoscens, quam in nostra ecclesia devote ut matrem sustentantes impenderunt. Qui, cum nostra ecclesia, imperatorum et tyrannorum saevitia olim pastore viduata, Dei adjutorio quandoque sustentata floruisset, ipsam benignis ammonitionibus et consecrationibus refoverunt, hujus sanctae ecclesiae primiceriatum et omnium nostrorum episcoporum providentiae praerogativam habentes, praesertim quanti amoris quantaeque diligentiae sancto confessori nostro fuit Ambrosio, qui, quamvis corporis molestia gravaretur, inibi sacerdotem in episcopo [Col. 0873B] manu propria ordinare curavit.« Quo audito, animis omnium circumstantium magis ac magis exardescentibus, qui multa saeva ac aspera praelia ob beati Ambrosii amorem, caede data immensa ac a Deo data victoria sustinuerant, crux quam Euxebius sibi anteferri fastu superbiae praemittebat, ab ipso summa humilitate ac devotione debita coram omni multitudine refutata est; quae usque hodie, plurimum crystalli habens, in sanctae Mariae secretario in testimonio posterorum decenter custoditur.

22. Per [392 1Kb] idem tempus (1037) cum Conradus imperator Papiae, circumstante exercitu, imperialibus praefulgens dignitatibus consedisset, universis qui ecclesiarum beneficia invaserant, aut qui homicidia injuste commiserant, aut orphanorum aut viduarum [Col. 0873C] praedia devastando contriverant, et omnibus qui injuste a perfidis hominibus per aliquam causam cruciabantur, ut sui imperii vigor exigebat, secundum legem facere humanam et judicare decrevit. Itaque conspiciens multos in Italiae partibus circumspersos sine lege, sine foedere, omni dimisso timore inhumaniter invicem offendere, ut omnes a malo in bonum revocaret, quatinus qui sine lege omnia habentes promiscua inlicite sese exercuerant, per legem districte judicarentur, edicto per diversas Italiae provincias volante hujus rei causa diem statuit. Quo audito orphani multi viduaeque multae, quamplurimi duces multique episcopi, velut aqua in sentina, Papia ante imperatoris aspectum unusquisque de propria conquerens [Col. 0873D] injuria confluxere. In quo loco, prout erat offensionis causa, alii restituebatur pro facti emendatione optimi auri libra aut argenti marcha, et alii, sicut rei causa habebat, indicabatur [393 1Kb] secundum legem [394 1Kb] ; quin etiam aliis secundum legis praecepta manus truncabantur, aliis oculi funditus eruebantur, [Col. 0874A] postremo vero ab alio vita, quae est pretiosior auro, ense regio capite abscisso auferebatur. Interea quidam transmontanus ante imperatoris praesentiam, summa multitudine circumstante, de curte Leuci super Heribertum archiepiscopum conquestus est. Hoc audito Heribertus hac indignatione turbatus neque respondere neque defendere sese paravit. Tandem e solio consurgens, hujuscemodi verbis, ut rex spatium per induciam daret, quaesivit. Unde multis conlatrantibus et regem in iram provocantibus, super Heribertum nimio odio zelati sunt. Itaque ubi hoc imperator cognovit, ira et malorum verbis commotus, oblitus quod cum Heriberto foedus foedaverat, ferali ira repletus, archiepiscopo ut lamentanti legem faceret imperavit. Quo recusante, rex ipse e solio consurgens [Col. 0874B] regio, ut Heribertus capereretur praecepit. At milites, quantae dignitatis quantaeque magnificentiae Heribertus esset cognoscentes, timentes manus in illum mittere, paulum sustiterunt. Demum Heribertus regem ad pristinam amicitiam, qualiter in regno ipse eum adjuvaverat et strenue fecerat viribus omnibus, altis revocans verbis frustra laboravit. Venientes autem canes palatini et saevissimi Teutonici, qui nesciunt quid sit inter dexteram et sinistram [(80) 1Kb] , et jumenta multa, Heribertum detinuerunt. Hoc facto omnis regis et legis vigor [395 1Kb] , judicibus et ducibus omnibusque episcopis atque marchionibus per diversa quadam ira commotis ac perstrepentibus [396 1Kb] , dissolutus est. Quo detento, fama ad concives ac filios suos Deoque adoptivos citissime [Col. 0874C] pervenit. Propterea hujus urbis nobiles sine mora per omnes Italiae partes currentes, multos episcopos, duces, civitates sollicitando, consilium mirabile inierunt. Interea omnes Mediolanensium concives, majores aetate ac minores, sacerdotes, clerici ac matronae nobiles et sanctimoniales, omnibus ornamentis abjectis, cinere et cilicio induti, corpora sanctorum jejuniis et orationibus, litaniis et crebris vigiliis Deum supplicando visitabant. Et cum longa jejunia [397 1Kb] fere usque ad noctem ducerent, coctum quod comedere debebant, pauperibus summa cum reverentia tribuebant, quod, velut filiis mortuis omnique substantia habitantium viribus iniquorum abrasa, tristi vultu et moerenti animo consistebant. At sacerdotes et monachi intimis suspiriis magnisque [Col. 0874D] lamentis singulos per dies letanias studiose celebrantes nudis pedibus, multis et magnis mysteriis supplicantes Dominum et beatum Ambrosium et omnes sanctos exorantes, incessanter fatigabantur. Sed Deus qui cuncta scrutatur occulta, cuncta antequam fiant aperta cognoscit, videns omnes Heriberti fideles [Col. 0875A] concives, populos vicinos atque longinquos ad liberandum et vindicandum ipsum Heribertum usque ad mortem obstinatissimos, et ad caedem immensam super Conradum ac suos sattellites animis et armis praeparatos, ante tempus ad bellum statutum, sine bello et gentium utriusque partis strage Heribertum consilio abbatissae Sancti Sixti, quam ipse consecraverat, a manibus iniquorum liberavit. Cum enim Heribertus a Cunrado viro invido et odioso [398 1Kb] detentus fuisset, non tamen constrictus, ut alii dampnati solent, sed curialiter a Teutonicis munitus juxta flumen quod Trebia vocatur, non longe a Placentia, Dei dispensatione atque ducatu venisset, papilionibus et ceteris ornamentis consedentibus per aliquot dies moratus quievit. Interea Heribertus Teutonicorum [Col. 0875B] gulositatem et animos vino deditos videns atque [399 1Kb] cognoscens, unum de fidelissimis domesticis tollens, quod secum habebat, ad abbatissam Sancti Sixti, cujus monasterium infra civitatem Placentiae situm est, studiose in omnibus quae volebat edoctum direxit. Qui ubi omnia seriatim, quae Heriberto injuste evenerant, abbatissae commemorasset, et consilium quo fuerat doctus ei apperuisset: ut erat et [400 1Kb] consiliatrix provida, accuratissime et tacite inter se rimari coepit quo ingenio quove conscilio Heribertum a Teutonicorum manibus eripere et liberare posset. Itaque abbatissa, videns Teutonicos vino nimio inebriari solitos etiam post coenam in nucleolis et majoribus nucibus optimo vino interjocare, ut ratio ferae gentis [401 1Kb] , et indiscrete et inconsulte delectari: [Col. 0875C] hoc modo fallere eos desiderans, viginti onera carnium diversarum et decem plaustra diversorum vinorum cum multis frugibus ac diversis ad Heribertum magnifice misit, et sola accipiens illum secrete fidelissimum, quem sibi Heribertus miserat, tacite ac sapienter amonendo instruxit quatinus in primo sero, quo apparatus Heriberto archiepiscopo repraesentati fuissent, omnibus viribus operam darent ut Teutonici nimia coena turgidi, illis studiose nuces atque nucleolos frangentes, in quibus delectari ut largius bibant soliti sunt, funditus inebriarentur, quin etiam omnes Heriberti domestici permultum sese bibere ac manducare simulantes, puri et a vino sinceri permanerent; demum sic facientes, et usque ad gallorum tertium et quartum cantum eos studiose [Col. 0875D] et caute inebriando perducerent. »At cum jam nimia vini ebrietate temulenti Teutonici ac deebriati huc atque illuc vina ad semetipsos fundentes quid agant omnino ignorantes, et tandem fatigati vino atque labore militiae, sese in locis solitis prosternentes quieverint, tum cum suis clericis omnibus, dimissis mobilibus equis atque mulabus, domnum Heribertum [Col. 0876A] clanculo in lecto quiescentem excitate, et velit nolit ipsum accipite, et equos a me deforis a castris praeparatos ipsum stipantes superascendite, et navi praeparata ad Eridani portum accuratissime omni depulso timore ipsum deducite.«

23. Hoc [402 1Kb] audito Heriberti domesticus, tacito sub pectore rimans et hujus rei eventum Dei manu commendans, ut erat edoctus omnes alios familiares fidelissimos acccuratissime in his omnibus privatim animando edocuit. Factum est autem Dei dispensatione et ejus misericordia opitulante, omnia illa, ut praedixerat abbatissa Deoque consecrata, sine caede seriatim evenerunt. Igitur Heriberti domestici cum multis donis multisque promissis in Teutonicorum amicitiam devenissent, et illis multos [Col. 0876B] ac diversos apparatus et vina diversarum specierum odore et herbarum virtutibus redolentia in primo sero praeparassent, ipsos in istis ultroneos delectantes, largissime inter cetera vina diversa propinantes, ultra modum inebriati sunt. Et cum jam nimia temulenti ebrietate in potatione fere usque ad noctem mediam persisterent, et unusquisque suo compari ut magis ac magis biberet operam daret, aureis et argenteis siffis [(81) 1Kb] superjocantibus, nunc oculis torvis voceque terribili invicem minarentur, et modo vultu lacrimabili lacrimis largissime decurrentibus turgidi et a vino [403 1Kb] inebriati, quid agerent omnino ignorantes, et singula membra sua non servarent officia, huc et illuc sese prosternerent: Heriberti domestici haec cuncta videntes, gaudio [Col. 0876C] gavisi immenso, illos singulos in stratis bene ornatis velut mortuos portantes collocaverunt. Interea soporatis et bene facinatis [404 1Kb] Teutonicis, in quorum custodia Heribertus erat, fidelissimi ejus cum jam tempus ad negotium statutum prosperis accelerare successibus vidissent, et Teutonici ebrietate nimia vini diversi perfusi, membris fere mortuis et omnino ebetati inhoneste quiescerent et terribiliter sterterent, sinceri et sui domini salute anxii secretissime Heribertum excitantes, ipsum renuentem, sine calceamentis, nemine illorum sentiente, ab illis eum abraserunt, et equos superascendentes clanculo ad portum citissime pervenerunt. Jam enim navim conscenderant; ecce Teutonici terribili garritu vocibusque dissonantibus nimio vini ardore bachantes, [Col. 0876D] sua non lingua frendentes cursitabant, ac velut torva animalia latratu saevissimo huc illucque discurrentia, nimio dolore vel sui percussionne vel venatorum ingenio sagitta emissa vel catulorum amissione, quos paterno et materno amore jam antea diligebant, pervolabant facibus multis ac magnis accensis, ac multorum ignium et palearum varietatibus [Col. 0877A] discurrentes ululatum terribilem Heribertum quaerentes dabant. Demum Deo opitulante sine caede, Teutonicis frustratis et inaniter laborantibus, ac clericorum et civium precibus adjutus suorum, Heribertus summo cum gaudio miroque honore magnaque reverentia ipso die a [405 1Kb] clero et a populo universo receptus Mediolanum repedavit. Qui omnibus salutatis, animarumque ferculis recreatus [406 1Kb] , Deo et beato Ambrosio gratias agens inmensas, civibus tripudiantibus universis, suis elimosynis, ut vidimus, adjutus et liberatus, viriliter resedit et feliciter.

24. Factum [407 1Kb] est autem, cum hujus rei eventus ad Conradum imperatorem, qualiter aut quomodo actum fuisset, seriatim divulgaretur, virum cognoscens probum, conscilio militum strenuissimorum [Col. 0877B] et peditum fortium, dominum auri et argenti copiosissimum, corde tactus humano omnia quae ei intulerat mala corde tenus reminiscens, vultu pallenti obriguit. Tandem ut tyrampnidem, quam ipse circa pectus versabat, crudeliter exerceret, tota cum civitate Heribertum in vinculis redigi cupiens et ejus fautores, omnibus eorum filiis atque rerum substantiis militibus suis in praeda donatis, obsidione statuta obnixe firmando decrevit. Igitur convocatis regibus quatuor [(82) 1Kb] , et coadunatis ducibus et marchionibus comitibus nec non episcopis omnibus, quos aut blanditiis aut terroribus illo in tempore habere poterat, et peditum multitudine ineffabili, ad Heribertum obsidendum totamque ejus civitatem, minansque fame, ferro et igne inextinguibili [Col. 0877C] circumvenire, pervenit. Quod dum ad hoc peragendum negotium, a quo retrahi [408 1Kb] eum nemo poterat, circumfuso atque circumsparso exercitu Mediolanum pervenisset, juxta fluvium quod Vitabilis [(83) 1Kb] vocatur, quod [409 1Kb] quondam omnes ultramarinas divitias cum flumine Lambro ab urbe usque in Padum sociatum nobis ut mater quotidie repraesentabat, ubi non longe ab urbe castris et tentoriis infixis, fatigatus consedit. Unde per aliquot dies suum inibi recreans exercitum, ordinatisque signis atque legionum ducibus, in tertia die ut civitatem funditus demoliretur, omnes milites ac universorum peditum catervas ad praeliandum per unamquamque portam civitatis velut feras dimisit. Quibus dimissis, alius imperatoris amore, alius [Col. 0877D] timore ejusdem, alius muneribus et donis atque promissis, alius spe praedae, alius civitatis opibus illectus, e quibus ipse suas animaverat gentes, alius ira odio civitatis imbutus, prout natura gentis suae exigebat, sonitu terribili inauditoque garritu [Col. 0878A] proeliantes, primo aliquantulum cives terruerunt, et cominus lanceas, sagittas ceteraque proeliis congrua emittentes, incaute ex nostris multos feriebant. At nostri, ut erant edocti, portis et seris [410 1Kb] et anteportis turribus valde munitis, quod anteportale vocatur consitum ante portas et triangulare, hostibus introitum claudens, et turribus muratis trecentum decem [(84) 1Kb] , quae in circuitu urbis ita densae erant, ut omnes [411 1Kb] qui eas custodiebant, ut vicini supersedentes [412 1Kb] , confabularentur, valde munitis, primo juxta archum triumphalem, quem [413 1Kb] Heribertus papilione superimposito et viris fortibussuperimpositis mirifice armis, munitionibus, tormentis muniverat, exercitui hostium viriliter praeliantes obviati sunt. Et videntes tantam gentium multitudinem [Col. 0878B] atque armorum inauditum audientes fragorem, ultra herbarum multitudinem eos extimantes, in primo ictu belli, cum hostes manu ad manum cursitarent, summo impetu tela emittentes aliquantulum sustiterunt. Interea nostri, cum eos paulatim qui in armis armorumque ictibus aut belli ingenio valerent cognovissent, lanceis et ensibus, jaculis atque sagittis ceterisque bellorum ornamentis velut misera animalia eos ubique dispersos trucidabant. Cum autem eminus veniebant, unusquisque, prout diversarum terrarum erat provinciis voces dissonas emittendo, summo impetu in nostros tela emittendo irruebat. Ob hoc enim nostri aliquantulum subsistentes, omnia telorum genera quae possunt emitti, ab inimicis detorta recipiebant. [Col. 0878C] Itaque inimicorum telis callide exceptis, viriliter sua arma regentes milites ac pedites, ut a magistris belli erant edocti, certatim ut erant ordinati suum locum custodientes, competenter et caute certabant. Nemo sine conscilio in hoste feriendo irruebat; nemo suum terminum sine gravi hostium concursione aut vulnere deserebat; nemo hostem, etiamsi opportunum ad feriendum conspiceret, solus ex suis exiliens percutere audebat. At ubi bellum in aliquam gravescebat partem, et pondus ejusdem supereminebat, non omnes, sed legio ad quam qui super turrim astabat signum faciebat, ordinatis signis statim subveniebant. Propterea adunati valdeque constricti hostes obnixe jam secure irrumpentes, alius ensem regens, alius lanceam manu tenens, Teutonicos [Col. 0878D] et ceteros hostes feraliter percutiebant; alius sagittis ceterisque tormentis ipsos percutiendo atque minuendo perterrefaciebat, alius ferreis uncinis hostes quos ad se trahere poterat, trucidabat. Demum sic facientes, multis inimicorum ferro trucidatis, [Col. 0879A] per aliquot dies equites cum equitibus, pedites cum peditibus proeliati sunt. At milites, quorum virtute atque animi scientia et corporis ingenio bella gerebantur, clanculo militibus audacissimis atque fortissimis centenis dimissis, ut hostes a quacumque parte possent invadere, modo a laevo latere modo a dextero, modo in prima fronte modo retro, maxime cum bello laborabant, certantes quamplures occidendo, spoliis omnino dimissis, cursu rapido equorum lora revertentes, regis exercitum undique conturbabant.

25. Factum [414 1Kb] est autem cum [415 1Kb] Eriprandus vicecomes [(85) 1Kb] , miles milenarius e [416 1Kb] regali prosapia oriundus, ingenio animi et corporis viribus ipsi regi praeferendus, quasi gigas nostrorum exercitum multis strenuissimis militibus stipatus undique protegens, fortuitu, ut militibus in bello evenire solet, cuidam superbissimo Teutonico, imperatoris nepoti, Baiguerius nomine et ex ipsis natus, cum supervidendum hostium catervas cum paucis adiret, obviavit; qui, fidens viribus atque nimiae multitudini, se prius non gustaturum panem neque bibiturum vinum juraverat terribilibus verbis affirmans, quam ipsa sua lancea manuque propria civitatis fores ac ejus seras ferreas feriret. Quibus visis atque cognitis, et animis velut leones commotis, ardentibusque oculis frendentibusque equis, quos ad bella decenter ut milites strenuissimi instruxerant, lanceis extensis immanem dantes fragorem concurrerunt. Sed cum sese mutuo milites [Col. 0879C] gravissimeque percuterent, fractis lanceis, equi et scuta velut tonitrua perstrepentes sonum teterrimum dederunt; et ensibus ferire obliti, fere invicem unusquisque per nasale cassidis alterutrum tenuerunt. Sic enim equitibus in unam concurrentibus partem, dominos suos deducebant. Interea Eriprandus pro patria pugnans, pro qua mori desiderabat, pro sua ac gente triumphans, ense sub mentone posito, truncata lorica decapitavit superbum, David similis qui Uliam olim viriliter detruncavit. Quo mortuo, pedites urbani eum rapientes truncatum, ad dedecus imperatoris visceribus extractis, super arcum triumphalem ipsa viscera in propatulo expandentes miserunt. De quo quidam ex nostris, primo cum regis exercitus innumerabilis [Col. 0879D] more locustarum terram [417 1Kb] cooperiens circumveniret, [Col. 0880A] scutis ambabus partibus ordinatis, incolumis quasi volando sese dejecit. At rex Conradus ab omni spe frustratus, cum jam multos milites strenuissimos ac pedites innumerabiles contra votum amisisset, se frustra per quindecim dies laborasse conspiciens, dolore gravi dolori adjuncto, Dei ira multis grandinibus tam sursum quam deorsum trucidatus, Papia tendens [418 1Kb] , graviter urbi minando aufugit. Terrore Dei ac irae desuper percussi, atque gladiis Mediolanensium potiti [419 1Kb] , ambarum plagarum flagellis demoliti, nemine persequente tanta angustia confusi fugiebant, quod multi milites multique pedites equorum pedibus attriti, morti sine hominum adjutorio incurrerent; inter quos Ugo marchio Transpadanus [(86) 1Kb] , qui multis cum militibus ad destruendam urbem in adjutorio Conradi concurserat, ab equo cadens, quem ex nimia gentium densitate nemo adjuvare potuit, ungulis equorum attritus et ipse morti datus est. Factum est autem, cum rex per aliquot Papiae dies sedisset, idem nimia ira imbutus, nescio quo ingenio Coriopictae [(87) 1Kb] venisset (an. 1037, Mai. 29), omnia habens promiscua, divina videlicet et humana, in tantum ut suorum equis ecclesias implere permitteret. In quo loco ira divina percussus, et nurus sua, multis mortuis, fulmine defuncta est [(88) 1Kb] . Et idem tristis, omnibus elementis perosus, nurum suam [420 1Kb] balsamo perunctam secum deferens Teutonicam tetendit; ubi paucos moratus dies, gravi aegritudine detentus mortuus est (an. 1039, Jun. 4).

[Col. 0880C] 26. Post [421 1Kb] multum vero non tempus cives suorum victoria potiti inimicorum, ut genus agere solet humanum, hostibus hostes, amicis amici fidelissimi mala pro malis et bona pro bonis reddentes, curiose effecti sunt. Quin etiam pacem cum hominibus habentes, cum jam inimici undique deficerent, gladios in semetipsos ferentes, hostes sibimetipsis effecti sunt. Enim hujus causa belli duces, qui hanc urbem animi scientia, corporis virtute regere ac tutare solebant, per quandam negligentiam amisso dominio, fuerunt quondam; qui, prout eorum dignitas atque nobilitas exigebat, per tempora in palatiis juxta ecclesiam sancti Protaxii [(89) 1Kb] morantes, quicquid honestum erat, civitati curiose procurabant, et quod incaute fractum, studiose ae sapienter consolidabant, [Col. 0880D] et quod injuste actum in aliquo, continuo [Col. 0881A] per aliquam causam emendare et satisfacere injuriantem procurabant. Praesidium erant orphanis, adjutorium tribulatis, viduis subsidium, parvulis nutrimentum, lex erant injustis, justitia perfidis, timorque latronibus. Omnes enim mercatores et rustici, aratores et bebulci, secure propria negotia agentes victitabant, singula sua curantes; ecclesiarum et clericorum honoribus solliciti, prosperantibus universis, in pace vivebant. Non erat dignitas neque parentum munitio, quae [422 1Kb] aliquem adversus alterum injuste agentem emendare, aut secundum ducum imperium renitentem defendere ac liberare curaret. Enim, praeter tempora in quibus regum bellis aut inimicorum catervis longe lateque dispersis strenuissime ac decenter insistebant, pacem et [Col. 0881B] gaudium humiliter ac devote fruebantur. At postquam, nescio quibus de malis causis jam tantum percrebrescentibus, honorificentiam atque suarum dignitatum magnificentiam duces novitiis [423 1Kb] capitaneis paulatim dederunt, maximis nudati honoribus, antiquorum et suorum parentum reverentiam obliti, in honoribus, cunctis annulati sunt. Itaque universus populus reverentiam, et debitum quod [424 1Kb] ducibus impendere solebant, paucis capitaneis, qui [425 1Kb] duces sublimaverant, exigebant; majora tamen civitatis ducibus manu et consciliis adhuc regentibus, capitanei valvassores, ut securius nova dona tenerent, subelegerunt. Interea populus suorum malorum per diversos ac varios dominos mala videns crevisse, durius habens dominium suorum [Col. 0881C] civium quam ducum quondam suorum, tentando eventus bellorum varios, ab illorum dominio sese defendere ac liberare disposuit. Igitur Heriberto adhuc cathedram regente Ambrosianam, quem fortia ac grandia acta superborum principum et ipsius regis supradicti animi ingenio et militum suorum fortitudine viriliter correpsisse cognovimus, bella gravissima in urbe, populo adversus majores pro libertate acquirenda proeliante, quam olim parentes ejus ob nimiam hominum raritatem amiserant, crudelissime adorta sunt. Propterea factum est ut, in quacumque urbis regione capitanei et valvassores populum superabant, inhumaniter [426 1Kb] ipsum trucidabant. At populus, ut solet, sine misericordia iratus, magis mori diligens quam vivere inhoneste, [Col. 0881D] ac dulcius judicans mortem videre quam vitam summo cum dedecore ducere longam, ubicumque ipsos armis et jaculis diversis vincebat, velut serpentes aut dracones crudelissimos per omnia mortificabat. Demum capitanei et valvassores sese in urbe videntes populo resistere minime posse, existimans [427 1Kb] populum fame et ferro multisque necessitatibus per nimiam obsidionem devincere ac superare posse et antiquis redigi servitiis, urbem secrete ac unanimiter exierunt. Quo facto populus videns vitam in manibus fore, magis armis sperans [Col. 0882A] salutem quam ullis beneficiis, studio bellorum et ingeniis animorum curiose diu noctuque exardescens, paupertate fortis, pro acquirenda libertate fortissimus, divitiis anxius, sed studiosior libertate, jaculis ac tormentis variis diversisque munitionibus omnique ingenio, quo sese a civibus hostes jam facti mortales liberare possent, operam dabant curialiter. Erat enim ductor atque illorum protector Lanzo nobilis et capitaneus altus, cujus conscilio animi atque corporis exercitationibus cuncta regebantur negotia. Capitanei vero circa urbem antevardis ordinatis, civitatem ab uno miliario diu noctuque curiose vallantes, non ut cives sed ut hostes exercebantur. Quibus Marciani et Seprienses auxilia praestantes, sex oppida in circuitu civitatis construxerunt, [Col. 0882B] et per tres annos omni die multis confecti bellis, innumerabiles occubuerunt. Quo in tempore si quem, ut in bello fieri solet, capere poterant, aut ipsum hostiliter interficiebant, aut in carcere obtrusus obscuro poenisque attritus diversis, omne quod habere aut per se aut per amicos poterant, ab illo durissime extorquebant. Similiter et populus, si per aliquos bellorum eventus aut aliquo animi ingenio, corporis tamen virtute cooperante, de majoribus aliquos capere posset, quali populum poena trucidabant capitanei, tali poena pauloque graviori decentissime illos honorificabant. Itaque his et aliis rebus capitanei animati, non erat dies, in quo tempore ipsi, ut dixi, aut valvassores urbem non invaderent. Sed juxta murum ante urbis portas, [Col. 0882C] quae per se quasi per naturam defendebant, balistas aut diversorum generum machinam timentes, quin [428 1Kb] ipsos formidantes cives serpentibus Ethiopiae duriores, accedere non audebant. Ea tempestate, si aliqui de populo tirones, jam facti fortissimi, animis fervidi ac ira ferventissimi, mori aut occidere minime recusantes, ipsos fortuitu insequerentur, aut ut hostes gravissime feriebant, aut semetipsos defendentes in loca tutissima sese recipiebant. Jam enim civitas aliquot transactis temporibus fame, quae ferro durior est, fere erat consumpta, in tantum ut pane vinoque omnino careret, nisi quantum infra civitatis ambitum aratores poterant metere et vinitores poterant cultura diligenti laborare; caro autem et pisces furtivi, homines [Col. 0882D] vero macilentos, praelio leves, animoque fortes, belloque ardentissimi. Si intus eam videres, turribus atque palatiis desertis jam minantibus ruinam, Babyloniam potius diceres desertam quam Mediolanum, quondam regum sedes nobilium. Multis propterea e civibus clanculo fugatis, turres et civitatis murum, portas et anteportale et cetera civitatis munimenta, hominum exercitu mirifice ornata, studiose diu noctuque custodiebantur.

Idem per tempus Lanzo, ingenio providus, corporis virtute laudandus, negotiis militaribus curiosissimus, [Col. 0883A] in angustus pervigii, de hostium victoria sollicitus, cum jam sibi a nullo ex civibus subveniri posse demum comperisset, ac ultra capitaneis et valvassoribus non posse resistere, mori paratus quam civitatem ac populum quamvis multitudine parvulum tamen fidei suae creditum hostibus tradere criminose: Dei et beati Ambrosii fretus suffragiis, conscilio tamen paucorum edoctus, cum Alberio, unus [429 1Kb] de valvassoribus, qui socius cum ipso in passionibus semper permansit, ad Henricum imperatorem, qui noviter, contra tamen Heriberti voluntatem, surrexerat, sperans se ejus imperiis pacem cum populo habere, auro et argento honustus curialiter tetendit. Qui cum in regis curia, ut nobilis ac de magna civitate oriundus, aliquantis cum [Col. 0883B] militibus venisset, multis et magnis muneribus viris palatinis circumsparsis studiose, honorabiliter susceptus est. Interea a rege Lanzo perpauca de Heriberti prosperitatibus interrogatus, perplurimum vero de urbis negotiis sciscitatus, in his compatiens, aliquantulum consederunt. De quo enim Heribertus, quia Henricus de Conradi progenie originem duxerat, quem memorando supra meis retexui descriptionibus, a regno contra quod ejus voluntatem sibi sumpserat, omnino dissentiens, ut alium Roma cum Italia regem haberet, sollicite operam dabat. Quapropter Henricus ultra omnes ipsum ad sui imperii dignitatem sibi infestari pari assertionibus [430 1Kb] comperiens, eum cum omnibus suis militibus suspectum habebat. Et ut ad urbis negotia redeam, quae aliquantis [Col. 0883C] passa est temporibus transactis, atque omissis multis perturbationibus, breviter Heriberti voluntatem, qualiter nec fuit cum populo nec voluntatem majorum juvit, edicam. Igitur Heribertus cum animos capitaneorum ultra modum in primis luxuria, avaritia, ceterisque malis artibus inrevocabiliter effrenes vidisset, et praedicationibus multis, ut decebat tanto viro, ipsos ut in patriis legibus permanerent, cottidie idem egisset, nec minis nec blanditiis adversus populum animari potuit. Qui Dei amore vinctus et beati Ambrosii lacte cum populo nutritus, a magnis tamen parentibus altus, nec militibus qui urbem cottidie turbabant auxiliabatur, nec civibus obsessis nocere studebat; et sic nec uni parti nocebat, nec alteri subvenire curabat. At rex [Col. 0883D] Henricus cum sibi Italiam ob patris perfidiam infestatam multis cognovisset assertionibus, nec universa ejusdem Italiae sibi adversantia per Lanzonem ac urbe Mediolanensium suis posse imperiis reintegrari, per interpretem dixit: »Quod si Lanzo fide ac evangeliis jure mihi jurando firmaverit quatenus infra civitatem Mediolanensium quatuor milia equites mei juris sine malo ac pravo ingenio ad mei honorem recipiens immiserit, et illos usque ad mei adventum, in quantum potuerit, de omnibus imperii mei adjuvaverit inimicis, et fidelitatem ab [Col. 0884A] universis civibus suis mihi facere iisdem assertionibus promiserit, universa quicquid de his negotiis poposcit, sub mei imperii poena circa tempus statutum implere non desinam, et omnes civium inimicos in ejus et suorum voluntate committens, omni excusatione remota, fideliter tradam, et vindictam quamcumque in eis exercere voluerint, a me non recusabitur, et quibus pacem exercebunt, per omnia pacificus ero, et adversus quos bella commovebunt, gladius meus conteret eos.« Cum hoc Lanzo audisset, et plus quam sperasset in mente sua cognovisset, ut erat vir magni ingenii magnaeque astutiae, alacri animo promptoque corde, sperans magna multaque [431 1Kb] facta ex his consciliis facile adipisci, fide data atque accepta, temporibus ordinatis [Col. 0884B] consensit. Demum salutationibus datis et a rege vale dicto, laetus quam citius potuit Mediolanum repedavit. Quo adventante, cum jam hujus rei fama ad populi aures pervenisset, laetitia immensa et gaudium inextimabile coepit. Cum autem Lanzo Mediolanum venisset, concives honore decentissimo et laudibus immensis ipsum gratulanter susceperunt. Eodem die salutatione regis populo astanti universo data, et in paucis Lanzo multa comprehendens, domo sua quasi regia ab amicis et famulis receptus est. Interea Lanzo paucis commoratus diebus, ut vir conscilio discretus, animo providus et conscilio astutus, cottidianis exercitationibus accuratissimus, universa quae ipse egit, quanti foret periculi suae parti adversariorum, animo extuanti revolvens trutinavit. Itaque [Col. 0884C] primo aliquantulum sese poenitens anteacta fecisse, secretissime convocatis aliquantis nobilibus, universa quae cum imperatore ob populi tutelam ac pacis stabilimentum egerit, seriatim notificando denudare sataguit; quinetiam quid augmenti vel quid detrimenti ipsi et uxores et filii ac ipsorum res a Teutonicis, gens, sine conscilio sine misericordia, passuri essent, ut quam citissime ad pacis unitatem cum populo omnibus antiquorum remotis negotiis venirent, ob quae ipsi usque modo pugnando hostiliter a populo exigebant, ostendisset, et dura ac aspera illis interserens verbis, quasi fatigatus consedit. Cum autem haec omnia pars illa nobilium curiosissime universa perscrutando, ut gesta forent, a Lanzone comperisset, animis per plurima diu distractis [Col. 0884D] diversa, tandem ut salubrius illis Lanzo daret conscilium postularunt. Igitur Lanzo, omnibus praevisis consiliis ac bellorum determinatis periculis, conscilium dedit ut civitatem, quam ipsi impugnaverant, pacifice introgressi, quae pacis essent cogitarent, quae aedificationes suorum et Italiae totius forent, securius tractarent. De homicidiis vero ac rebus perditis, quae in talibus solent evenire desidiis, ab utraque parte, quasi lance quadam universa trutinans, judicavit fore tacendum. Quid multa? Multis demum probatis consiliis, cum uxoribus et [Col. 0885A] filiis omnique substantia, reseratis tamen civitatis portis, vultibus illorum nimia verecundia in terra demissis, homicidiis et opprobriis paulo antea invicem cum populo condonatis, urbem introierunt.

27. Ea [432 1Kb] tempestate cum domnus [433 1Kb] Heribertus omnes fere jam visitasset civitatum beati Ambrosii suffraganeos, quorum gratia Italiam circuiverat, illos in omnibus bonis adhortans, Taurinum bonorum agmine clericorum ac militum copia strenuissimorum vallatus devenit. Ubi cum per aliquot dies sedisset, cohortatus episcopum [(90) 1Kb] et clerum civitatis, populum totius urbis, propheticis et apostolicis ammonitionibus, ut tanto decebat viro, quandam haeresim inauditam, quae nuper in castello supra locum qui Monsfortis vocatur convenerat, [Col. 0885B] audivit [(91) 1Kb] . Quod cum Heribertus audivisset, illico jussit ex ipso castro hominem illius haeresis, ut verius rem ipsam cognosceret, sibi repraesentari. Qui cum ante ejus vultum venisset, promptissimum gerens ad passionem animum, laetus si vitam suppliciis gravissimis finiret, vultu alacri ad omnia respondere paratus astitit. At Heribertus cum ipsum tanta constantia paratum vidisset, seriatim ac studiose vitam et mores ac illorum fidem sciscitari coepit. Igitur licentia data ac silentio imperato, dicens Girardus adorsus est: »Deo omnipotenti Patri et Filio et Spiritui sancto gratias refero immensas, quod tam studiose me inquirere satagitis. Et qui vos ab initio in lumbis Adae cognovit, annuat ut sibi vivatis sibique moriamini, et cum ipso per saeculorum [Col. 0885C] saecula regnantes gloriemini. Vitam meam et meorum fratrum fidem, qualicunque animo ea sciscitetis [434 1Kb] , vobis edicam. Virginitatem prae ceteris laudamus; uxores habentes, qui virgo est virginitatem conservat, qui autem corruptus, data a nostro majori licentia castitatem perpetuam conservare liceat. Nemo nostrum uxore carnaliter utitur, sed quasi matrem aut sororem diligens tenet. Carnibus numquam vescimur; jejunia continua et orationes indesinenter fundimus; semper die ac nocte nostri majores vicissim orant, quatenus hora oratione vacua non praetereat. Omnem nostram possessionem cum omnibus hominibus communem habemus. Nemo nostrum sine tormentis vitam finit, ut aeterna tormenta evadere possimus. Patrem et Filium et Spiritum sanctum credimus et confitemur. Ab illis vero, qui potestatem habent ligandi et solvendi, ligari ac solvi credimus. Vetus ac novum testamentum ac sanctos canones cottidie legentes tenemus.« Cumque haec et multa alia Girardus ingenio acutissimo [Col. 0886A] dixisset, quibusdam magna ac terribilia videbantur. Interea domnus [435 1Kb] Heribertus ejus astutiam et ingenium agnoscens pravum, de singulis verbis quae ipse praedixerat, qualiter aut quomodo sentiret ac socii ejus, evidenter aperire praecepit, et maxime qualiter de Patre et Filio et Spiritu sancto sentirent; et [436 1Kb] praeterea [437 1Kb] de singulis praecepit aperire. Quo audito Girardus laetabundus infit: »Quod dixi Patrem, Deus est aeternus, qui omnia ut ab initio, et in quo omnia consistunt. Quod dixi Filium, animus est hominis a Deo dilectus. Quod dixi Spiritum sanctum, divinarum scientiarum intellectus, a quo cuncta discrete reguntur.« Ad haec Heribertus respondit: »Amice, de Christo Jesu domino nostro, qui natus est de Maria virgine, verbum Patris, quid [Col. 0886B] dicis?« Respondit: »Jesum Christum quem dicis, est animus sensualiter natus ex Maria virgine, videlicet natus est ex sancta scriptura. Spiritus sanctus sanctarum scripturarum cum devotione intellectus.« Heribertus: »Conjuges quare accipitis nisi ad sobolem procreandam, unde humanum genus nasceretur?« Respondit: »Si universum genus humanum sese conjungeret, ut corruptionem non sentiret, sicut apes sine coitu genus gigneretur humanum.« Heribertus: »Peccatorum nostrorum absolutio in quo est? in apostolico, aut in episcopo, aut in sacerdote aliquo?« Respondit: »Pontificem habemus non illum Romanum, sed alium, qui cottidie per orbem terrarum fratres nostros visitat dispersos; et quando Deus illum nobis ministrat, tunc peccatorum [Col. 0886C] nostrorum venia summa cum devotione donatur.« Heribertus: »Vita vestra quomodo in tormentis finit?« Respondit: »Si nos per tormenta a malis hominibus nobis ingesta deficimus, gaudemus; si autem aliquando nos ad mortem natura perducit, proximus noster, antequam animam damus, quoquomodo interficit nos.« Cum haec omnia Heribertus auribus intentis audivisset, tacite mirans, ceteris autem sua capita nutantibus: si in fidem catholicam, quam Romana ecclesia tenet, et baptismum, et vere Filium Dei, qui natus est ex Maria virgine secundum carnem crederet, et illud esse verum corpus et verum sanguinem, quem sacerdos catholicus quamvis peccator per verbum Dei sanctificat, eum sciscitatus est. Respondit: »Praeter nostrum pontificem non est alius pontifex, quamvis sine tonsura capitis sit, nec misterium.« Quo audito, ut fama illorum erat, rei veritas apparuit. Et mittens Heribertus quamplurimos milites ad illum Montemfortem, omnes quos invenire potuit, cepit; inter quos comitissam castri [Col. 0887A] illius in hac haeresi sentientem cepit [438 1Kb] . Quos cum Mediolanum duxisset, et per multos dies et per suos sacerdotes in fide catholica eos reintegrari desiderans laborasset, timens ne genus Italiae hujus haeresi contaminaretur, perplurimum dolebat. At ipsi nefandissimi et a qua orbis parte in Italia fuissent eventi inscii, quasi boni sacerdotes cottidie tamen privatim rusticis, qui in hac urbe eos videndi causa convenerant, falsa rudimenta a scripturis divinis detorta seminabant. Quod cum civitatis hujus majores laici comperissent, rogo mirabili accenso, cruce Domini ab altera parte erecta, Heriberto nolente illis omnibus eductis lex talis est data ut, si vellent, omni perfidia abjecta crucem adorarent, et fidem quam universus orbis tenet confiterentur, [Col. 0887B] salvi essent; sin autem, vivi flammarum globos arsuri intrarent. Et factum est ut aliqui, ad crucem Domini venientes et ipsam confitentes fidem catholicam, salvi facti sunt; et multi manibus ante vultus missis inter flammas exilierunt, et misere morientes in miseros cineres redacti sunt.

28. Tempore [439 1Kb] quo haec agebantur supradicta, miraculum memoria dignissimum, nostrisque quod terris apparuit adhuc Heriberto corpore vitaque degente, et maxime quocirca hanc urbem Dei virtute nactum est, ac ejus operante misericordia versatum est, calamo competenti edicam. Transactis enim annorum curriculis 25, in quibus famis pestilentia fere terram universam attenuando gentes notas et ignotas invaserat, et Heribertus archiepiscopus [Col. 0887C] venerandus, prout supra dixi [440 1Kb] , in veritate comperiens, ab introitu sui honoris divina misericordia edoctus, elimosynas cottidie largiretur immensas, ut sui cursus finem Dei clementia approbaret, omnibus fidelibus et infidelibus diligenter ostendere curavit. Venientes autem aratores et bebulci cum [441 1Kb] terrarum sulcos diligenti cura solito more superassent, et sulculi cultoribus suis sinum ad debitum recipiendum per semina aperuissent, ut [442 1Kb] largius ac habundantius aratores semina sererent, quodammodo temporis amoenitate ipsos adhortante, magnis exercitiis magnisque laboribus in iis operam dederunt. Itaque seminatis seminibus fugatisque a coelo nubibus, cultores de die in diem serta [443 1Kb] rura manicantes circuibant. Interea [444 1Kb] [Col. 0887D] tantum a ventis siccata, nec coelorum imbribus madida nec in iemalibus frigoribus desuper fusis pruinis astricta, sed pulverulenta quasi Aegyptiaca et infructuosa jacebat. Jam enim iemps transierat, et agrorum cultores digitis semina fusoque pulvere discoperientes, ipsa sana et integra reperiebant, [Col. 0888A] ac si semper in vasis tutissimis ea servassent. Quibus visis seminibus omninoque ebetati ineffabiliter mirabantur. Igitur clerus et populus universus, matronae et pauperculae mulieres de Dei misericordia confidentes, orationibus, vigiliis ac jejuniis necnon elimosynis Deum et sanctos ejus cottidie et indesinenter supplicantes humiliter exorabant. Quibus per plurimos dies fatigatis, Deus, qui non patitur suos temptari ultra quam possunt ferre, clementiae suae misericordia pietatis affectum [445 1Kb] , ut pater clementissimus, mitissime aperire ac pandere curavit. Cum enim quadragesimale jejunium termino concurrente suo finis [446 1Kb] , palmis ac olivis traditis fidelibus, accelerasset, et sacri baptismi fontes secundum beati Ambrosii ordinationem, quam [Col. 0888B] ipse Spiritu sancto amministrante ordinaverat, sanctificati fuissent, Dei misericordia patenter reserata, imbrem copiosissimam nubes primo leniter stillas subtilissimas mittentes effuderunt. Quo viso quove facto, summo tripudio universi laetantes ac diem sacratissimum summa cum devotione celebrantes Deoque gratias immensas referentes laetati sunt, gaudioque gavisi tripudiati sunt demum clementia Dei ad [447 1Kb] messem, quantam ullo in tempore summae fertilitatis collecta minime est.

29. Cum [448 1Kb] rex autem dominus noster coelorum terrarumque creator Christus Jesus, qui omnia exaltat humilia omnesque superbos deprimit, diu ac tempora per multa Mediolanensium civitatem beati Ambrosii meritis super omnes Italiae civitates clericis [Col. 0888C] militibus strenuissimis multisque sapientibus atque [449 1Kb] haedificiis imperialibus elevasset: in morte praeclarissimi sacerdotis atque archiepiscopi Heriberti, cum quo omnes ecclesiae Ambrosianae ac clericorum ejusdem honores abierunt, malorum civium meritis exigentibus, ipsam compescere et comprimere disposuit. Quod cum [450 1Kb] assidue congruentissimis successibus maximeque cultibus divinis religiosorum sacerdotum ac sapientissimorum ordinariorum copia in divinis perflorescente scripturis, ecclesiam prae caeteris Ambrosianam elevasset ac sublimasset ecclesiis, ipsos ordines, quos beatus Ambrosius ad Dei honorem ordinando instruxerat, meritis populi qui tunc aderat et futurus erat, in morte Heriberti quasi ad nichilum demolitus est. In [Col. 0888D] tantum enim Dominus civitatem ipsam meritis tanti viri sublimaverat, ut, si dux aut marchio Italiae totius injuste aliquid adversus alium sive de minoribus sive de majoribus ageret, et nimia eum superasset vi [451 1Kb] virtute, virga pastoralis ab Heriberto missa atque in loco sive in manso fixa fuisset, unde [Col. 0889A] orta dissensio erat, ab injuriato humilibus [452 1Kb] precibus requisita concordia, continuo non adquiesceret superbus, nec ullam vim alteri inferre, donec res ipsa legaliter discussa fuisset, minime audebat.

30. Cujus [453 1Kb] in tempore lex [454 1Kb] sancta atque mandatum novum et bonum e coelo, ut sancti viri asseruerunt, omnibus christianis tam fidelibus quam infidelibus data est, dicens quatenus omnes homines secure ab hora prima Jovis usque ad primam horam diei Lunae, cujuscunque culpae forent, sua negotia agentes permanerent; et quicunque hanc legem offenderet, videlicet treguam Dei, quae misericordia domini nostri Jesu Christi terris noviter apparuit, procul dubio in exilio dampnatus per aliqua tempora poenam patiatur corpoream. At qui eandem [Col. 0889B] servaverit, ab omnium peccatorum vinculis Dei misericordia absolvatur.

31. Cum [455 1Kb] enim dominus ac noster redemptor atque salvator omnium Christus Jesus per multa jam tempora antecedentia beati Ambrosii omnes ecclesiasticas ordinationes, quas ipse cultui divino ad Dei honorem opere decentissimo, prout cuicunque rei competebat, ornaverat praediis [456 1Kb] , atque miraculis suae majestatis dextra exaltaverat, quasi haec omnia oblivioni jam tradita fuissent, in baculis gloriosis summi antistitis Ambrosii per summum miraculum tamen tempore beati Heriberti archiepiscopi declarare curavit, necnon in quantae reverentiae quantaeque diligentiae universis fidelibus, qui modo sunt et qui futuri sunt, Ambrosianicos actus [Col. 0889C] omnes forent, inaudito et inviso miraculo humiliter propalare curavit. Evenit itaque quod baculi sancti Ambrosii, cum quibus tamen juncta virga pastorali poenitentiales et ipse in ecclesia Dei trahere, quamdiu in hac vita vixit, solebat, furtim per latrocinium casu sublati sunt. Quibus a sacrilegis fractis, argento et auro, e quibus baculi erant circumdati honore et reverentia beati Ambrosii decoratis, sacrilegi ligna eorum nudata in quodam turpissimo secessu, ut amplius minime invenirentur clanculo immiserunt, auri vero et argenti lamas cuidam aurificae artis magistro, simulantes haec a quibusdam Allobrogis emisse, ut semotim delinquarent, aurificis mercede apretiata, contulerunt. Igitur fornace jam accensa [Col. 0889D] [457 1Kb] et sacrilegis superastantibus, aurifex auri laminas [458 1Kb] super candescentes carbones manu tenens misit. Quibus missis maleque aquisitis carbonibus superimpositis, continuo imperio Dei fornace urgente, ab igne prosilierunt. Quas magister ac sacrilegi colligens, in fornace easdem super carbones curialiter misit. Demum ignis, voluntate divina operante, ipsas gravius laminas [458 1Kb] emisit. Tandem magister commotus, [Col. 0890A] primo omnino ignorans qua de causa ista insolito advenirent, quod amplius non viderat, arrepto malleolo nimia ira commotus universas in unum constringens laminas [458 1Kb] ignem misit in ipsum. At Deus cum jam beati Ambrosii meritis furtum per sacrilegos actum pandere curaret, et ultra illorum perfidiam non patiens, super magistrum et super sacrilegos laminae sonum grande ferentes et terribiliter salientes apertissima Dei ira ipsos in vultibus misere combusserunt. Quae visio omnes qui ad haec videnda jam antea convenerant, aurificis domestici ac vicini ejusdem, ut erant laminae venerandae testificantes, sacrilegos ipsos dentibus stridentes voce grandi vocitabant. Itaque convocatis aliquantis hujus urbis nobilibus, carcere obscuro, ubi damnati [Col. 0890B] solebant concludi, poenis attriti diversis durisque vinculis colligati redacti sunt. Quin etiam induciis usque mane [459 1Kb] illorum vitae donatis, aut illis quomodo adinvenissent ratione apertissima confiterentur, aut lignis altissimis suspensi durissime punirentur. Enim hoc sacrilegium nec a custodibus secretarii factum esse erat compertum, nec civibus ullis reseratum. Quid multa? Sacrilegi, procul dubio cognoscentes sese morti subito incursuros, si quod Deus paulatim fidelibus beati meritis Ambrosii reserabat, ipsi omnino denegarent: paucis convocatis sacerdotibus, fide pro salute illorum accepta, universa qualiter ipsi egissent seriatim illis aperuerunt; quin etiam locum ipsum, in quo per semetipsos ligna [460 1Kb] eorumdem baculorum immiserunt, verbis [Col. 0890C] apertissimis narraverunt. Hoc audito sacerdotes nimia reverentia commoti fere angustiati sunt. Interea quidam animo cupienti clericus cursu velocissimo ad locum teterrimum et a sacrilegis praedictum, ut ligna videret, non ut inde ipsa traheret, cucurrit; qui intro aspiciens, ligna ipsa rupta ac pendentia vidit, ut nec a coeno sordidabantur nec ab ulla parte tangebantur. Cum autem hoc in veritate, quod clericus invenerat, sacerdotes invenissent, convocato populo universo continuo haec omnia seriatim notificaverunt. Itaque populus omnesque clerici Deo et beato Ambrosio gratias referentes immensas, cognoscentes haec ut erant facta per ordinem, laetati sunt. Et baculis usui pristino reintegratis, auro argentoque circumdatis, ruptura quam maligni fecerant [Col. 0890D] non apparente, in Deum gavisi sunt.

32. (An. 1045.) Revolutis [461 1Kb] annorum multis curriculis, in quibus domnus Heribertus cathedrae Ambrosianae decentissime ac pro tempore in cunctis ecclesiasticis officiis strenuus ut operator florueratsumma pars nobilium majorum militum, quae usque ad illud tempus ecclesiae ac clericorum tutamen [Col. 0891A] fuit, ad se vocari praecepit. Qui haec beneficia ecclesiarum ac beati Ambrosii episcopatum commendans, pro quibus multotiens viriliter pugnaverant, quam magnifice eos adhortabatur et dicebat, si pro beneficiis ecclesiarum a perfidis liberandis morti opprimerentur, tantum illis valere, quantum mors sanctorum illis valuit. Demum cum jam sui corporis cursus temporaneae fini accelerare vidisset, multis praediis multisque castellis primicerio suisque omnibus sacerdotibus decumanis ceterisque ordinariis majoribus et minoribus dedisset, multisque monasteriis pro universorum christianorum animabus maximeque pro Ambrosianae ecclesiae defensoribus ac dilectoribus nec non et sua ordinatis, aliquamdiu tamen aegrotus quievit. Interea convocatis sacerdotibus [Col. 0891B] ac diaconibus, summa cum devotione omnium peccatorum poenitentia accepta atque confessione coram omnibus facta atque absolutione a sacerdotibus per impositionem manuum Spiritu sancto cooperante donata, sanctam eucharistiam humiliter ac devote suscepit. Hoc facto laetis sacerdotibus et levitis ceterisque qui aderant exitum beatae animae psalmis venerabilissimis expectantibus, ut Deo ejus animam et angelis commendarent, mortem temporaneam, non aeternam, fretus Dei et beati Ambrosii subsidiis expectabat. Dum haec agebantur, Ubertus qui et cancellarius ejusdem erat, oculis lacrimosis crebrisque suspiriis omnia quae domnus Heribertus sibi fecerat bona reminiscens, graviter tristabatur. Quem cum Heribertus voce qua poterat, per omnia [Col. 0891C] ob quae ploraret inquireret, ille respondens: »O venerande pater, Italiae honor, orphanorum pater, clericorum tutamen, sacerdotum ornamentum, viduarum, pauperum et mercatorum protector, usque modo ecclesiae totius Ambrosianae tam longe quam prope, tam in divinis quam in humanis virilis defensor, quo pergis? Cui, pater, qui tibi coaequari poterit, dimittis nos?« Ad haec verba nisu quo poterat Heribertus respondens dixit: »Frater carissime, si me umquam dilexisti, noli contristari; ego enim ad pedes beati Ambrosii mei et vestri patris securus pergo.« Migravit autem [462 1Kb] beatus et dominus Heribertus ad Dominum 17. Kalendas Februarii 1045, et sepultus est ad Sanctum Dionyxium, cujus monasterium et ecclesiam ipse ad Dei honorem [Col. 0891D] et beati Dionyxii exaltans magnificavit et multis praediis multisque honoribus eam ditando et honorando sublimavit.

[Col. 0892A] 33. Post [463 1Kb] cujus obitum cum solaris annus fere decem menses generi humano more solito amministrasset (Sept.), et domnus Heribertus cura diligenti humatus fuisset, et aureus solis Christi [464 1Kb] axis aestate se jam vertente calore amisso suo cursu solito recedisset [465 1Kb] , servata lege temporis, in quo omnium hominum corpora anima amissa ultra modum putrescere humani generis fragilitate solent: monachi quos ipse inibi ordinando consecraverat, quadam ira commoti, maxime quia bona quae domnus Heribertus ecclesiae sancti Dionixii et illis donaverat, a perfidis sine jure et sine lege invadebantur, discooperientes ipsum archiepiscopum Heribertum, ut illi quasi sese lamentarentur, summo lapide quo claudebatur eruderato civium visibus ad spectandum [Col. 0892B] dederunt. Erat enim beatus Heribertus tantis revolutis diebus post obitum ejusdem vultu candido, oculis paululum apertis, qui ante omnia membra solent mortuis marcesci hominibus; manus ejus ita virgam pastoralem, quam vivus ipse erexerat, tenebat, quasi anima ejus adhuc esset in corpore; stola vero et omnia episcopalia, e quibus ut tanto decebat viro indutus erat, ita sana et nitida fulgebant, quasi in capside tutissima permansissent. Igitur hujus rei fama per urbem volante, universi cives nimia ira commoti, quasi fulminibus multis atteri ac grandinibus multis devastari sese viderent, cursu velocissimo ad sancti Dionixii monasterium concurrentes, monachos omnes quos invenire potuerunt, sine ulla interrogatione, ut populus solet sine misericordia [Col. 0892C] motus, verberibus multis ac manu dilaceratos fere usque ad mortem trucidarunt. In altero vero die miro honore cleri et populi, omnibus perditis restauratis ac invasoribus in populo universa refutantibus, quasi noviter migrasset ad Dominum, in eodem loco circa Kalendas Octobris conditus est, et ferro et plumbo a quatuor partibus ejus sarcofago colligato, usque ad diem Domini in pace Deo opitulante quiescet [466 1Kb] .

34. Cum [467 1Kb] omnia ad suum vadunt interitum, ac dilapsa suum non iterant [468 1Kb] cursum, saeculi fine cuncta ad occasum volvente, et summis diu stare negatum fuisset, summa et divina universa coelestia et humana regente praescientia: clerus Ambrosianus fere ipsa cum ecclesia, quae per multa tempora clericorum [Col. 0892D] suorum conatibus, ymnis ac symphoniis curiose ante Deum cottidie consonantibus magnifice steterat, nec non militum et populi virtutibus inter [Col. 0893A] ceteras virtutes longe lateque floruerat, in recessu beati Heriberti quasi pastore destitutus, civium malorum meritis tam clericorum quam laicorum saevissimis dissidiis intervenientibus, fere ad nichilum redactus esse perspicitur, in tantum et in tam parvo tempore ita anichilatus est, ut, si ipse sanctus Ambrosius modo superveniret corpore, nec clerum nec civitatem ipsam testaretur fore, in qua cum adhuc viveret episcopatum rexisset. At cum reminiscor e quanta magnitudine quantisque honoribus clerum ipsum negligentia sui cecidisse, e quibus beati Ambrosii ecclesia lucidissime ac diu perfloruit, lacrymis modo perfusis velut filius de sua matre et mortua deplorans, cujus auxilio cujusque sustentaculis ceterisque nutrimentis alitus fuerat, multisque [Col. 0893B] singultis pectus conquassantibus meum, quae meis evenere temporibus, non per omnia sed per aliquas particulas posteris, ut se a talibus custodiant eloquar.

35. Sed [469 1Kb] priusquam [470 1Kb] ea in quibus animus intendit dicam, paucas ordinationes quae usque ad exitum domni Heriberti mire constitutae fuerunt ac nitide permanserunt edicam; sed numquid secundum quod prae ceteris eminens valebat, posteris fidelibus narrando ac scribendo quivero ostendere? Minime certe; nam ut omnia non omittam, ab ecclesiarum rectoribus ac magistris, qui ipsos et populum in dilectione Dei et proximi rexerant, et qualiter in divino officio studiose insistebant, et subditos ut curialiter cultibus divinis die ac nocte operam darent [Col. 0893C] admonebant et adhortabantur, enucleatius pandere et aperire curabo. Igitur ecclesiae beatae Mariae, quae hujus archiepiscopatus secundum Domini caput extitit et Deo annuente semper existet, quae Hyemalis usque hodie vocatur, ut beatus Ambrosius ordinaverat, archiepiscopatu [471 1Kb] vita et nomine venerandus Wibertus praeerat, qui cantu ac scientia Ambrosiana funditus doctus, necnon divinarum literarum peritia praeditus, cottidie ferulam superius et inferius corio ornatam manu propria tenens, omnes cura vigilantissima custodiebat. Quem ordines omnes tam majores quam minores clerici ex debito ut patrem timentes et ut fratrem amantes venerabantur. Cottidie enim regebat et emendabat officia ecclesiastica, et, si opus erat, puerorum ordinem aut per se aut per [Col. 0893D] magistros viros corripiebat. Intentus maxime circa ipsos quos ad sacros ordines recipiebat, tam de urbanis quam de plebibus, adjuncto tantum primicerio studiose singulos sciscitantes, si cantu, lectione ac aliis bonis moribus ornati fuissent, necnon si essent sine crimine, si unius uxoris viri, aut virgines, aut si in virginitate permanere possent, aut cum uxore degere valerent. Si autem in virginitate uxorem aliquis non habens permanere non posse fateretur, [Col. 0894A] humanam ac fragilem naturam sciens restringi non posse nisi Dei misericordia adjutus, continuo in testimonio bonorum virorum secundum legem humanam, licentia a pontifice accepta, uxor tamen virgo illi desponsabatur; unde apostolus: »Qui se non continet, nubat (I Cor. VII, 9).« Et unusquisque excepta causa fornicationis suam uxorem habebat; qua accepta non minus venerabatur et amabatur, quam si sine uxore idem degeret; quoniam qui sine uxore vitam in sacerdotio agere videbantur, viris uxoratis ordinis utriusque, ne ab illis inhoneste circumvenirentur, semper suspecti erant. Usus enim ecclesiae totius tam Latinae quam Graecae per tempora multa sic se habebat: sacerdos, qui unius uxoris vir inveniebatur ac suae domui ac familiae bene profuisse a [Col. 0894B] fidelibus compertus fuisset, ad episcopatum summa cum devotione multis fidelibus laudantibus promovebatur. Quicumque enim ex clero concubinarius inveniebatur, cujuscumque ordinis foret, ultra non promovebatur; judicantes gravissimum peccatum esse, de quo dicit apostolus: »Qui adhaeret meretrici, unum corpus efficitur (I Cor. VI, 16).« Qui autem nec aetate nec scientia nec bonis moribus pollebant, ut studiose a magistris quae necessaria erant discerent, benigne adhortabantur, quatenus ad hoc officium recipiendum quandoque Deo volente venirent, meliusque informati apparerent. In choro vero archidiaconus et archipresbyter, unus ab una chori parte, alter ab altera, chorum ipsum regentes religiose, ut psalmos, ymnos, cantus ceteraque divini [Col. 0894C] cultus officia ordines ceteri psallerent, curialiter die ac nocte insistebant. At si eorum unus inhoneste aut cantaret, aut legeret, aut staret, aut mussitando in choro alterutrum verbosaret: aut sese continuo a vitio in quo peccabat emendabat, aut extracta interula in secretario virgis ab archidiacono vellet nollet emendabatur [472 1Kb] . Non erat enim homo qui ipsum de ejus manibus eripere auderet, quamvis ille qui scopabatur aut de marchionibus aut de comitibus aut de capitaneis natus fuisset. Itaque officia ecclesiastica in omnibus timore ac reverentia horum religiose ac curialiter die ac nocte celebrabantur. Nullus enim sine candida toga chorum intrare audebat, nullus sine caputio birri capite velato intrare chorum audebat, nullus horum inhoneste gradiens [Col. 0894D] intrare audebat, nullus balbutiens lingua de aliquo officio sese intromittebat, nullus clericus indumentis diversis vestiebatur, nullus laicalem habitum aut in birro aut in vestibus aut in calceamentis sumere audebat. Quid multa? Omnes ita vivebant in domibus propriis, quasi in alienis, circa divina officia solliciti, circa usus ecclesiae et suorum accuratissimi. In tantum enim in clericali habitu longa saeculi vetustate ac usitatione, [Col. 0895A] multis transactis temporibus, vultu, habitu, incessu erant nutriti, ut si aliquem chori Ambrosiani totius in Burgundia [473 1Kb] aut in Teutonica aut in Francia literarum studiis deditum invenires, etiamsi non ultra vidisses, de hujus ecclesiae usibus aliquantulum notus sine mora hujus esse ecclesiae affirmares. In eadem denique ecclesia ferulae decem, unaquaeque suum et proprium ordinem erga subditos die ac nocte custodientes, a magistris studiose regebantur; quarum duae extra chorum manentes, a magistro beati Ambrosii scolae et a vicecomite, laicus laicos et ipse regens, tenebantur. Sacerdotes 24 ordinis majoris, diacones 7, subdiacones totidem, notarii multi, lectores ecclesiae pondus portantes docti cantu, lectione, psalterio 18 [474 1Kb] . Praeter horum ordines [Col. 0895B] 12 sacerdotes decumani, videlicet ordinibus de decumanis viri boni testimonii bonaeque famae. Hii officium praestabant in yemali ecclesia, et haec in aestate agentes, quae necessaria erant [475 1Kb] populo manicanti [(92) 1Kb] . Custodes 16 boni viri ac in omnibus ecclesiasticis officiis curialiter eruditi. In scola sancti Ambrosii decem viri clerici, tamen cum ipsis mulieres jam senescentes, vestibus corporis et capitis ornamento mutatae totidem, panem et vinum pro populo universo cottidie offerentes. Hii omnes cottidie Dei servitio et beatae Mariae ac urbis universae persistentes, suum officium per singulos dies Deo et populo desideranti persolvebant. Scolae vero, ubi cantus magistri ad docendos pueros cottidie conveniebant, in atrio ante ipsius ecclesiae regias duae [Col. 0895C] erant, quae ab archiepiscopo, cum opus erat, mercede data nummorum, scolares a magistris emendabantur [476 1Kb] secundum quod Ezechiel propheta dicens affirmat: »Extra portam interiorem gazophilacia cantorum (Ezech. XL, 44).« In atrio interiori, quod erat a latere portae respicientis ad aquilonem, philosophorum vero scolae diversarum artium peritiam habentium, ubi urbani et extranei clerici philosophiae doctrinis studiose imbuebantur, erant duae, in quibus ut clerici qui exercitiis tradebantur curiose docerentur, longa temporum ordinatione archiepiscoporum antecedentium, stipendiis a camerariis illius archiepiscopi, qui tunc in tempore erat, annuatim earum magistris honorifice donatis, ipse praesul multoties adveniens, saeculi sollicitudines a [Col. 0895D] quibus gravabatur, a se depellebat, ac magistros ac scolares in studiis adhortans, in palatiis sese demum recipiebat Ambrosianicis. Praeterea senodochia, e quibus alia suscipiebant clericos peregrinos, alia mulieres tantum pauperes et peregrinas, alia infantulos qui ante ecclesiae januas a parentibus qui eos nutrire ac fovere minime valebant nimia paupertate attenuati, mittebantur, et mercede ac stipendiis [Col. 0896A] obstetricibus ordinatis pueriliter alebantur. At sacerdotibus universis hanc urbem incolentibus magister praeerat, qui primicerius et coepiscopus vocatur, cui urbis totius ac plebarum omnium sacerdotes humiliter ac devote obediebant; quibus ipse, quamvis de populo natus, tamen Deo et hominibus carus, pro tempore in loco qui presbyterium vocatur congregatis, divinae legis ac fidei catholicae mandata curiose docendo pandebat: Qui etiam subditorum meritis exigentibus, saepe prout Deus illi administrabat, Dei dilectionem et proximi caritatem, sine qua nemo placebit Deo, ceteraque arma justitiae, quibus armati stare possent ac adversariis resistere valerent, aperiebant. Praeter enim cetera sacerdotalia officia, quibus curialiter decem praelati [Col. 0896B] supradicti insistebant, sacerdotes omnes urbani virgam cottidie praeter quadragesimam devote in manibus deportabant, quae rotunda atque levigata honore decentissimo rectitudinis et apicem irreprehensibiliter tenebat, et ab omni macula polita, inferius lamina circumdata, clavum acutum stringens, vim regiminis ipsis sacerdotibus ostendebat, quatenus virgae illius rotunditas, rotundam et conglutinatam caritatem ac perfectam mutuo Ambrosiani sacerdotes haberent, administrabat. Quicquid enim sanum est et rotundum, scissuram non habens, perfectum est, de qua divina scriptura clamat: »Deus non habitat in scissuris montium; et caritas quae multitudinem peccatorum cooperit, una et perfecta est, de qua dicit apostolus: Caritas patiens est, [Col. 0896C] benigna est, non quaerit quae sua sunt, non aemulatur, non agit perperam, non inflatur, non ambitiosa, non cogitat malum, non irritatur, non gaudet super iniquitate, congaudet autem veritati, omnia suffert, omnia credit, omnia sperat, omnia sustinet, caritas nunquam excidet (I Cor. XIII, 4);« de qua dicit Gregorius [(93) 1Kb] : »Qui sine caritate virtutes congregat, quasi ventum in pulverem portat.« Caritas quam Deus erga humanum genus babuit antiqui parentis peccato emersum [477 1Kb] , ipsum hominem factum in cruce levavit; et caritas quae in cruce Deum levaverat, ipsa homicidis Judaeis indulgentiam seminabat, dicens: »Ignosce illis pater, quia nesciunt quid faciant (Luc. XXIII, 34).« Ac eadem sanctum Stephanum caritas amaverat [478 1Kb] . Per hanc enim [Col. 0896D] caritatem invicem serviebant, de qua dicit Apostolus: »Per caritatem invicem servite (Gal. V, 13).« Unde Veritas ipsa: »In hoc cognoscent omnes quia mei estis discipuli, si dilectionem habueritis ad invicem (Joan. XIII, 35).« Clavum in virga deferebant acutum, ut peccatores et sceleratos verbi Dei disciplina sedule ac devote stimularent. Unde sapiens Salomon loquitur dicens: »Verba sapientis quasi stimuli, et [Col. 0897A] sicut clavi in altum defixi (Eccle. XII, 11).« Recta erat virga, quoniam sub episcopum populum Dei regebant. Recta erat, quia scripturarum rectitudinem tenere debebant. Recta erat, quia fidei catholicae regulam per rectitudinem bonae operationis ac perseverantiae tenebant. Recta erat, quia senes sustentabantur per sustentamentum bonae praedicationis, juvenes refovebantur per correctionem disciplinae. Recta erat virga, quia subtus acuto ferro terram scindens, corda dura a peccatorum mole gravata ad poenitentiam revocans stimulabat; de quibus stimulis dicitur per Salomonem: »Verba sapientis quasi stimuli, et sicut clavi in altum defixi.« Recta virga erat illa, quam ad similitudinem virgae illius nostri sacerdotes in manibus deferebant, de [Col. 0897B] qua Dominus suis discipulis ait: »Nolite ferre aurum nec argentum aut in zona aes, nisi virgam tantum [479 1Kb] (Matth. X, 9).« Recta virga erat, quae timpum virgae illius gestabat, quae olim virgas Aegyptiorum magorum, Pharaone astante rege durissimo, devoravit. Quoniam sicut Moysis virga digito Dei operante magorum illorum fantasticas virgas anichilavit, ita nostrorum sacerdotum virga gentilium idola annullavit, et eas illico aurium audito christicolas fidelissimos ad Deum convertendo effecit; de quibus David manu fortis in Domini persona dixit: »Populus quem non cognovi, servivit mihi, obauditu auris obedivit mihi (Psal. XVII, 45).« Beata et recta virga nostrorum sacerdotum, cujus similis in mundo, in cantu, in ornatu, ceterisque cultibus [Col. 0897C] divinis minime habetur, quae illius virgae timpum tenebat, quae olim populo Israelitico petram Oreb percutiens aquas fluentissimas venis largissimis manantibus propinavit. Recta virga illius sequens imaginem, quae quondam populo Ebraico, cum jam saluti suae, Pharaone et exercitu insequente, jam jamque desperasset, per Moysem spiritu Dei operante mari ter percusso ter aperuit, et Pharaone cum ejus [480 1Kb] exercitu, undis animi [481 1Kb] clausis, mari submerso, viam salutis ignea columpna antecedente aperuit. Unde et recte prophetarum eximius David dixit: »Virga enim tua recta est, virga regni tui (Psal. XLIV, 7);« et item: »Virga tua et baculus tuus ipsa me Domine consolata sunt (Psal. XXII, 4).« Si enim eos in sanctorum natalibus maxime ad [Col. 0897D] psallentium, quod apud Romanos vocatur processio, supervenires, vestibus nitidos, honestate ac devotione laudabiles, magis diceres episcopos quam sacerdotes urbanos. Ordinarii vero archiepiscopum antecedentes, diacones subdiacones, sacerdotes et [Col. 0898A] quamplurimi notarii diversis ita splendebant ornatibus, quasi angelorum chori multis cum Dei virtutibus hominis formam habentes apparerent. At layci omnes unum dominum, laicum tamen, habentes, qui baculum ferulae uni, unus qui decem regebat sacerdotes, ita venerabantur, quasi Dii essent apertissimi; de quibus propheta: »Ego dixi, Dii estis et filii Excelsi omnes (Psal. LXXXI, 6).« De quibus ordines universi tam clerici quam laici, cum opus erat, emendabantur. Et cum negotium alicujus rei exigente aliqua gravescente molestia, vel ut juvenum vel majorum vitia resecarentur, universi ordines Dei amore virgis aut sacris amonitionibus devote emendati invicem consolabantur; de quibus virgis et baculis propheta dicens clamat: »Virga tua et [Col. 0898B] baculus tuus ipsa me, Domine, consolata sunt.«

36. Interea [482 1Kb] omnes urbani sacerdotes in manibus dexteris anulos cotidie deferebant, quatenus ecclesiae sponsos sese ostenderent, et divinarum literarum peritiam habentes, sincerae fidei signaculum et expressio veritatis omnibus fidelibus religiose apparerent. Unde [483 1Kb] beatus magister et doctor Ambrosius in tractatu (VII, 231, § 232) quem ipse super Lucam scripsit, dixit: »Anulus quid est aliud, nisi sincerae fidei signaculum et expressio veritatis. Qui autem anulum habet, et Patrem habet et Filium et Spiritum sanctum, quod significat Deum [484 1Kb] , cujus imago Christus, et dedit pignus Spiritus [485 1Kb] in cordibus nostris, ut sciamus anuli [486 1Kb] istius, qui in manu est datus [487 1Kb] , signaculum, quo [Col. 0898C] cordis interiora factorumque nostrorum mysteria [488 1Kb] signantur. Igitur [489 1Kb] signati sumus, sicut et legimus: Credentes in quod [490 1Kb] signati estis Spiritu sancto.« Cetera vero clericalia ornamenta nec non et calceamenta ab omnibus laicorum ornatibus evidentissimis argumentis erant diversa. Et auream mediocritatem retinentes, vicinis cari et civibus universis dilectissimi, in cunctis prosperabantur negotiis et in omnibus obediebantur disciplinis. Dei enim amore ac antiquorum parentum remediis in urbe hujus non erat, qui omni anno secundum posse suum non reciperet sua in domo summa cum devotione ad reficiendum duos sacerdotes, aut quatuor, aut duodecim, aut plures, attendentes illud evangelicum: »Qui vos recipit, me [Col. 0898D] recipit, et qui me recipit, recipit eum qui me misit (Matth. X, 40).« Et ut prophetae mercedem acciperent, magna cum humilitate et caritate ipsos recipiebant [(94) 3Kb] . Itaque his et aliis misericordiarum multarum elimosynis, si quid offensionis laicis [Col. 0899A] inhaerebat, et sacerdotibus illos moribus bonis imbuentibus solvebatur. Caritas quae multitudinem peccatorum cooperit, universos omnibus bonis affluentes ut mater tuebatur. Praeterea aetas sine bellorum incursionibus gentium vicinarum aut hostium extraneorum motionibus, in viris aut mulieribus perfecta integra atque jocunda erat. Et quamvis per paucula tempora antecedentia otio vacabant, libidini aut variis cupiditatibus minime insistebant. Tanta enim circa virorum et mulierum praecordia erat constantia, ut nemo nisi suam uxorem [Col. 0900A] aliam cognosceret. Et prius, quod incredibile videtur, triginta annorum viri et mulieres erant, quam sese negotiis conjugalibus traderent; unde homines ac feminae integri, fortes atque perfecti, si invenirent hominem duorum pedum aut trium, hunc non hominem, sed monstrum judicabant. Aetas integra sana ac opibus universis habundans; tempus habile, pacificum, jocundum, amoenum, caritativum atque salubre nobis in omnibus gentibus, quorum in nostris finibus resonabat.


[Col. 0899] EXPLICIT LIBER SECUNDUS [491 1Kb] .



INCIPIT LIBER TERTIUS. [492 1Kb]
[Col. 0899]

[Col. 0899B] 1. Quandoquidem multa mei animi desiderium per diversa trahere conantur, et multis mei animi vel ordinis quassatus tribulationibus, quas ipse injuste a malis christianis, si fas est dicere, perpessus sum, ad ea quae ego jam meis tabulis cardinalibus ad posterorum tutelam denotata esse recolo, ceteris praetermissis quae occurrunt causis, incessanter redire curabo. Sed quoniam ecclesiastici ordinis multos quodam fastidio nequissimae pigritiae taediatos cognosco, qui in posteris multa sacrarum scripturarum rudimenta ostendendo tradere potuissent, quibus sese a pseudosacerdotibus defendere ac liberare potuissent, minime operam dederunt. Qui dum falsas praedicationes per simulatam castitatem ac ficta jejunia, caritatem habere sese omnino [Col. 0899C] simulantes, donis, privatis divitiis, in domibus viduarum aut in angulis platearum praedicantes, gladios acute subministrant acutissimos; de quibus prophetarum eximius [493 1Kb] : »Ut sagittent in obscuro rectos corde (Psal. X, 2); dentes eorum arma et sagittae, linguae eorum machaera acuta (Psal. LVI, 5);« de quibus Dominus: »Attendite a falsis prophetis, qui veniunt ad vos in vestimentis ovium (Matth. VII, 15).« Alligant onera gravia et importabilia, [Col. 0900B] digito autem suo nolunt ea movere; solvendos ligant, ligandos solvunt, et praedicatione subtili viduarum in quadam plurima bona diripiunt; de quibus beatus Ambrosius in sermonibus dicit: »Nihil interest apud Deum, utrum vi an circumventionibus quis res alienas occupet, dum quoquo pacto teneat alienum.« Et item propheta: »Veh vobis, qui decimatis mentam et ciminum et anetum (Matth. XX, 23), et percutitis pugno impie.« Hi sunt enim, Veritate attestante, qui provocant iram Dei, de quibus sanctus Gregorius: »Deteriores sunt qui provocant iram Dei, quam qui merentur;« a quibus civitas Ambrosiana multa per tempora libera, modo malorum civium meritis obsessa, divinarum literarum ac scientiarum multarum margaritis velut porcis [Col. 0900C] projectis, contaminata et maculata est. Ecclesia enim Ambrosiana Domino annuente sapientibus sacerdotibus, levitis ac subdiaconibus, super ceteras Asiae abundabat ecclesias; unde in proverbium dictum est: »Mediolanum in clericis, Papia in deliciis, Roma in aedificiis, Ravenna in ecclesiis.« Sed multotiens advenire solet ut quanto sapientiores sunt multis, tanto suis exercitiis posteris minus providentes, hanc miseram vitam quasi indocti et imbecilles [Col. 0901A] per silentium misere transcurrunt, et qui vigilando, laborando et scribendo aliis prodesse potuerunt, ut animabus suis quandoque sitientibus aquam praepararent vivam, minime satagerunt; de qua caritate et misericordiae aqua Dominus ad Samaritanam loquitur dicens: »Qui biberit aquam quam ego do, fiet in eo fons aquae salientis in vitam aeternam (Joann. IV, 14).« Sed ego homo quamvis tantillus, angustiis et tribulationibus lassatus, fretus ut credo posterorum meorum meritis, qui haec videntes cognoscent me ad suarum dignitatum laborasse honorem, ad inceptum festinare aggrediar [494 1Kb] .

2. Igitur [495 1Kb] praefinitis ac determinatis archiepiscoporum nostrorum causis, quas ego multo sudore multoque labore antiquos sciscitando omnes, veritatem [Col. 0901B] tamen amantes, curiose repperi, ac civitatum Italiae totius librorum paginas rimando fere scrutatus sum, et prout potui multa in brevi comprehendens, meis cartulis subscripsi; nunc ad historiarum seriem redeam, quam legis peritus aliquis, prout fuit et in veritate comperi enarrare.

3. (2.) Aliquantis [496 1Kb] diebus post praeclarissimi Heriberti decessum transactis, civium universorum collectio adunata est. Ob quam causam civitas coadunata sit, mihi narrare operae pretium est. Civibus [497 1Kb] enim convenientibus in unum tam clericis quam laicis, longas solventes orationes in populo, quatenus de acquirendo et eligendo archiepiscopo consulerentur, quapropter quatuor majoris ordinis viros sapientes optimae vitae bonaeque famae elegerunt, [Col. 0901C] quibus electis, universae civitatis ordines ipsos ad imperatorem Henricum, qui noviter surrexerat noviterque populum ipsum a majorum manibus liberaverat, summa cum diligentia direxerunt; et hiis imperatori repraesentatis, ipse discrete provideret consciliis rimatis, quatenus unum de istis quatuor archiepiscopum laudando, anulo et virga pastorali confirmaret, quem confirmatum cives majores et minores indubitanter tenerent. Factum est autem, Wido imperatoris fretus aminiculo, qui et ipse conscilium arcanum domni Heriberti criminose imperatori denudaverat, ipsos cum paucis subsecutus est. Cum enim in curia regali electi diacones Widonem vidissent, taciti intrinsecus ob pactum quod ipse cum imperatore fecerat, singulo de se desperante, [Col. 0901D] hujus eventus rimati sunt. Quid multa? Ventus est dies statutus (an. 1045, Jul. 18), in quo imperator archiepiscopum suis cum omnibus primatibus laudando confirmaret. Itaque ordinarii et capitanei ceterique per jussum civitatis qui cum ipsis iverant, cum ante imperatoris praesentiam astitissent, et negotiis verbis loculentissimis, ut natura dabat, multis episcopis et primatibus astantibus, ornate denotassent, freti majorum suorum dignitatibus et consciliis, [Col. 0902A] tandem consederunt. Quibus imperator respondens, inter cetera aliquantulum dubitans, videns viros sapientes, discretos atque affabiles doctrinisque affluentes, inter se tacite Guidonis et horum causam diu rimari visus est. Tandem voce propria Guidonem retro post omnes ibidem astantem ante vocavit; quo vocato, universos percunctari coepit, si archiepiscopum vellent? Qui tertio dixerunt: »Petimus, volumus, desideramus.« Ad haec imperator: »Si ex toto corde petitis, vultis, desideratis, Guidonem accipite.« Hoc audito clerici ac laici omnes minime in primis haec audire cogitantes, vultibus pallidis voceque submissa renuerunt. Quo audito imperator ipsos sciscitari coepit dicens: »Quod festum hodie celebratis?« Responderunt: »Sancti Materni.« »Quis [Col. 0902B] fuit iste Maternus?« Responderunt: »Primicerius nostrorum lectorum.« »Cujus prosapiae fuit?« Responderunt: »Cujuscumque prosapiae [498 1Kb] sit, suscepimus eum.« »Ita, si cujuscumque sit suscepistis, et Maternus vester fuit archiepiscopus, hunc Guidonem probum virum suscipite.« Igitur finitis ac praeordinatis consciliis quae imperator partim private partim publice cum Guidone curiose egerat, in omnibus ipsum magnificatum ac per omnia sublimatum direxit Mediolanum. Cum autem Guido venisset Mediolanum, cujus fama negotii paulo ante urbem supervolaverat, usu antiquo ac imperiis imperatoris urgentibus, honorifice ac devote [499 1Kb] susceptus est. Qui per viginti Ambrosianum archiepiscopatum pacifice regens annos, prout tempus exigebat, omnia [Col. 0902C] clericalia ac saecularia officia curialiter ac devota, ut suus antecessor, custodire et magnificare sataguit. Qui circa saecularia colloquia secretisque in consiliis astutus, circa proferenda verba vero facundus, in divinis autem perparum eruditus. Interea ordinarii omnes, quos ipse multis beneficiis multisque honoribus a dolore animi et a corporis indignatione, quibus antea in curia regali famose imbuti fuerant, sedare ac mitigare minime potuit, ut desidium super ipsum obnixe exerceretur, verbis inhonestis cottidie, tamen populi timore secrete, detrahebant. In tantum enim illorum animi ira, odio, ambitioneque detestabili erant imbuti, tabescentesque serviebant, ut quadam die cum ad celebranda divina mysteria mirifice ornati, prout [Col. 0902D] gradus uniuscujusque postulabat, cum ipso Guidone ante beatae Mariae altare seriatim venissent, malo suorum omine et posterorum tam majorum quam minorum, cum suorum veniam peccaminum a Deo summis cum lacrymis exigi debebant, Dei iram provocarunt. Omnes enim relicto solum archiepiscopo quasi daemones sanctis sparsis thimatibus fugientes, populo spectante et mirante universo, durisque subsannationibus stridentes evanuerunt. [Col. 0903A] Quo facto, pluribus perfusis lacrimis, prout potuit Guido mysterii solempnia celebravit. O zelum nequissimum! O invidia crudelissima! O ira sceleratissima! An ignorabatis Luciferum ipsum, quem Deus super omnes angelos scientia, claritate ceterisque dignitatibus sublimaverat, nimia invidia honoris Dei irrecupabiliter cecidisse? Saltem vel beati Ambrosii reverentia, cujus cathedram quamvis indignus ipse regebat, et episcoporum reverentia ac ordinum vestrorum et ecclesiae totius orbis, animique vestri intentionem propalare timuissetis. Vestris enim peccatis exigentibus, dum putastis illum vituperare, cum ipso non post multum tempus sine misericordia cadentes redarguemini. Verberastis illum verbis et subsannationibus multis, [Col. 0903B] et vos popularibus flagellis verberabimini innumerabilibus. Vos tabescente invidia voluistis ante Deum vestra confiteri peccata, at Deus ipse, qui vobis non parcet, vestra reserabit flagitia. Reliquistis vestrum archiepiscopum ad altare Dei solum, ut apertius eum malis artibus opprimeretis; et Deus ante theatrum, populo astante crudeli, male aptatos pessimeque tractatos vos frustra nomen Domini invocantes relinquet.

4. (3.) Ea [500 1Kb] tempestate (an. 1050, Apr.) domnus [501 1Kb] Guido Romae apud Romanum pontificem Leonem, ipsoque Leone conscilium multis cum episcopis regente, qui antea Papiae synodum clementer celebraverant, accusatus est. Qui cum magnifice, multis sapientibus clericis ac strenuissimis [Col. 0903C] militibus honoratus [502 1Kb] , accusationes quasi plumbo ipso in conscilio multis ac diversis rationibus oppugnasset [503 1Kb] , et cuncta canonibus aliisque argumentis inimicorum callidas superasset insidias: ecce subito suis altercantibus domesticis et archiepiscopi Ravennatis, asserentes quod Ravennas archiepiscopus a dextro latere apostolici super Mediolanensem sedere semper deberet, bellum gravissimum ortum est. Quo peracto, Deo annuente ecclesia Ambrosiana per Guidonem sedem ipsam viriliter devicit, et religiose hodie et semper tenebit. Et miles quidam Anselmus nomine, dum graviter in honore Dei et beati Ambrosii bello in illo manu in dextera vulneratus fuisset, ita ut aperte amitteret ipsam altera die omnino incolumis beati Ambrosii [Col. 0903D] meritis apparuit.

5. (4.) Qua [504 1Kb] tempestate (an. 1057) Anselmus [Col. 0904A] de Badagio [505 1Kb] [(95) 1Kb] , quem Guido ipse in sacerdotio paulo ante consecraverat, omnes ordines tam majorum quam minorum sacerdotum ob quandam obedientiam cunctorum ordinum, communis quamvis parentum et sui usurpare quaerebat, multisque praeliis inhoneste sollicitabat [(96) 1Kb] . Itaque ut Guido bis malis finem imponeret, trans montes ad regem ducens Anselmum, ut ipse hujus causa negotii discrete judicaret, tetendit. Tandem rimatis negotiis multis, conscilio sane a Guidone accepto, ut civitas tota pacem haberet diuturnam, lite ab Anselmo jurejurando dimissa, imperator episcopatum Lucensem ei attribuit [(97) 1Kb] . Erat enim Anselmus in sermone potens, divitiis affluens, qui et ipse sancta Dei evangelia circa tempora convenientia [Col. 0904B] polite populo reserando praedicabat. Factum est autem, cum Anselmus Lucense frueretur episcopatu, Guido septem diacones ad opus ministerii Dei et praedicationis ejus per omnia sapientes bonique testimonii consecrando elegit. Et singulo per singulam dominicam de adventu lucidissime praedicante, hujus [506 1Kb] rei fama ad Lucensem Anselmum volitavit. Quod ipse audiens ineffabiliter indignatus seseque quasi leo perstringens, intusque extuans, ira atque odio ductus est, et quasi ursa in cavea ruminans verba non intelligibilia fundebat. Propterea nimio commotus ardore secretissime cum paucis suae urbis clericis in die [(98) 1Kb] quo sancti Joannis sententia »In principio erat Verbum, et Verbum erat apud Deum, et Deus erat Verbum,« hoc populo [Col. 0904C] clericisque omnibus exponendum tractabatur, in ecclesia yemali, quasi sub occulto facie ad faciem ipsi praedicatori sese ostendens advenit. Eo in die Ambrosius Biffus, quasi biffarius, biffarius quasi bina colloquia Graeca et Latina fando ipsius evangelii sententias secundum doctores sanctos, maxime secundum beati Ambrosii disciplinam mirifice tractando, Graeca Latine exponendo, tamquam non ut homo tractabat, sed quasi angelus nuntiabat. Hoc Anselmus vultu pallidus, ira lividus, labiis tremulus, animum iterum iterumque revolvens, omnia tamen audita adnichilans, suis receptus clericis, domum nativam omnibus hujus urbis clericis de eo omnino ignorantibus repedavit. At clerici qui cum ipso venerant, ignorantes ejus voluntatem, [Col. 0904D] Deum et beatum Ambrosium collaudantes super hiis quae audierant, mirabiliter admirati sunt, et nunquam tam plenarie de deitate et humanitate [Col. 0905A] aliquem humanum locutum fuisse multis assertionibus testati sunt. Ad haec verba Anselmus magnam gerens sub pectore trabem, quasi leo nimia ira commotus, balbutiens verbo, ut [507 1Kb] natura donabat, dixit: »Certe nisi feminas haberent omnes hujus urbis sacerdotes et levitae, in praedicatione et in aliis bonis moribus satis congrue valerent [(99) 1Kb] . Cum clerici sui multis rationibus multisque exemplis resisterent, maxime ut se ipse quid fuit aut quid fieri posset, et videndo recognosceret, annuntiarent: fatigatus ira ac aliis malis artibus, in jejuniis usque ad vesperas lectulo jacens et minime dormiens, quievit. Qua tempestate chorum [508 1Kb] gloriosae virginis Mariae clericus quidam, nomine Landulfus, de magna prosapia oriundus, curialiter die ac nocte [Col. 0905B] frequentans, unus de notariis degebat, qui ambitionis gladio perfossus, et maxime super archiepiscopatum, ad quem cotidie patenter ut canis anelabat, indesinenter ordines universos sollicitabat, et omnes majores et minores clericos, quia sibi ut animus ejus anhelanti desiderio cupiebat, minime favebant, cotidie suspectos atque perosos [509 1Kb] habens verbis ac factis turpissimis indecenter insequebatur. Itaque lingua ejus modo dulcem, modo amaram aquam turpissimis verbis discurrentibus perfundens, nunc clanculo nuncque aperte omnes detrahens, quasi adamas ipsorum corda induraverat. Praeterea alium forensem clericum, levitam tantum, quem ipse Guido sibi consecraverat, Arialdus nomine, ortus in loco Cuzago prope Canturium [(100) 1Kb] , artis liberae [Col. 0905C] magister [(101) 1Kb] , ut magis ac magis animi sui voluntatem erga ordines omnes indiscrete exardescentem exerceret, sibi associavit. Hic enim Arialdus cujusdam superbiae zelo gravatus, qui paulo ante de quodam scelere nefandissimo accusatus et convictus ante Guidonem, astantibus sacerdotibus hujus urbis multis, et partim quia urbani sacerdotes forenses togatos urbem intrare minime consentiebant, et ecclesias civiles illis habere nisi per tonsuram [(102) 1Kb] non permittebant, per omnia occasionem quaerebat qualiter omnes sacerdotes ab uxoribus, populi virtutem sollicitando, removeret. Qui mala pro bonis reddens [510 1Kb] , non divino sed spiritu agebatur humano. Igitur cum horum animos ac voluntates quibusdam experimentis Anselmus [Col. 0905D] vidisset satisque cognovisset, in tempestae noctis silentio secrete ad se convocari praecepit. Quibus advocatis, aliquantulum illis congratulans, quorumdam clericorum superbiam ac mala acta, e quibus sese reminisci poterat, ut ipsos inflammaret [Col. 0906A] ac inflammati arderent, primo aperuit, postea vero multis insertis sermonibus animavit, quatenus omnes sacerdotes suis jussibus suisque consiliis ab uxoribus summo cum dedecore separarentur [511 1Kb] . Quo audito Arialdus et Landulfus laetabundi conscilio rimato, non tandum omnino a Deo donato, sed a malignantium iniquitatum fonte derivato, non Dei amore, sed invidia et odio onerato, non misericordia, sed ira et ambitione et vesania detestabili suffulto, ut postea apparuit et visum est in aperto, sub jurejurando constricti mutuo firmaverunt, quatenus sacerdotes omnes et levitas a die illa et deinceps uxorem habere non paterentur, et sollicite ac manifeste, nec vitam nec mortem timentes, et omnium sacerdotum acta quae usque ad id tempus egerant, quanti periculi [Col. 0906B] sunt quantaeque iniquitatis, populo ac civibus universis oberrare panderetur. Conscilio autem inito, Anselmus omnia suffragia, e quibus ipsos adjuvare et sustentare posset, jurejurando illis pollicitus est. Et mane facto, insalutato archiepiscopo, quem ipse Guido in sacerdotio consecraverat, occulte ut serpens ab urbe recessit. His ita adunatis ac firmatis consciliis, Landulfus in urbe manens, omnes scolares quos habere poterat, in jurejurando quod ipse fecerat constringens, modo privatim modo publice circumveniebat. Arialdus vero suos quos regebat scolares in eodem juramento constringens, apud Varisium [(103) 1Kb] morabatur. Quae omnia Guidonem archiepiscopum minime latuerunt. Vultu enim placido cotidie demensissimas calliditates illorum subridens [Col. 0906C] parvipendebat. O Deus, qui cuncta vides occulta cordium, scrutaris universa statera justa, qui coelum et terram clausa manu tenes atque metiris, et mare et abissum verbo disponis, cui devote cunctae obediunt creaturae: viri isti in tam [512 1Kb] bonis rebus quod initium habuerunt, quam intentionem? Si enim bona intentione bonaque voluntate hoc Dei placitum inchoassent, qui est adjutor operis esset protector laboris, cum Deus non vult coacta servitia, apostolo [513 1Kb] attestante. Cur isti obliti Dei evangelia, conjurationem detestabilem terribilibus juramentis in populo sub obtentu placiti Dei, quod postea pataliam vocatum est, exercebant? An Deus suorum meritis a cordibus illorum abraserat evangelicum praeceptum, quod usque hodie clamat dicens: »Qui [Col. 0906D] non jurat, non perjurat; noli [514 1Kb] jurare omnino neque per coelum neque per terram neque per capillum capitis tui, quia nec potes facere unum album aut nigrum? (Matth. V, 34.)« An ignorabatis doctoris doctrinam dicentis: »Qui non loquitur, non [Col. 0907A] mentitur; sed de omni verbo otioso reddituri estis rationem? (Matth. XII, 36.)« Quod si [515 1Kb] ita est, de quantis malis juramentis ac malis verbis reddituri estis rationem! Si odio aliquo fecistis, frustra laboratis, de quo per evangelium Dominus dicit: »Tu habes trabem in oculo tuo, et vis ejicere festucam de oculo fratris tui? Ypocrita, ejice primum trabem de oculo tuo, et tunc videbis ejicere festucam de oculo fratris tui (Matth. VII, 4).« Si ira vos operosos fecit, videte quid dominus pastor et magister noster Ambrosius [516 1Kb] sanctus in libro de Joseph dicat (c. 13): »Ira saepe etiam innocentes in crimen adducit, quia dum justo amplius irascimur et volumus alienum coercere peccatum, graviora peccata committimus.« Ideo Apostolus ait: »Non vos ipsos judicantes [Col. 0907B] karissimi, sed date locum irae (Rom. XII, 19),« et Dominus per evangelium: »Qui irascitur fratri suo, reus erit judicio (Matth. V, 22).« Unde Apostolus, »Ira enim viri justitiam Dei non operatur (Jac. I, 20).«

6. (5.) Interea [517 1Kb] Arialdus cum apud Varisium moraretur, quadam die ex incorrupto, et quasi furiosum cupiens seminare granum, quod male ventilando mondaverat, ecclesiae gradum ascendens, per omnia sacerdotes diffamando, ut ab uxoribus male separarentur, plebem verbis turpissimis rusticanorum commovendo obnixe operam dabat [(104) 1Kb] . Quod ut rustici ac sacerdotes auribus attonitis audierunt, haec minime in matutinis credentes, ultra modum de his quae ab Arialdo dicebantur mirantes obstupuerunt, maxime affirmantes quod nemo castitatem [Col. 0907C] habere potest, nisi ei a Deo datum sit, dicente Apostolo: »Quoniam datum bonum est, et omne donum perfectum de coelo sursum est, descendens a Patre (Jac. I, 17).« Itaque coetu coadunato cunctorum ad Guidonem archiepiscopum, ut omnia seriatim quae Arialdus noviter disseminaverat nuntiarent, unanimiter clerici et laici concurrerunt. Quamobrem Guido, advocatis Arialdo et Landulfo, ne usum antiquum bonosque ecclesiae mores tam Ambrosianae quam totius linguae Latinae, tam Latinae quam Graecae totius, criminose turbam sollicitando indiscretam conturbarent, prout potuit privatim et curiose corrigendo amonuit; quin etiam multa alia mala multasque dissensiones ac crimina diversa ex his posse oriri, verbis illis reserando ac notificando [Col. 0907D] aperuit. Quibus inter cetera quaedam verba evangelicae doctrinae benigne dicens aperuit:

7. (6.) »Nolite [518 1Kb] dare sanctum canibus, nec mittatis margaritas vestras ante porcos, ne forte [Col. 0908A] conculcent eas pedibus suis, et conversi disrumpant vos (Matth. VII, 6),« Karissimi, videte quid Apostolus clamat, dicens »Si invicem mordetis, ab invicem consumemini (Gal. V, 15);« et quid de te doctor Gregorius dicat: »Expedit nobis multa quae inhonesta et incongrua videntur pati, et multo melius, ne dissidium aut scandalum in ecclesia Dei inconsulte oriatur.« Unde Dominus in Evangelio: »Ve illi, per quem scandalum venit (Matth. XVIII, 7):« Et apostolus: »Tu quis es, qui judicas alienum servum? suo domino stat aut cadit; stabit autem (Rom. XIV, 4);« et item: »Noli scandalizare fratrem tuum, pro quo Christus mortuus est (Ibid., 15).« Unde Veritas in evangelio: »Quicumque scandalizaverit unum de pusillis istis, expedit ut mola [Col. 0908B] asinaria suspendatur in collo ejus, et demergatur in profundum maris (Matth. XVIII, 6).« Vel tangat vos Augustinus, sententiis humanis dicens per semetipsum (serm. Dom. in monte, 2, 61): »Neque ita reprehendamus quae manifesta sunt, ut desperemus sanitatem; et vitabimus judicium, de quo nunc dicitur: Nolite judicare, ne judicetur de vobis. In quo enim judicio judicaveritis, judicabitur de vobis, et in qua mensura mensi fuerit is, in ea remetietur vobis (Luc. VI, 38).« Praeterea quid beatus Ambrosius dicat super Lucam, curialiter ac devote audiendo perspicite: »Nisi tu prius interiora tua vacua feceris ab omni labe peccati, ne dissensiones contentionesque ex affectu tuo prodeant, non potes aliis ferre medicinam. A te [519 1Kb] igitur pacem incipe, ut cum fueris [Col. 0908C] ipse pacificus, pacem aliis feras. Quomodo enim potes aliorum corda mundare, nisi tuum ante mundaveris? Tu habes trabem in oculo, et vis ejicere festucam de oculo fratris tui? Ypocrita, ejice primum trabem de oculo tuo, et tunc videbis festucam ejicere de oculo fratris tui (Luc. VI, 42).« Item Augustinus (l. I, c. 63): »Facile hii reprehendunt, qui magis amant vituperare et damnare, quam emendare atque corrigere. (c. 64.) Quod vitium est superbiae vel invidiae; et ideo pie cauteque vigilandum est, ut cum aliquem reprehendere vel objurgare necessitas coegit, primo cogitemus utrum tale sit vitium quod numquam habuimus, vel quo jam caruimus Et si numquam habuerimus, cogitemus et nos homines esse et habere potuisse; si vero habuimus et modo non habemus, [Col. 0908D] tangat memoriam communis infirmitas, ut illam reprehensionem aut objurgationem non odium, sed misericordia praecedat. Si autem cogitantes nosmetipsos inveniemus in eo esse vitio, in quo est ille [Col. 0909A] quem reprehendere parabamus, non reprehendamus nec objurgemus, sed tantum congemiscamus, et non illum ad obtemperandum nobis, sed ad pariter conandum invitemus.« Unde »factus, apostolus, sum Judaeis quasi Judaeus, ut Judaeos lucrifacerem (I Cor. IX, 20).« Et item: »Factus sum infirmis infirmus, ut infirmos lucrifacerem; omnibus omnia factus sum, ut omnes lucrifacerem (Ibid., 22).« Vos dicitis quia sacerdotes impossibile est non adulterare et sacrificare, et verum dicitis. Sed nostri sacerdotes, Deo gratias, usque hodie nec sunt nec nominati sunt adulteri, sed curiose observant apostolicum praeceptum, ut sint unius mulieris viri. Unde beatus Ambrosius super Abraham dicit (I, 7): »Nulli licet scire mulierem praeter uxorem; ideo [Col. 0909B] conjugii [520 1Kb] tibi datum est jus, ne in laqueum incidas iniquitatis et cum aliena muliere delinquas. Vinctus es uxori (IX, 84), noli quaerere solutionem: unde [(105) 1Kb] Salomon: A Deo, inquit, praeparabitur viro uxor.« Si enim in aliquid, ut humana fragilitas habet, delinquunt praeter capitalia, per veram confessionem sua confitentes peccata a Deo justificantur. Unde magister noster Ambrosius [521 1Kb] in epistola Theodosii imperatoris clementer dixit: »Qui se accusat cum peccaverit, justus est, non ille qui se laudaverit.« Item beatus Ambrosius [522 1Kb] in Beati Immaculati tractatu (IV, 11): »Qui se accusat, etsi peccator est, justus esse incipit, quia nec sibi parcit, et Dei justitiam confitetur, quem putat latere nihil posse; ideoque Scriptura ait: Justus in exordio sermonis [Col. 0909C] accusator est sui.« Preterea, fratres karissimi, quanta mala quantaeque dissensiones nefandissimae quantaque homicidia quantaque adulteria ex his possint verbis oriri, percipite.

8. (7.) Nam [523 1Kb] enim illorum animi his et aliis verbis dulcorati, omnia quae illis possent evenire prospera et adversa, animo trutinantes molificabantur. Et ecce quidam nequissimus, cujus spiritus in naribus erat, verba turpissima adversus hos proferens, ore vesano animos quos Guido prout poterat mitigaverat, nimia ira commovit. Itaque nimia indignatione commoti, unanimiter ante ipsum Guidonem ex his nimium dolentem consurgentes, verbis terribilibus affirmaverunt, dicentes, de his numquam tacituros [524 1Kb] , donec spiritus esset in eis et lingua [Col. 0909D] faucibus teneretur. Quibus prophetizantibus, inscii quid de se dicerent, insalutato archiepiscopo palatium Ambrosianum cursu veloci, quasi fera crudelis mortali sagitta percussa, exierunt. Ea tempestate [Col. 0910A] cum beati Nazarii martyris translatio a civibus universis utriusque sexus cereis magnis multisque [525 1Kb] ardentibus devote celebraretur [(106) 1Kb] , et omnes sexus promiscui ad id officium celebrandum humiliter ac devote convenissent. et Landulfus et Arialdus, jusjurandum quod fecerant memores, cum per plateas ac urbis regiones sacerdotes ob conjugium aliquantulum diffamassent, quasi ranae palustres turgidi, commixtim apud Sanctum Celsum convenissent, verbis vanissimis cum clericis quasi sues cum canibus altercabantur. In qua translatione cum sanctus Ambrosius adviveret, quid dicimus [526 1Kb] sancto sacerdote Ambrosio imperante super strepentes ranas egerit, sanctum testem Augustinum affirmantem lector intellige: »Cum plurima ranarum murmura [Col. 0910B] auribus religiosae plebis obstreperent, sacerdos praecepit, ut tacerent et deferrent orationi sacrae reverentiam. Tunc subito circumfusus strepitus quievit, et usque hodie paludes silent, ita ut vix aut umquam aliquam ranarum, maxime illo in tempore, crepitantem invenisses.«

9. (8.) Interea [527 1Kb] quidam ecce sacerdos, quasi sagitta ab arcu volans, dentibus stridens, oculos ut animal volvens, videns Arialdum et Landulfum novellis male dulcoratis, quibus civitatem fere jam totam imbuerant, ad Arialdum ipse prosiliens injicere sese manibus comminabatur. Cum autem ipsum Arialdum verbis nimia ira tremulis sciscitando interrogasset, si illa vera fuissent quae paulo ante jam civitate percrebrescente audierat, et idem ipsum [Col. 0910C] tam indiscrete et inconsulte per civitatem ac plateas de sacerdotibus locutum ac male diffamatum esset, quasi insanus contra vesanum sine mora caput movens respondit: »Quod dixi dico, quod dico affirmo, quod affirmo ratione competenti approbare curabo.« Hoc audito sacerdos nimia indignatione commotus, manu dextra elevata ipsum graviter alapizando [528 1Kb] alloquitur: »Tu solus in mundo universo per detestabilem ypocrisim audes vitam sacerdotum diffamare. Numquid tu solus per execrabilem pataliam et quamplurima sacramenta prava ac detestabilia populi flammam, quae impetu ut mare versatur, super nos accendis? Numquid tu melior Abraham et Isaac et Jacob, Salomon, prophetarum eximiusque David? Numquid tu melior apostolo [Col. 0910D] Paulo, qui a Deo electionis vas est appellatus? An tu solus justior es multis Patribus sanctis et venerandis, quorum vita ac moribus bonis Ecclesia primitiva refloruit et Deo annuente semper florebit? [Col. 0911A] Numquid tu solus multa sanctorum consilia parvipendens anichilare curabis? Numquid tu solus in ecclesia Ambrosiana dissidium per falsam castitatem tuam, quae olim in palatio Ambrosiano Guidone astante probata est, criminose seminabis? Si tibi Deus operum bonorum perfectionem coelitus aministrasset, nos modo private, ac si opus foret quandoque publice, sic publice ut in presbyterio nostro, emendando bonis verbis bonisque exemplis humiliter ac devote corrigeres; unde Apostolus: »Si frater tuus peccaverit, corripe eum inter te et ipsum solum (Matth. XVIII, 15).« Potuit enim Christus dominus mundum uno verbo suisque imperiis subjugare; sed ut nos per patientiam et humilitatem regnum, quod superbus amisit, consequeremur in coelis, karitative [Col. 0911B] dicens in terris amonuit: »Quod tibi non vis, alteri ne feceris.« Quin et ipsos crucifigentes, ut Dathan et Abiron, potuit vivos submergi. Dic mihi, cujus sanctorum viam aggrederis? Enim ut verum dicam, numquam justum inveni qui per periculosa sacramenta ac pessimam diffamationem malos ad Deum invitos converteret, cum mali magis soleant fieri duriores quam mitiores, et soleant magis poenis crudeliores fieri quam mitigari. Unde Apostolus: »Deus non vult coacta servitia.« Et item Paulus: »Tu quis es, qui judicas alienum servum? Suo domino stat aut cadit, stabit autem (Rom. XIV, 4).« His et aliis dictis sacerdos Anselmus quaerens ipsum a tali revocare cogitatu, velut ignis fornacem ac ira leonem inrevocabiliter exagitavit. Igitur cum hujus rei fama [Col. 0911C] ad Landulfum volitasset, et ut magis ac magis, quod in obscuro dixerunt, super tectum divulgaretur, martyris veneratione relicta, cui omnes devote convenerant, ac antiquorum veneratione omissa, arrepto manibus Arialdo, furiose ac pessime vociferando cum paucis ad theatrum [(107) 1Kb] pervenit. Itaque missis per civitatis vicos et plateas cartulis hominibus [529 1Kb] , perstrepentibus tintinnabulis multis et magnis, ac garrulantibus feminis, quatenus omnes tam juvenes quam senes, tam sapientes quam insipientes, tam probi quam improvidi unanimiter convenientes, quae aedificationis ac animae salutis forent, auribus audirent attentis, satagebant. Itaque civibus convocatis universis, Arialdus quasi ardens totus pulpitum ascendens commune, oculis ut leo flammivomis, [Col. 0911D] nimiaque ira commotus, multa de sacerdotibus exprimens detestabilia, quasi amnis nimia inundatione turgidus, lapides, sylvas, homines ac pecora volvens emittebat quasi munus [530 1Kb] ac durus parasitus sub obtentu religionis omnem turpitudinem [Col. 0912A] quae ab ore hominis inhoneste proferri potest ridenti populo emittebat. De cujus ore Deus illo in tempore verba divina exire non permisit, nisi duos versiculos ab eo, ut mihi videtur, satis dissonantes, dicens: »Qui mihi ministrat, me sequatur: me sequimini, si non vultis offendere.« Quae verba dominus noster Jesus Christus discipulos suos omnesque fideles ad humilitatem servandam karitatemque cum omnibus habendam insinuans et dicens aperuit: »Qui mihi ministrat, me sequitur, et ubi ego sum illic [531 1Kb] erit et minister meus (Joan. XII, 26).« Hanc ipse postea cum traderetur, auriculam amputanti ostendit dicens: »An putas quia non possum rogare Patrem meum, et exhibebit mihi modo plus quam duodecim legiones angelorum?« qua voce quove [Col. 0912B] praecepto suos armavit apostolos, et armatos ab universorum daemonum jaculis tutavit, et tutatos in aeternum coronavit. Qua voce Laurentius sanctus munitus, tyranni iniquissimi saeva tormenta et ignium superavit globos, et ipsum crudelissimum tyrannum ac semiustum, Dei iram merentem vicit. Qua voce sanctus Nazarius et Celsus, angelorum Dei freti aminiculis, procellosi maris planitiem ut aridam terram intrepidi calcare meruerunt. Quam vocem virgines et martyres sanctique omnes devote sumniam et veram religionem sequentes, in aeternum et cum Christo remunerari meruerunt.

10. (9.) Cum [532 1Kb] autem Arialdus verbis turpissimis sacerdotes in populo pessime ac criminose diffamando, orationi turpissimae finem imposuisset, et [Col. 0912C] eamdem Landulphus stylo, prout erat facundus, graviori reiterasset: in ea quae turpissimi in populo pandere ac divulgare verecundarentur, populum quasi leones ac ferocissimas tygres praeda et calido sanguine anxiae [533 1Kb] adversus sacerdotes sollicitantes commovebant. Horum disseminatis verbis pestilenter, subito multi, quibus alienum aes durissime exigebatur, quosque foris et intus dura paupertas trucidabat, quamcumque occasionem quaerentes, unde miseros filios et uxores saepissime verberatas recreare ac sustentare possent, immenso plausu ipsos laudabant; alii vero simplices et idiotae sua pectora verberantes, quasi Petri et Pauli eorum verba habebant [(108) 1Kb] . Quid multa? omnes concives fascinati, quasi maris saeva tempestas ac aestualia [Col. 0912D] fulmina, quae multos imparatos opprimere et mortificare solent, civitatem percurrentes ut ursa catulis amissis, et turpissime velut famelici canes latrantes, sacerdotum domos primo spoliando cursitabant; postea vero summo cum dedecore mulierum divortium, [Col. 0913A] sine lege, sine jure, sine episcopo, non Deum sed pecuniam illorum amantes, gladiis et fustibus faciebant. Interea sacerdotes imbelles haec omnia inmane [534 1Kb] ignorantes, animos et oculos in coelum levantes, ut pecudes lupis subjacebant. At nobiles urbis, quorum virtute sacerdotes paulo ante tuebantur, nimia ira et indignatione commoti, alii urbem exiebant, alii ut procellosae calamitati finem imponerent, tempus expectabant. Interea ex populo multi, licentia a jam dictis accepta, omnibus omissis negotiis quibus misera hujus mundi vita alitur corpusque vestitur, filii ac uxores foventur, magis rapinam quam Deum amantes, sacerdotum domibus sine misericordia spoliatis, ut magis ac magis his et aliis factis Dei iram mererentur, verbis ac verberibus [Col. 0913B] turpissimis ipsos et illorum familias insequebantur. Exinde cum urbanos sacerdotes lupi meridiani jam jamque attrivissent, et opes quas male acquisiverant consummassent, rabiem suam extendere cupientes urbem exierunt. Qui studiose ab Arialdo amoniti et sub obtentu religionis quasi canes ad apros venandum illecti, villas, castella, municipia circumeuntes, simili modo pauloque durius sacerdotes omnes, quos invenire poterant, pessime, non Deum sed pecuniam quaerentes, tractabant.

11. (10.) Itaque [535 1Kb] pars nobilium ac de populo multi, videntes sacerdotes indiscrete lacerari, misericordia moti praeliis multis eos muniebant. Dum haec agebantur, temporibus transactis aliquantis, Arialdus adjunctis sibi Landulfo et Oldeprando [(109) 1Kb] , [Col. 0913C] quos ante in initio hujus rei sibi sociaverat, ut magis ac magis quasi per apostolicam licentiam in hiis se et suos exerceret actibus, Romam ad apostolicum Stephanum, qui tunc noviter in tempore degens surrexerat [(110) 1Kb] , occulte tetendit. Qui cum ante faciem apostolici repraesentatus fuisset, et per ordinem quicquid Mediolani egisset, qualiterque summo cum dedecore sacerdotes ab uxoribus separasset, multis astantibus clericis laicis et cardinalibus notificare curavit; sed non sicut voluit, tunc acceptus est. Hoc audito, omnes qui aderant, universum genus sacerdotum tam Latinum quam Graecum una lege videntes constringi, et castitatem neminem habere posse nisi ei datum sit desuper, vehementer ut Romani admirati sunt. Quorum unus cardinalis nomine [Col. 0913D] Dionysius, qui in pueritia in ecclesiam Ambrosianam fuerat nutritus, cognoscens omnes ordines Ambrosianos, qualiter devote ac sine perturbationibus per multa tempora vixerant, per multa sanctorum Patrum exempla currens, coram apostolico Arialdum et omnes qui cum eo venerant redarguens dicebat:

12. (11.) »Cum [536 1Kb] hujus inauditae pataliae placitum cogitasti commovere, qualiscumque intentionis [Col. 0914A] esses, ab apostolico aut ab aliquo religioso viro prius multis cum jejuniis debuisses consciliari, quam hujusmodi negotium tam magnum et tam periculosum cum viris inliteratis inchoasse; et quod cum humilitate et patientia bonisque amonitionibus debebas docere, hoc cum lanceis, fustibus, ut asseritis, laicis super sacerdotes currentibus administrasti. An ignorabas Dei evangelium dicentis: »Qui vos tangit, me tangit?« et David prophetarum eximius per Spiritum sanctum ipsum Saulem a Deo dampnatum cognoscens, ut nos informaret, dixit: »Non licet mittere manum in Christum Deum (I Reg. XXVI, 11).« Enim nisi fueris Dei adjutus misericordia, dignus es lapidi alligari et in profundum maris demergi, quoniam [537 1Kb] gloriosissimam ac praeclarissimam [Col. 0914B] Dei ecclesiam, in qua beatus Ambrosius multum laborando desudavit, inconsulte scandalizasti! Cujus desidium crudeliter disseminatum et ante noviter natum, ut video, universum mundum citissime laicis adversus sacerdotes studiose inhiantibus invadet. Vera Dei ecclesia, ne desidium aut scandalum oriatur, multa per tempora sanctis imbuta alimoniis, quamplurima sustinere ac pati consuevit. Hoc desidium est illud, unde puerorum numerus infinitus sine baptismate diversis attritus mortibus crudeliter necabitur; haec illa est occasio, ob quam multi juvenes, dum naturam suam exercere non possunt, contra naturam incurrentes delinquunt, et debitum quod uxori si haberent [538 1Kb] dum impendere non possunt, in alterius inhiant uxorem. Saltem beatus Ambrosius [Col. 0914C] te tangat, qui cum eum quaedam mulier tangere conaretur, ore episcopali dixit (c. 11): »Etsi ego tanto sacerdotio indignus sum, non licet te mittere manum in Christum Deum.« Velint nolint, fustibus ac plagis diversis castificas eos, imo incestos animo et corpore patenter reddis, cum Apostolus dicat: »Deus non vult coacta servitia.« Et si tu cum tuis justus, castus, pudicus, sanctus et bonus Dei misericordia esses, aspice quid veritatis magister discipulis dicat: »Et si perfeceritis omnia, dicite quod [539 1Kb] inutiles servi sitis (Luc. XVII, 10);« tu autem sacerdotes Dei, quos mundus totus usque modo bonos et caros, justos et fideles tenens, eis devote in cunctis obediebat, quamvis tanto sacerdotio indigni, criminosis et seditiosis omnibus, qui nesciunt [Col. 0914D] quid sit inter dexteram et sinistram, criminose tradidisti. His enim verbis omnium sacerdotum vitam et ecclesiarum cunctarum mores longasque eorum consuetudines crudelissimis Christianis quasi canibus limfaticis ad rodendum sub obtentu castae religionis dedisti. Quod enim juste ac devote summaque cum humilitate tractari emendarique pietas divina exigebat optimis moribus bonisque exemplis, hoc fustibus, [Col. 0915A] lanceis ensibusque populi insensati pertractandum, imo conculcandum commisisti. Potuit namque dominus noster Jesus humani generis redemptor uno imperio suae majestatis totius mundi incredulos Christianos facere perfectos, et omnes crucifigentes se uno in momento viros in infernum demergi; at ut nos summa cum patientia hostem antiquum, serpentem crudelissimum, humani generis inimicum superare et prosternere possimus, Veritas dicens benigne admonuit: »In patientia vestra possidebitis animas vestras (Luc. XXI, 19).« Scio enim et vere scio; verba vestra bona et rationabilia videntur et laude digna; sed quia zelo Dei non incepistis, ab omni munere a Deo privemini. Decet namque, omnes ecclesiasticas dignitates, omnes honores, [Col. 0915B] quales ab aliquo reprehendi non possunt; sacerdotes vero per omnia bonos. Sed dicit Deus cuidam sese interroganti: »Quid me dicis bonum? nemo bonus, nisi solus Deus (Luc. XVIII, 19).«

13. (12.) Cum [540 1Kb] autem haec et multa alia Arialdo suisque sociis diceret Dionysius, et a multis clericis verbis inhonestis subsannaretur, apostolicus silentium manu imperavit. Interea idem apostolicus perpauca loquens, ita in medium se habuit, quod nec cardinalem laudavit nec Arialdum dampnavit. Quo audito, Arialdus a gloria quam Romae habere sperabat omnino frustratus, cognoscens animos astantium omnium ecclesiae Mediolanensis compatientes, tremens et pallidus quasi mortuus obriguit. Tandem apostolicus multis ac diversis conscillis rimatis, [Col. 0915C] adjuncto post aliquot dies Anselmo Lucensi episcopo, quem supra memoravi, ut tantae cladi finem imponeret et sacerdotes a perfidis liberarentur omnibus, et quod ipse Arialdus inchoavit corroboraretur, ut [541 1Kb] quodammodo ecclesia Mediolanensis suis jussibus obtemperaret, Arialdum, Anselmum Lucensem episcopum, et Ildeprandum jam archidiaconem factum ecclesiae Romanae, uno animo consentientes Mediolanum direxit. Quorum unus supradictae irae lividus, alter nimia indignatione altitudinis Mediolanensis ecclesiae commotus, zelo zelabant nequissimo. Qui cum Mediolanum attigissent, secus omnia tractarunt quam apostolicus eis denotasset. Ea tempestate civium diversae turmae, aliae sacerdotum pietate, qui male ab Arialdo et ejus parte tractabantur, cotidie [Col. 0915D] ut hostes sese necantes praeliabantur. Itaque Anselmus et Ildeprandus populi furorem timentes, clanculo vocatis civibus quos habere poterant, quantum linguae eorum exprimere valuerunt, sine misericordia, sine caritate, callide frementes ediderunt: »Non attenditis Dei evangelium dicentis: Nolite [Col. 0916A] mittere margaritas ante porcos, ne forte conversi disrumpant et conculcent eas pedibus suis (Matth. VII, 6).« Ad ultimum ipsum Guidonem archiepiscopum, in primo haec omnia parvipendentem, qui ipsum Anselmum in sacerdotio consecraverat, Symoniacum vocantes et omnia ejus detestantes obfuscarunt. Quid multa? tantam enim ruinam et dissidium atque discordiam pessimam seminarunt, quantam olim Naburzadan princeps militiae in populo Israelitico immisit, et quantam videns Aman, qui in ligno quod Mardocheo paraverat dampnatus pependit, et quantam Absalon David patri suo injuste commovit.

14. (13.) Transactis [542 1Kb] autem fere jam septem annis, in quibus partibus utriusque nunc prospera nuncque adversa duris bellorum exercitiis occurrerant, [Col. 0916B] Arialdus et Landulfus extuantibus animis tacite rimari coeperunt, quem de capitaneis aut de valvassoribus super hujusmodi negotia ad opus bellicum super sacerdotes praeponere possent, quatenus ejus conscilio ac gladio tuti libere praedicarent, curialiterque [543 1Kb] docerent, implere satagerent. Cum haec agebantur, ecce Herlembaldus frater Landulfi, ex magna prosapia capitaneorum oriundus, miles ut natura dabat strenuissimus, barbam ut usus antiquus exigebat quasi purpuream gerens, tenui vultu, oculis aquilinis, pectore leonino, animo admirabili, circa orationes in populo solvendas cautus, rigidus in bello ut Caesar, in angustiis mitis nimisque apparens, sublimis corde, corpore subtili et aequali, membris et cruribus decentissimis, [Col. 0916C] tibiis ac pedibus subtilissimis, pernoctare doctus ob hostes, et conscilio providus multum, in quo natura militiae nichil offendebatur, noviter ab Jerosolimis perosos habens majores redierat [(111) 1Kb] , ubi cum juvenili aetate floresceret, et more solito sibi uxorem desponsasset, et ipsam in veritate cum clerico quodam jocasse certis indiciis comperisset, nuptiis omnino omissis tacite aufugit. Hic et Landulfus et alii fratres ex illicito conjugio, ut comperi in veritate, nati sunt; quorum parentes Heribertus archiepiscopus permultum laborans gladio verbi Dei separare non potuit. Hunc [544 1Kb] Arialdus et Landulfus frater ejusdem cum visitandi gratia noctu circumvenissent, datis osculis, talibus adorsi sunt [Col. 0916D] verbis: »O Herlembalde in omnibus venerande, pro tuo reditu nos Deum collaudantes gratias ei referimus immensas. Sicut [545 1Kb] enim Deus te in terra et in mari multis quassatis procellis nobis conservare et reddere sua benignitate disposuit, vitiisque modo saeculi miles fuisti, sic decens et competens ratio est, ut exinde Dei et catholicae ecclesiae miles efficiaris [Col. 0917A] strenuissimus, et quod nos usque modo perficere non potuimus, tua dextra adjuti implere ac perficere valeamus. Esto quasi Mathatias vel filii ejus qui pro templo Dei et populi ejus libertate mortui sunt, et vitam habentes aeternam in Christo sunt feliciter coronati. Liberemus Ecclesiam Dei, multis temporibus obsessam et ab uxoratis sacerdotibus detentam, tu lege gladii, et nos Dei. Conserva praemium quod in visitatione sepulcri Dei habere meruisti. Liberasti [546 1Kb] sepulcrum Dei, libera igitur Ecclesiam ejus.« Quibus haec et multa alia dicentibus, Herlembaldus alta trahens suspiria, citissime prospera citiusque adversa animo videns quae sibi evenire possent, quasi fatigatus consedit. Qui diu tacens, de omnibus quae in urbe super sacerdotes fecerant, [Col. 0917B] et qualiter populi majores et minores duris cottidie praeliis sollicitabantur, dubitans omnino talibus commisceri actionibus, respondere renuebat. Tandem multis circumventionibus, ut Romam pergeret et conscilio apostolici consentiret, impetraverunt [(112) 1Kb] . Quo in tempore, mortuo Stephano quem supra commemoravi, divino flagello, qui vix per novem menses sede apostolica potitus est, omnibusque successionibus, Anselmus Lucensis episcopus sedem apostolicam papa jam factus regebat [(113) 1Kb] . Cujus factum quomodoque [547 1Kb] fidem adquisivit Romanis oculis perscrutantibus abyssum omittam. Itaque Arialdus domi Landulfo dimisso, congruo tempore Romam tendens ac secum Herlembaldum ducens [(114) 1Kb] , Anselmo qui altero nomine vocatus est Alexander, [Col. 0917C] cum ipso sese repraesentavit. Quibus cognitis Alexander super eorum colla ruens permultum laetatus, et convocans illos in interiori camera, secrete de civitatis statu et negotiis ecclesiasticis scisitatus est. At Arialdus videns apostolicum ad omnia quaecumque exigeret paratum, maxime quod [548 1Kb] conscilio ejus anteacta faciebat, inter cetera dixit:

15. (14.) »Pater [549 1Kb] venerande, Creatori omnium gratias refero immensas, quod te in tanto honoris culmine per suam misericordiam sublimare et exaltare disposuit. Nunc itaque meus animus multis attenuatus angustiis cognoscit, quod dilectio tua olim mihi amicabiliter promittebat. Ut omnia enim omittam, tuae paternitatis clementiam suppliciter et obnixe exoro, ut hunc militem Herlembaldum, [Col. 0917D] virum bello probum conscilioque strenuissimum, in omnibus confirmatum et cohortatum et a Dei parte, beati Petri [550 1Kb] et vestri munitum, mihi attribuas defensorem, et vexillum victoriae accipiat, ut securius militans nos possit defendere et tuos olim rebelles humiliare.« Et dum per plurimas orationes [Col. 0918A] incitativas eum adhortaretur, super hoc finem imposuit. Quo audito apostolicus, per plurimum haec intra se admirans, videns quam sit grave periculum civilia bella adhortari, circa hoc negotium per tres dies consciliandi inducias dedit. Interea Arialdus, festinans ad Oldeprandum cancellarium et archidiaconem ex monacho factum cucurrit, qui residens in palatio, militiam Romanam quasi imperator regebat. Hunc aggrediens Arialdus, omnia alta et magnifica acta Mediolanensium, archiepiscoporum et sacerdotum contumaciam adversus pontificem Romanum longo ex tempore nactam, quatenus ipsum magis ac magis animaret, patefecit. Hoc audito, sopitis illico omnibus aliis negotiis quibus implicitus erat, dixit se apostolicum ad omnia quae poscebat adhortari. [Col. 0918B] Quid multa? Alexandro et Oldeprando in uno consentientibus, vocato Herlembaldo et Arialdo, astantibus multis, vexillum manu quoddam tenens, ac ipsum prout poterat benedicens, sub quandam obedientiam et inauditam ei attribuit. O pater, ubi eras? caedisti filios scorpionibus! Hoc facto Arialdus quasi leo confidens et in omnibus congratulans, hospitio receptus est; et veniens Mediolanum, omnia quae Romae fecerat, suis collectis operuit. Cum autem in urbe Herlembaldus et Arialdus venissent, paulo plus in solito sacerdotes sub uxoria occasione in cunctis actibus et verbis laicorum perplurimis illis adjunctis vituperabant. Cumque illis omnia prosperabantur in manibus, magis ac magis accendebantur. Si enim casu sacerdotem invenirent ministerium [Col. 0918C] divinum celebrantem, qui suis non obtemperasset monitis, illico quasi facti vesani a sacris multis objurgationibus retrahebant altaribus. Interea Herlembaldus ut [551 1Kb] placiti initium habuit, secrete die ac nocte juvenes civitatis ordinis utriusque populi et nobilium fortissimos duci ad se faciebat; quos complectens, in singulorum colla ruens, ad jusjurandum quod antea Arialdus et Landulfus fecerant, ut pataliae placitum tenerent, multis donis multisque promissis studiose alliciens impingegebat. At illos quos nec donis nec promissis nec ullis adulationibus sibi adjungere poterat, aut minis aut blanditiis illorum filios de fontibus trahens sacris sibi adsociabat. Dum haec agebantur, Herlembaldus Landulfus et Arialdus theatrum et inopinate prosilientes, [Col. 0918D] turpiter de sacerdotibus coram omni populo concionati sunt. Itaque animis universorum sciscitatis, sacerdotes quos uxoratos invenire poterant, juvenum freti juramentis ac multitudine vulgi conducta, quorum voces et facta vile pretium movebat, turpiter tractari permittebant.

[Col. 0919A] 16. (15.) Ea [552 1Kb] tempestate Guido archiepiscopus, quem supra commemoravi, Mediolanensis ecclesiae summo cum dedecore cathedram regebat. Qui dum imprimis clandestinam tempestatem sacerdotum, culmine sui honoris fretus, parvipendens adjuvare eos distulit, postmodum proximo in tempore consacerdotum omissis adminiculis, nec illis subvenire potuit, nec se adjuvare sataguit. Nam Herlembaldus Landulfus et Arialdus, cum sacerdotum omnia fuissent prout vellent negotia, verborum sagittis omnino extensis, per Simoniacam Guidonem quasi episcopi in synodo damnabant. Quapropter Guido convocatis suffraganeis, quos habere potuit, ut scandalum populi Herlembaldi Landulfi et Arialdi adorsum sibi devitaret, Novariam ex concessione [Col. 0919B] Alexandri apostolici, quem ipse Guido in sacerdotio consecraverat, synodum celebravit immensam [(115) 1Kb] . Ubi cum toto clero suo de tantis malis tantisque desidiis, quae super se et super clerum suum inopinate et incompensabiliter supervenerant, humiliter conquestus est, et qualiter hiis malis finem imponerent, precatus [553 1Kb] est. Interea omnes episcopi rogabant sacerdotes Mediolanenses, ut cum ipsis summo cum honore quoad juvaret [554 1Kb] , spretis omnibus civibus Mediolanensis civitatis, magnifice viverent. Qui renuerunt, malentes domui suae supplicium quam foris gaudium. Quibus fere per quindecim dies commorantibus, ut erant mutuo consciliati, honorifice ad Arialdum Herlembaldum et Landulfum legatos miserunt, quatenus ipsi si vellent, cum [Col. 0919C] paucis sine impetu, sine furore, sine belli incursione, sine altercationibus malis synodo convenirent, et justitiam quam praeliis saevisque contentionibus vindicare cernuntur, humiliter ac devote declararent, et quae dampnandum, cum justitia praescriberent [555 1Kb] . Hoc audito, Herlembaldus Arialdus et Landulfus subridentes, omnino illis interesse episcopis respondentes renuerunt. At suffraganei omnes cognoscentes Herlembaldi Arialdi et Landulfi voluntatem, in ultimo die celebrato conscilio, videntes ingentia mala super metropolitanum Guidonem ejusque sacerdotes de die in diem ingravescere, dampnantes ipsos eorumque fautores flagello divino, quousque ad emendationem dignam humiliter ac devote venirent, operam dederunt dicentes: »Falces [Col. 0919D] canonum et enses sedis apostolicae intortae super subditos rebelles et non obedientes praelatis, a parte Dei et beati Petri apostoli et etiam beati Ambrosii, donec ad emendationem venerint dignam, sint super eos eorumque fautores.« Quo in tempore Leo [(116) 1Kb] [Col. 0920A] Vercellensis episcopus, vir discretus et in cunctis sapientissimus divinis, virgam in manibus tenens pastoralem, sese et coronam episcoporum elevans ac in facie Guidonis intuens, lacrimis ab ejus oculis crebre manantibus dixit:

17. (16.) »Pater [556 1Kb] amande et o Guido reverende et o rector Ambrosianae ecclesiae super quamplures venerande, et o chorus Mediolanensis super omnes choros linguae Latinae omnibus instructus divinis! quamvis malorum clericorum ac civium tuorum falsa justitia modo submersus sis, qui tantis jam annis inter omnes floruisti, recordamini quod Veritas per evangelium cottidie clamat: »Beati eritis cum vos oderint homines; et cum separaverint vos et exprobaverint et ejecerint nomen vestrum tamquam [Col. 0920B] malum propter Filium hominis, gaudete et exultate, ecce enim merces vestra copiosa [557 1Kb] est in coelis (Luc. VI, 22).« Et iterum: »Vestri capilli capitis omnes numerati sunt. Nolite timere, multis passeribus meliores estis vos (Matth. X, 30).« Sicut in prosperis ordini nostro non datur gloriari, sic in adversis non expedit conturbari. Unde sapiens magister dicens ait: »Nec prospera te elevent, nec adversa conturbent.« O fratres et o patres karissimi, decet nos omnium fidelium animas, quibuscumque scismatum causis deviatae sint, multo sudore multoque labore ad sanctae Ecclesiae revocare gremium, et revocatae, cum ipsis in Deo gaudere. Sin autem ipsas ullo modo revocare non possumus, et quaerunt nos subtili occasione submergere ac omnimodo [Col. 0920C] suffocare injuste conantur, habemus Veritatis evangelium cottidie nos admonentis, dicens: »Si vos persecuti fuerint in unam civitatem, fugite in aliam (Ibid., 23).« In veritate, o patres karissimi, comperimus Veritatem ipsam in evangelio dicentem: »Non est propheta sine honore, nisi in patria sua et in cognatione sua (Matth. XIII, 57).« Multi enim civium vestrorum vitio ypocritarum detestabilium, de quibus dicit Dominus »Ve vobis, ypocritae, qui seducitis animas innocentium,« seducti quaerunt, sicut Christum quondam Judaei, vos mordere canumque more lacerare; sed cum Dominus in proximo vos igne sui Spiritus sancti vindicabit, et emortuos quasi canes jacentes per plateas videbitis, et superstites illorum mala, quae in vobis injuste tulerint, [Col. 0920D] recordabantur, gementes dicite illis, sicut Christus quondam filiabus Jerusalem: »Filiae Sion, nolite flere super me, sed super vos flete et super filios vestros (Luc. XXIII, 28).« Cum autem multorum regum et ducum usque ad id tempus ex animo [Col. 0921A] et ex libris antiquorum voluminum recolligi, ex quibus injuste Mediolanensem ecclesiam lacte Ambrosianico fonte commovere et conturbare quaesierunt, et qualiter postea Dei dextra infamati et ad nichilum redacti sint: spero Dei misericordia adjuti vos citissime liberari. Et si Deus nostris peccatis nostrisque malis meritis, illis in nobis omnes detestandas intentiones implere ac perficere permiserit, hoc ad illorum perniciem tam corporum quam animarum procul dubio a Deo esse concessum credite. Si enim de fide catholica aut de Simoniaca haeresi aut de ecclesiasticis negotiis quiete tractare ac inquirendo disputare vellent, huic sancto concilio interessent, et nos aut rationibus illorum negotiis canonice determinatis quiete consentiremus, aut apertis sententiis [Col. 0921B] per canonum rectitudinem, quae mentiri non possunt, ipsos nos convinceremus. Sed quia vili occasione vos et substantiam vestram ac perniciose invadere quaerunt, ideo verbis pessimis vos et ordines vestros modo velut canes limfatici feraliter dilacerantes, huic nostro concilio humiliter ac devote, ut decet, interesse verbis turpissimis renuerunt. Ecce, o Patres, tempus adest, unde beatus Ambrosius in libro Pastorali dolebat [(117) 1Kb] , cum dicit: »Dolemus [558 1Kb] contra priorum monita Patrum inolevisse vota perniciosissima posteriorum. Nam quanto frequentius illi noxia vetuerunt, tanto studiosius isti perpetrare vetita non quiescent.« Ecce enim Yeremias cum dicit: »Inventi sunt in populo meo impii insidiantes quasi aucupes, laqueos ponentes et pedicas [Col. 0921C] ad capiendos viros, sicut decipula plena dolo (Jer. V, 26). Ecce ego dabo in populum istum ruinas, et ruent in eis patres filiis simul, vicinus et proximus peribunt (Jer. VI, 21).« Item Ezechiel propheta: »Egressa est contritio, floruit virga, germinavit superbia, iniquitas surrexerunt [559 1Kb] in virga impietatis (Ezech. VII, 10).« Unde sicut Esaias locutus est super Yerusalem, sic ego super Mediolanum per eumdem Esaiam dico: »Quomodo facta est meretrix civitas fidelis plena judicii? Justicia habitavit in ea, nunc autem homicidae; argentum tuum versum est in scoriam, vinum tuum mixtum est aqua (Isa. V, 21).« Itaque tantis ecclesiae honoribus ac dignitatibus attenuatis condolens, sicut [Col. 0921D] Hieremias dicens plorabo: »Quis dabit capiti meo aquam et oculis meis fontem lacrymarum, et plorabo die ac nocte. Unusquisque se a proximo suo custodiat, et in omni fratri suo non habeat fiduciam, quia omnis frater supplantans supplantabit, et omnis amicus fraudolenter incedit (Jer. IX, 1).« Quorum finem David prospexit, cum dicit: »insidiatur ut rapiat inopem, rapere pauperem dum attrahit eum in laqueo suo, humiliabit et inclinabit se, et cum armis suis cadet in mortem (Psal. IX, 9).« Veniet [Col. 0922A] illis laqueus quem ignorant, et captio quam occultaverunt apprehendet eos, et in laqueum incident ipsum (Psal. XXXIV, 8).« Quibus dictis idem se revertens ad sacerdotes, quasi primum haec verba inchoasset, dixit: »Patres, et o fratres karissimi, quamvis per multa mala et multis temporibus commodi et conturbati sitis, decet tamen vos, prout expedit, quod Veritas clamat reminisci: »In patientia vestra possidebitis animas vestras (Luc. XXI, 19).« Et item: »Nolite timere eos qui corpus occidunt, animam autem non possunt occidere (Matth. X, 28).« Inter cetera beati Ambrosii omnium linguarum confessorum conscilium, quod in Vercellensi epistola (I, 43, 63) loquitur, audite cordibusque percipite: »Non sit in vobis desidia, non sit pravum os lingua [Col. 0922B] amarior. Nolite in consilio vanitatis sedere; scriptum est enim: Non sedi in consilio vanitatis (Psal. XXV, 4). Nolite audire detrahentes proximis (Psal. C, 5), ne dicatur unicuique vestrum: Sedens adversus fratrem tuum detrahebas (Psal. XLIX, 20).« Item idem super Beati Immaculati (VIII, 35): »Cogitet quis, quemadmodum pedem suum dirigat, manum suam adserat, ne impetu indignationis impulsus, cum repellere injuriam cogitat, ipse alteri jactum notabilis caedis inlidat [560 1Kb] .« Et »si longe est a peccatoribus salus, tamen nemo desperet, quia multae misericordiae Domini. Miserebor, inquit, cui misertus ero.« Fratres karissimi, in quod beatus Ambrosius dicit, credimus quod dixit et quod locutus est per [Col. 0922C] Spiritum sanctum. Item in Beati Immaculati: »Qui hic se aurum putat, habet plumbum, et qui putat se granum tritici, habet stipulam, quae possit comburi.« Sed hic multi sibi aurum habere videntur. Non illis invideo. At ut nos hujus sermonis finem imponamus, dicam cum beato Ambrosio, quod idem de vobis dixit: »Det vobis Dominus fidei ignorare naufragia, habere pacem profundam, et si aliquid sit quod graves nobis saeculi hujus excitet fluctus, evigilantem pro nobis habere gubernatorem dominum Jesum, qui verbo imperat et tempestates mitigat, tranquillitatem maris refundat,« Jesus Christus dominus noster qui vivit et regnat cum Deo Patre in unitate Spiritus sancti Deus per infinita saecula saeculorum.«

18. (17.) Cum [561 1Kb] autem haec acta fuissent, et Guido [Col. 0922D] omnibus salutatis episcopis urbem repedasset, ecce Herlembaldus Arialdus et Landulfus suis cum omnibus nimia indignatione supradicti concilii commoti, maxime quia sub canonibus conscriptos sese esse audierant, irrationabiliter quasi ferae inflammati sunt. Itaque quadam Dominica populi turba maxima freti, ac magna multitudine conducta et aliquantulum parte nobilium bello cottidiano obtusa, totiusque civitatis percrebescentibus tintinnabulis, cum aliquantulis clericis et sacerdotibus et presbytero Leoprando, [Col. 0923A] fomentum maximum rei, qui se illis noviter inseruerat, animum leonis non hominis gerens, quem Guido in sacerdotio consecraverat, furiose theatrum oculis et manibus minantibus intrarunt. Qui diu per plurimas et longas orationes concionantes, ut magis ac magis vulgus contra Guidonem accenderetur, curialiter operam dabant. Quid multa? Guido nimia populi violentia, et ipse Herlembaldus inhoneste ipsum clamante Guidonem, quod ruinam super eum minabat, cujusque vulgi animi ut folia a vento movebantur, sese periculo trahens theatrum intravit. Et facto silentio, ut Guido jussu ac impulsione Herlembaldi, qui oculis et manibus ac barba ut tyrampnus dura minabat, aut excommunicationem quam fecerat dediceret, aut archiepiscopatum irremeabiliter dimitteret, continuo multi ex populo irrationabiliter [Col. 0923B] accensi quasi ferae super eum insurrexerunt; qui etiam diversis in partibus vestimenta ejus quasi canes limfatici scindentes, nudum fere usque ad ultimum dimiserunt. Hoc facto omnes quasi furiosi et dementati, ut erant, theatrum exeuntes, diversi diversa sentientes, manibus et ore immundis per civitatis [562 1Kb] plateas perstrepentes quasi sues grunniebant. At cum hujuscemodi negotii fama per urbem citissime volasset, et nobilium majores haec omnia in veritate comperissent, curiae Ambrosianae ad Guidonem, mori quasi parati ut de tanto dedecore eum vindicarent, unanimiter convenerunt. Inter quos Guido Landrianensis, vir magni conscilii summaeque dignitatis, ignominiae Guidonis et nobilium [Col. 0923C] perplurimum compatiens, verbis luculentissimis et lacrymis ejus ab oculis decurrentibus, multisque lacrymantibus, universos ad bellum durissimum animavit, quatenus aut [563 1Kb] continuo Guidonem, cui fidelitatem juraverant, defenderent et superbiam Herlembaldi et suorum ceterorum gladiis viriliter compescerent, aut cum filiis et uxoribus sine mora citissime cum ipso urbem exirent. Jam enim perparum Herlembaldo resistere majores poterant. Nam aliquantis sacerdotibus, si fas est dicere, sub quadam ficta castitate degentibus ut quibusdam videbatur, populum cotidie incitantibus, et Herlembaldo et Landulfo nec non Leoprando [564 1Kb] quasi ad hostes parati universi cotidie unanimiter permanebant. Interea namque vulgus [Col. 0923D] [565 1Kb] accenderant actibus vanum, voluntate lubricum, [Col. 0924A] actibus vesanum, obstinatione gravissimum, ut non plus in occasione contrariorum civium curarent, quam si Saraceni aut gentiles comprobati fuissent. At ut ego multas et varias orationes diversas multaque bella civilia, quae Syllae aut Marii vel Catilinae temporibus sufficerent, caedesque quamplurimas omittam, quae omnia scribere per longum duxi, modo perscribens in paucis multa comprehendam. Igitur Guido ad ultimum omnes cives partim ob tutelam sui, aut [(118) 1Kb] hostilem paupertatem in majorum expulsione et sacerdotum substantiis expellerent, cotidie concurrere videns, et conjurationes non tam private sed publice die noctuque fieri: ne civitas sui occasione multis cum homicidiis criminose opprimeretur, tacite cum paucis dixit: »Enim [Col. 0924B] animae meae saluti expedit, ut parvo loco contentus in pace Deo annuente moriar, quam plenus divitiis et honoribus fultus, tantis civibus insidiantibus, quandoque moriens in infernum cum impiis demergar. Itaque solo contentus Vergulio [(119) 1Kb] , ut alius archiepiscopus honoribus et divitiis fruatur, incessanter operam dabo.« Quo in tempore quidam erat Gottofredus de majorum ordine, sapiens ac probus sacerdos, ex nobili et magna prosapia oriundus, qui et ipse populum temporibus constitutis divinarum Scripturarum alimoniis paulo ante imbuebat. Hunc Guido ad se multis astantibus nobilibus vocari praecepit, et ignorantibus universis, archiepiscopatum ei anulo et virga commendavit, affirmans sese ullo modo de eo amplius non intromissurum [Col. 0924C] [(120) 1Kb] . Quod factum Herlembaldum et Arialdum minime latuit. Itaque Herlembaldus nimia indignatione commotus, quoniam super hoc negotium, ut sibi soli episcopatum refutaret, permultum ipse laboraverat, sub quadam occasione custodiae intromittens se de omnibus villis, castellis, munitionibus et redditibus archiepiscopatus, quasi dux fugatis hostibus omnia haec adversus Gottofredum terribilibus juramentis, ut nec unum [566 1Kb] haberet, vellent nollent, firmaverat. Quin etiam ei in montibus et vallibus resistere et obviare gente admirabile sataguit. Dum haec agebantur (an. 1073), Gotofredus summo cum honore magnaque gloria Novariae multis cum suffraganeis consecratus est [(121) 1Kb] .

19. (18.) Ea [567 1Kb] tempestate Alexander dum Ambrosianos [Col. 0924D] sacerdotes quodam zelo iniquo diffamare [Col. 0925A] et opprimere injuste disposuit, illi quos ipse sub quandam obedientiam super eosdem sacerdotes multis cum capitulis animando velud porcos immiserat, illi insidias fama turpissima pervolante in proximo paraverunt. Unde sapiens Salomon sapientia sibi a Deo collata dicit: »Qui aliis foveam parat, ipse incidit in eam (Prov. XXVI, 27).« Venientes namque quidam suburbani, diversis ac variis dogmatibus irretiti, et Arialdus ipse, et ipse quem animo prae omnibus diligebat, et aliquantis cum laicis qui Girardi de Monteforti sententiis fere consentiebant, quos ipse paulo ut filios complexus deosculabatur, ad numerum fere viginti, cum viderent sese suis machinationibus suisque latratibus aliquid Mediolani egisse, tanquam pro nichilo habentes, Romam [Col. 0925B] ut apostolicum temptarent omninoque deprimerent, adierunt. Qui cum in palatio Lateranense convenissent, verbis apertissimis male diffamare Alexandrum coeperunt, dicentes ipsum sedem apostolicam invasisse, et quasi fur et latro non per hostium sed per culmen intrasset, »et quod dono Dei habere debuit, hoc per detestabilem Simoniam adquisivit; unde nullum divinum mysterium celebrare potest. Itaque nos si populus Romanus voluerit, judicium quodcumque voluerit vel exegerit, ut apertum et manifestum, quod de eo asserimus, sine mora appareat, facere paratissimi sumus.« Igitur multi Romani probi sapientes atque discreti haec audientes, qui cum essent in Italia, et Mediolanum ob regni negotia convenissent, et clandestinam pestem, quam [Col. 0925C] ipse per hujusmodi homines ibidem immiserat, cum multo sanguine exercitatam comperissent, agebant: Enim justa dignaque res est, ut ille qui suos porcis atque serpentibus commisit filios, ab illis versa vice diffamatus dampnetur, et dum illos per hujusmodi homines opprimere disposuit, ab illis dilaceratus atque distractus, qui una in patria secum nati et aliti sunt, Simoniacus vocetur et convinciatur. Quis [568 1Kb] suis capitulis suisque exhortationibus imbuti digne ipsa in caput vertunt, ac ecclesiarum sacerdotibus et episcopis, nullum tenentes episcopum, ut porci, quod Veritas dicit, appareat, conversi disrumpant universos.« Interea dum haec fama Romae urbis regiones supervolasset, ecce Oldeprandus Romanae ecclesiae archidiaconus, qui et ipse Alexandro [Col. 0925D] aemulus insidiabatur et omnibus negotiis ipse praeter sedis apostolicae dominium [569 1Kb] dominabatur, clanculo ad se vocari hos omnes praecepit; et diu per omnia illorum causam sciscitans, aliquantulum conscius facti Alexandri, illos super hujusmodi negotium incitavit. Quid multa? Ut autem venerunt ad diem, quo judicium absente tamen apostolico per ferrum calidissimum ageretur, annuente Deo et [Col. 0926A] beato Petro apostolo, jurejurando de eo tanta cathedra ipsi collegerunt, ut quod verum erat aperuit, et quod falsum obmutuit. Et sic falsa religio illorum opilata, sub obscuro, ne diversis cruciatibus attererentur, Urbem exierunt. Mihi qui autem haec narravit, unus fuit ex illis, qui illo tempore nimia superstitione ac vanissima religione ut filii Scaevae vallatus, huic tanto facto et inconsulto cum aliis cathedris [(122) 1Kb] et ipse interfuisse verbis terribilibus [570 1Kb] .

20. (19.) Cum [571 1Kb] interea Mediolanum Arialdus venisset, universa ecclesiasticorum virorum videns officia quadam amentissima ac dementissima crudelitate a malis jam doctus Christianis vel a porcis coenosis conculcari et Arianorum argumentis sanctas [Col. 0926B] depravari Scripturas et ut canes saevissime dilacerari, et ipsum sui facti poeniteret, dolens quid ageret secum rimari quasi cum alio coepit. Itaque cum sacerdotum omnium totiusque civitatis solitis moribus, quasi hominis unius conventum cum primicerio eorum, dum in presbyterio locus reverendus ex propriis et comunibus negotiis die statuto adunari comperisset, privatim uno tantum clerico stipatus cum Domini cruce venit in medium. Cumque diu intra se cogitans tacitus moraretur, lacrymis largissime decurrentibus, talibus tandem verbis adorsus est: »O conventus et o patres, multa pro ipsa summa reverenda solita pietate vestri sacerdotii mihi parcite, immerito et omnibus facinoribus quibus misera fragilitas humana offendit irretito« [Col. 0926C] nunc debita sceleratoria mihi condonate misero. Ego sum, qui sancta canibus virorum sanguine summa aviditate anelantibus contra sanctum evangelium agens, nec me nec ordinem attendens indiscrete dedi. Quin etiam ego sum, qui contra fas et licitum vos et vestra diffamando nequiter odiosis viris ac terrae bestiis inconsulte tradidi. Proinde video per visum, meis et populi peccatis exigentibus, sancti Ambrosii ordinem ac ejusdem ecclesiae culmen conculcari et cominus demoliri. Cognosco praeterea et in veritate comperio parvulorum multorum necem sine baptismate, quod est peccatum crudelissimum et ultra modum gravissimum feraliter incurrentium, quin etiam sub obtentu falsae religionis adulteria innumerabilia ac fornicationes sodomiticas [Col. 0926D] multas ac diversas. Inter caetera video quamplures, sensibus depravatis ac Ariano dogmate seductis sanctam depravantes Scripturam, jam non qui sacerdotem, non episcopum, non summum pontificem Romanum, ad ultimum non ullam ecclesiam confitentur. Quamobrem mihi veniam date, et pro pace ecclesiae humiliter exorate. Ego Deo annuente exinde ut scismatici suis cum argumentis discedant, [Col. 0927A] et vos in pace diuturna et caritate solita feliciter vivatis, operam omni dabo conamine.« Cumque his Arialdus verbis finem imposuisset, et universos mala praeterita memorando inflammasset, omnibus contacentibus et nichil respondentibus, quasi gravissimis verberibus fuisset attritus, minans et aestuans et insalutatus recessit. Ea tempestate cum Anselmus vice comes Romam orationis causa devote suis cum militibus properasset, et ipse ab apostolico Alexandro de statu urbis ac ordinis ecclesiastici sciscitatus esset, respondit: »Enim a tempore quo patalia nostra in civitate insonuit, universa divina et humana, bellis intestinis, civibus inter se durissime praeliantibus, et sacerdotibus falsis occasionibus criminose vituperatis ultra modum, ut [Col. 0927B] jam ulla non sit res ordini nostrae ecclesiae promiscua, conculcata sunt.« Cui domnus Alexander, matris reverentia tactus alta et longa trahens suspiria ait: »Convertit Deus eorum cor, ut odirent populum suum, et dolum facerent in servos ejus. Anathema maranatha sit damnatus, qui placitum illud mihi inchoare fecit.« Hoc dicto vox quaedam sine persona respondit: »Fiat, Fiat, Fiat.«

21. (20.) Cum [572 1Kb] haec acta fuissent, Herlembaldo de his omnibus ignorante, quasi hostis ab urbe expulsis capitaneis, populi parte maxima per nimium cum ipso praeliante, omnem iram omnemque furorem supra sacerdotes, ut antea numquam est auditum, furiose convertit. Etenim ut Dei mereretur [Col. 0927C] iram, cujus ira tarda est et cito propitiatio, multa non fanda super sacerdotes adversus mulieres, et super mulieres adversus sacerdotes exercuit. Cum autem nummos aut aurum, e quibus cottidie suos retinebat justos, non haberet, statim quasi imperator legem super sacerdotes per triginta mittebat viros, dicens: »Si sacerdos aut levita cum duodecim testibus verbis evangelicis jurare posset, quod a diebus quibus consecrationem accepit, cum femina non concubuerit, liber permaneat; sin autem, ab omni substantia quam habet privetur.« Alii vero [573 1Kb] intra urbem et foris palatini canes, fibula dimissa et acu ceterisque negotiis e quibus vita illorum redimebatur, decoloratis dentibus, necnon asinarii, quorum vita turpissimis trullis asinorum cottidie fulciebatur, [Col. 0927D] quibus Patalia vitam malis artibus ministrabat, mulierum ornamenta clanculo in nocte per fenestras in domibus sacerdotum ipsis ignorantibus immittebant. Quo facto, cum stridore magnaque ruina ipsorum fores prorumpentes magnis latratibus insiliebant, et accipientes quae immiserant, verbis terribilissimis affirmantes mulierem condormisse, sacerdotem nemine defendente ipsum distractum ab [Col. 0928A] omnibus suis expoliatum bonis distrahebant. O Deus! Imperatores gentilium de Deo vero omnino ignari non talem legem suis sacerdotibus ediderunt. Sed novum placitum nova dedit praecepta, quae Julius Caesar vel Nero aut Maximinus, si adhuc viverent animo et corpore, numquam laudarent. Qui etiam Herlembaldus, cum domum non haberet tam amplam, ut suos recipere posset, domum palatinam magnam cum curte admirabilique viridario et delectabili, quae ante ecclesiam sancti Victoris 40 martyrum morabatur, ut suos reciperet consentientes, ut etiam equos et mulas foveret, criminose invasit.

22. (21.) Interea [574 1Kb] aliquantis transactis diebus, jubente tamen ipso Herlembaldo, convenerunt in secretario utriusque partis ordinis tantum ecclesiastici [Col. 0928B] natura et scientia majores, quatenus super hoc negotium capitulis et sententiis alterutrum rimarentur, et quaecumque pars ratione convinceretur, alteri subjacens obediret. Ab una parte Guibertus archidiaconus utriusque linguae magister, et Ambrosius Biffus qui et diaconus, et Ardericus qui et diaconus, cujus vox velut sonitus aquarum multarum; de decumanis autem Andreas sacerdos, in divinis et humanis Graecis et Latinis sermonibus virilis seu [575 1Kb] decorus. Ab altera vero parte Arialdus et Landulfus et Aginulfus, qui de partibus diversis urbis novis pedibus convenerant. Quibus consedentibus, ut rationibus et utilitatibus quiete disputarent, majoribus fandi facultas data est. Hii autem cum diu per apostoli Pauli et canonum altercarentur, Arialdus [Col. 0928C] et Landulfus proclamare coeperunt dicentes: »Vetera transierunt, et facta sunt omnia nova (II Cor. V, 17). Quod olim in primitiva ecclesia a patribus sanctis concessum est, modo indubitanter prohibetur. Tantum beatus magister et doctor [576 1Kb] Ambrosius, cujus ordinem tenemus, vos dampnet aut affirmet.« Tunc Guibertus archidiaconus facto silentio infit:



Incipit [577 1Kb] sermo Guiberti adversus Arialdum et Landulfum.

23. (22.) »Sanctam Trinitatem et Unitatem Dei ac Domini nostri Jesu Christi, fratres karissimi, nunc corde et animo invocantes deprecemur ut ipso auxiliante, omnibus remotis indignationibus ac ira, quae [Col. 0928D] justos etiam criminosos facit, quae hedificationibus tam animarum quam corporum, pandere cum pace et caritate possimus, de qua sapiens doctor [(123) 1Kb] dixit: »Qui sine karitate virtutes congregat, quasi ventum in pulverem portat.« Unde Apostolus: »Si distribuero facultates omnes meas in cibos pauperum, et tradidero corpus meum ita ut ardeam, karitatem autem non habeam, factus sum velut aes sonans [Col. 0929A] aut cimbatum tinniens (I Cor. XIII, 3). Iram enim viri dilectio Dei non operatur (Jac. I, 20).« De qua beatus Ambrosius in tractatu super Joseph clementer dicit (c. 13): »Ira saepe innocentes in crimen adducit, quia dum justo amplius irascimur et volumus alienum coercere peccatum, graviora peccata committimus.« Ideo Apostolus ait: »Non vosmetipsos judicantes, karissimi, sed date locum irae (Rom. XII, 19).« Quod enim, fratres karissimi, omnes sententias praeter Ambrosianas ah hoc negotio modo removistis, nobis placet multumque laudamus, quoniam omnes discipuli illius tenent ac laudant sententias magistri, quem prae ceteris sapientiorem et valentiorem disputando et rimando cognoverunt. Igitur Ambrosius doctor ut egregius et ecclesiarum [Col. 0929B] nunc et semper magister veniens resedeat et colloquatur vobiscum, et quod in Exameron (V, 7) dicit, audientes intelligamus, ait enim: »Spectent singuli fidelium pulcra animarum monilia, et delectentur maturitate prudentiae, splendore fidei, confessionis decore, justitiae pulchritudine, ubertate misericordiae, ut dicatur tibi: Uxor tua sicut vitis habundans in lateribus domus tuae. Nolite quaerere alienum thorum, nolite alienae copulae insidiari. Grave est adulterium, naturae injuria est. Duos primum Deus fecit, Adam et Evam, hoc est virum et uxorem de viro, hoc est de costa Adae, et jussit ambos esse in uno corpore et in uno spiritu. Quid unum separas corpus, unum dividis spiritum?« Item super Abraham (I, 7): »Nulli licet scire mulierem praeter uxorem, [Col. 0929C] conjugii tibi datum est jus, ne in laqueum incidas et cum aliena muliere delinquas: vinctus es uxori, noli quaerere solutionem. Unde Salomon (IX, 84): A Deo viro praeparabitur uxor.« Forsitan cogitatis quod de laicis tantum dicat, de quibus non est dubium habere conjugem? Omnes tamen laici et clerici, quicunque sunt filii Ecclesiae, sacerdotes sunt. Audite qualiter super Lucam adversus sacerdotes sanctus dicat Ambrosius, cum de David (V, 33): »Quomodo autem ille observator legis atque defensor panes et ipse manducavit, et dedit his qui erant secum, quos non licebat edere nisi tantummodo sacerdotibus, nisi ut per illam demonstraret figuram sacerdotalem cibum transire ad usus populorum, sive quia omnes vitam sacerdotalem debemus [Col. 0929D] imitari, sive quia omnes filii Ecclesiae sacerdotes sunt. Ungimur enim in sacerdotium sanctum, offerentes nosmetipsos Deo hostias spirituales.« Quin etiam percipite quid in sermonibus dicat: »Nemo potest mutare naturam, nisi qui dominus est naturae. Gravius est enim religionis adulterium quam corporis.« Unde super Lucam: »Disce personae vitium esse, non sexus. Sexus enim sanctus est.« Praeter ista apostolum vas electionis audite: »Bonum est homini mulierem non tangere; propter fornicationem autem unusquisque suam uxorem habeat (I Cor. [Col. 0930A] VII, 1).« Fratres karissimi, scimus quoniam episcopis sacerdotibus et levitis prophetizare et evangeliorum secreta fidelibus et infidelibus humiliter ac devote nuntiare a Deo datum sit; sed vobis nescio a quo propheta sive a quo evangelio instructi sitis, cum lanceis et fustibus illos ad quorum pedes semper stetistis, male diffamando quasi imperatores criminose judicatis, de quibus beatus Ambrosius in libro Paradisi loquitur: »Sciebat enim Deus te esse fragilem, sciebat judicare non posse. Ideo dixit quasi fragilioribus, nolite judicare, ut non judicemini. Ergo [578 1Kb] quia sicut te infirmum esse ad judicandum sciebat, voluitque obedientem esse mandato, dicens, nolite judicare; unde Paulus apostolus: Tu quis es, qui judicas alienum servum; suo domino stat, aut [Col. 0930B] cadit, stabit autem (Rom. XIV, 4).« Item quod ipse de improbe judicantibus in aliquem dicat, audi in Beati Immaculati tractatu consilium (XX, 26): »Erranti enim facilius datur venia, quam improbe in alterum judicanti. Necesse est enim, eam formam in te redire judicii, quam in alium ipse decernendam putaveris.« Sed unusquisque karitatis ignem in Deo et in proximo summa cum humilitate et devotione, ut frater hedificetur, habere se studeat. De quo caritatis igne quid et Ambrosius super Beati Immaculati tractatu dicat, audiamus et corde intelligamus: »Qui hic habuerit caritatis ignem, illic ignem gladii timere non poterit;« et item: »Si nihil argenti in me inventum fuerit, heu me in ultima inferni detrudas aut ut stipula totus exuras. Sed si [Col. 0930C] quid in me inventum fuerit auri aut argenti, non per meos actus, sed per misericordiam et gratiam Christi, per mysterium sacerdotii dicam fortasse ego: Etenim qui quisperant in te, non confundentur. Nemo sibi adrogat, nemo de meritis, nemo de potestate se jactet, sed omnes in dominum Jesum: omnes ante ejus tribunal stabimus; de illo veniam, de illo indulgentiam postulabo. Quae enim spes alia peccatoribus, et qui se aurum putat, habet plumbum, et qui se putat granum tritici, habet stipulam, quae possit comburi. Sed hic multi sibi aurum videntur habere; non illis invideo.« Item in eodem: »Et si castus et si sobrius sis, cave ne sis negligens. Majorem Christo facit injuriam, qui advenientem repellit.« Propterea, fratres, gloriosissimi confessoris nostri Ambrosii [Col. 0930D] sententiam auribus interioribus graviter percipite, cui refragari a Catholico periculosum et ab injusto criminosum indubitanter esse adscribitur. Ait enim in libro de conflictu vitiorum: »Quod in exordio generis humani masculum et feminam Dominum procreasse profiteris, ut mutuis se amplexibus misceri debeant, omnino verissime dicis; sed nubendi licentia quibusdam tribuitur, hoc est qui virginitatem, castimoniam, vel vidualitatem nequaquam professi sunt; quibusdam autem non tribuitur, id est qui virgines vel continentes esse decreverunt.« [Col. 0931A] Item, fratres dilectissimi, quid sanctus Ambrosius dicat curiose attendite. Ait enim in libro de fuga saeculi (c. 3): »Lex hominum os potuit obstruere, non potuit mentem mutare,« et in septimo libro idem super Lucam (VIII, 7): »Ab initio autem Dei lex est. Quae est lex Dei? Relinquet homo patrem et matrem, et adhaerebit uxori suae, et erunt duo in carne una. Ergo qui dimittit uxorem, carnem suam scindit, dividit corpus (c. 4). Noli uxorem dimittere, ne Deum copulae tuae diffitearis autorem. Audi quid dixit Deus: Qui dimittit uxorem, facit eam moechari, etenim cui non licet vivente viro mutare conjugium, potest obrepere libido peccandi. Itaque qui autor erroris est, etiam reus est culpae. Quam periculosum, si fragilem adolescentulae aetatem errori offeras! [Col. 0931B] Quam impium, si ejus destituas senectutem cujus defloraveris juventutem! Qui hominibus obsequeris, Deum verere. Audi legem Domini (c. 5), cui obsecuntur etiam qui leges ferunt: Quos Deus conjunxit, homo non separet (c. 6). Sed non solum hoc [579 1Kb] coeleste praeceptum, sed quoddam etiam opus Dei solvitur.« At quid sanctus Crisantus in sua passione, ubi mentiri non potuit, dicat, percipite. Ait enim: »Errant qui castitatem se putant perfectam suis nisibus obtinere; nisi enim tuo, Domine, inbre flammae fuerint corporales extinctae, non potest animus pervenire quo pergit. Libido est bestia maligna, quae in sylva hujus saeculi ad devorandas animas per carnem et diabolum incitatur. Qui ejus mortem evaserit, tibi Deo gratias refert, quia tuum est quod [Col. 0931C] evasit.«



Explicit [580 1Kb] sermo Wiberti archidiaconi; incipit Ambrosii, Graecis et Latinis eloquiis eruditus, qui et diaconus.

24. (23.) »Deus qui fons est bonitatis, perfectio castitatis, magister caritatis, amator verae virginitatis omniumque virtutum auctor, sit nobis hoc in negotio veritatis tutor, adjutor humilitatis, adversariorum defensor, verae virtutis augmentum, sermonum justorum minister, et sincerae caritatis semper incrementum; quam caritatem Paulus apostolus super omnes virtutes laudando, ut jam scitis, magnificavit; de qua sanctus Augustinus omnium sententiarum peritia fultus in libro de unico [581 1Kb] baptismo perscripsit [(124) 1Kb] dicens: »Videant quam [Col. 0931D] multa et quam magna nichil prosint, si unum quod defuerit; et videant quod sit ipsum unum; nec me in homine audiant, sed Apostolum: Si linguis hominum loquar et angelorum, caritatem non habeam, nichil sum.« Si igitur aliqua ingruente persecutione tradant ad flammas nobiscum corpus suum pro fide quam pariter confitentur, tamen quia separati haec [Col. 0932A] agunt, non sufferentes invicem neque studentes servare unitatem spiritus in vinculo pacis, caritatem utique non habendo, etiam cum illis omnibus, quae nichil eis prosunt, ad aeternam salutem pervenire non possunt. Idolatras enim in populo Dei gladius interemit, scismaticos autem terrae hiatus absorbuit. Sed quia negotium nobis eminet nunc magnum, unde modo tractare cum summa humilitate convenit, a talibus nunc nos subtrahentes quiescamus. Igitur nunc nostris occurrat memoriis, quod doctor gentium et veritatis magister Paulus apostolus, tuba salutaris, intonat, dicens: »Qui se non continet, nubat, melius enim est nubere quam uri (I Cor. VII, 9).« Et item: »Volo autem omnes homines esse sicut et me ipsum, sed unusquisque proprium donum [Col. 0932B] habet ex Deo, alius quidem sic, alius vero non sic. Dico autem non nuptis et viduis: Bonum est illis, si sic permanserint sicut et ego. Quod si non continent, nubant, melius est enim nubere, quam uri (Ibid., 7).« Item ad Romanos: »Scimus autem, quia lex spiritualis est, ego autem carnalis sum sub peccato venundatus. Quid enim operor, non intelligo. Non enim quod volo hoc ago, sed quod odi illud facio. Si autem quod nolo illud facio, consentio legi, quoniam bona est (Rom. VII, 14).« Nam, fratres karissimi, timens perplurimum corde et animo expavesco, tot et tantos scientia et operatione praeclarissimos sacerdotes feraliter a perfidis Christianis sub quadam et inaudita occasione trucidatos animadvertens, dolens modo tempus comperio nostris oculis accelerasse, [Col. 0932C] de quo animus apostoli spiritu et scientia Dei perfulgens multa praesagïa praefatus est dicens: »In novissimis temporibus discedent quidam a fide, attendentes spiritibus erroris, et doctrinis daemoniorum in ypocrisi loquentium mendacium, cauteriatam habentium suam conscientiam, prohibentium nubere, abstinere a cibis quos Deus creavit ad percipiendum cum gratiarum actione fidelibus et iis qui cognoverunt veritatem (I Tim. IV, 1).« Utinam, fratres dilectissimi, hoc placitum cum caritate et humilitate ac discretione initium in Deo haberet! Hoc si enim fuisset, utique medium bonum ac finem qui est pietatis et caritatis initium et finis, Deus certis inditiis sine tantis plagis ac angustiis, e quibus nunc ordo noster Ecclesiae totius Ambrosianae [Col. 0932D] in primis urgetur, clementer approbaret; de quibus beatus Ambrosius in sermonibus conqueritur dicens: »Tantis enim malis haec vita misera est repleta, ut comparatione ejus mors remedium putatur, non poena.« Sed quia malitia et malivolentia, ira et od o ac avaritia, quae neque copia augeri, neque inopia minui potest, ipsam exercentes incompensabiliter [Col. 0933A] ut appareret repleti sunt, ut bonis initiis, sic melioribus finibus carebit, de qua malignitatis ïniquitate doctor et beatus Ambrosius in epistola Vercellensi, quid dicat, audiamus (c. 45): »Malignitas plus nocet quam malitia, quia malignitas nec puram simplicitatem habet, nec apertam malitiam, sed absconditam malivolentiam.« At ut ad ea, quibus animus meus intendit, veniam, quibus loricis quibusque armis, quove scuto a talibus, quamvis frustra, muniri [582 1Kb] et defendere possim, studiose cum omnibus Arialdus et Landulfus non me, sed apostolum nostrum Ambrosium sanctum, quod in Vercellensi epistola dicat, audiant et intelligant (c. 62): »Virtutum autem magister apostolus est, qui cum patientia redarguendos docet et [Col. 0933B] [583 1Kb] contradicentes, qui unius uxoris virum praecipiat esse, non quod exortem excludat conjugii, nam hoc supra legem praecepti est, sed ut conjugali castimonia fruet [584 1Kb] ablutionis [585 1Kb] suae gratia [586 1Kb] . Nulla enim culpa conjugii, sed lex [586 1Kb] . Ideo Apostolus legem posuit, dicens: Si quis sine crimine est unius uxoris vir. Ergo qui sine crimine est unius uxoris vir, teneatur ad legem sacerdotii supradicti [587 1Kb] ; qui autem intraverit [588 1Kb] conjugium, culpam quidem non habet coinquinati, sed praerogativa exuitur sacerdotii.« Item in eadem epistola (c. 39): »Bonus medicus qui et fortibus subtilitatem [589 1Kb] virtutis conservare cupiat, et infirmis salubritatem dare, aliis dat consilium, aliis demonstrat remedium, dicens: Qui infirmus est, olera manducet, accipiat uxorem; qui [Col. 0933C] validus est, fortiorem virtutis cibum expectat [590 1Kb] ; meritoque adjunxit: Nam qui statuit in corde suo firmus, non habens necessitatem, potestatem autem habens suae voluntatis; et hic [591 1Kb] judicavit in corde suo servare virginitatem suam, bene facit [592 1Kb] , et qui non jungit, melius facit,« et Dominus per prophetam: »Sacerdotes mei nubant semel.« Item per prophetam: »Sacerdos virginem ducat uxorem, similiter et levita (Levit. XXI, 13).« At ut jam ego his verbis finem imponam, quid beatus Ambrosius scribens in libro de officiis dicat, audite (I, 50): »De monogamia sacerdotii [593 1Kb] quid loquar, quando una tantum permittitur copula et non repetita. In ipso ergo conjugio lex est, non iterare conjugium, nec secundam conjugii sortiri conjunctionem; quod [Col. 0933D] [594 1Kb] plerisque mirum vïdetur. Cum etiam ante baptismum iterata conjugia dilatione [595 1Kb] muneris et ordinationis praerogativam impedimenta generentur, cum etiam delicta obesse non soleant, si lavacri remissa fuerint sacramento, sed intelligere debemus, quia baptismus culpam remittere [596 1Kb] potest, lex aboleri non potest. In conjugio non culpa, sed lex [Col. 0934A] est; quod culpae est igitur, in baptismate laxatur; quod legis est, in conjugio solvitur [597 1Kb] .« Item Hieronymus: »Sacerdotem quaerit Ecclesia, aut de virginitate sanctum, aut de monogamia ornatum.« Laudo enim, fratres karissimi, quod fratres Arialdus et Landulphus jam populis seminarunt, et conquaeri [598 1Kb] a desiderio omnium fidelium maxime sacerdotum et levitarum castitatem; sed »quis esse potest continens, nisi Deus det?« ut ait Augustinus in libro contra Paulinum et Eutropium [599 1Kb] (c. 11). »Caritas Dei, ut idem in eodem ait, quae multitudinem peccatorum cooperit [600 1Kb] , diffunditur in cordibus nostris non per nos ipsos, sed per Spiritum sanctum, qui datus est nobis.« Et item in eodem (c. 34): »Cum rex justus sederit in throno suae majestatis, quis [Col. 0934B] gloriabitur castum se habere cor, aut quis gloriabitur mundum se esse a peccato? Tunc ergo per ejus misericordiam justi ab hiis liberati [601 1Kb] plene perfecteque mundati, fulgebunt in regno Patris sui sicut sol, et cum [602 1Kb] plene atque perfecte erit ecclesia non habens maculam neque rugam.« Multa enim percurrens in Scripturis sanctis dixisse memini; sed hanc optionem damus vobis, quamvis injuste, quoniam non decet nisi solis episcopis hoc facere quod facitis, ut licentiam totius civitatis omniumque plebium plane perscrutando habeatis; quatenus trutinatis facinoribus, homicidiis parvulorum sine baptismate necem feraliter et innocenter incurrentibus, perjuriis ob mulierum amorem et sui defensionem, nec non adulteriis ac variis fornicationibus [Col. 0934C] tam juvenum quam virginum sacrarum, ac usibus quibus tota Christianitas per orbem universum usque modo diffusa feliciter Deum et hominem diligens fruitur, in judicio vestrarum animarum, ut possumus, committimus, ut sacerdotes, quos bigamos aut trigamos aut concubinarios inveneritis, aut deponantur aut dividantur. Illos autem quos secundum usus ecclesiae totius unius uxoris viros inveneritis, ne veniant in pejus dimittite: tantum strenue providete, ne jugum quod nostri majores olim ferre non potuerunt, calorem naturae humanae quam sit ad peccandum proclivis cognoscentes, ordini nostro intolerabiliter superponatis, memores evangeliorum Domini, qui cum videret suos discipulos a Pharisaeis legaliter redargui dicentes: [Col. 0934D] »Discipuli tui faciunt, quod non licet eis facere sabbatis (Matth. XII, 2), vellere spicas et manducare;« Jesus autem defendens eos, ut pastor bonus ait eis: »Non legistis quid fecerit David quando esurivit, et qui cum eo erant? aut non legistis in lege quod sabbatis sacerdotes in templo sabbatum violant, et sine crimine sunt?« Naturas [Col. 0935A] leonum quivis homo humiliare potest, hominis Deus, non bomo mutare potest. Unde Scriptura sacra: »Nemo potest mutare naturam, nisi qui eam fecit.«



Explicit [603 1Kb] oratio Ambrosii Biffi qui etiam Biffari, adversus Arialdum et Landulfum. Incipit Arialdi et Landulfi adversus Wibertum et Ambrosium.

25. (24.) »O patres et o fratres, ordine et dignitate ac gente prae ceteris Italiae totius primatibus in omnibus, si vigorem ordinis nostri in quantum ratio nostra exigit custodisse curavissetis, praeferendi! nos tamquam a talibus quae jam audivimus fastiditi, perplurimum congratulamur, quod tam sapienter atque discrete usque modo sermocinastis nobiscum. Bona est caritas, quae legis et prophetarum est plenitudo; bona est caritas, quae protoplaustos [Col. 0935B] per multa tempora suis peccatis exigentibus dampnatos a faucibus inferni clementer detraxit; beata est charitas, quae per summam Deitatis clementiam humanatam nos a poena primi hominis liberare misericorditer sataguit, et liberando secum in culpa nostri saeculi in aeternum gaudere concessit, qua discipulos suos dicens armavit: »Beati misericordes, quoniam ipsi possidebunt terram (Matth V, 7);« et item: »In hoc cognoscent omnes, quia mei discipuli estis, si dilectionem habueritis ad invicem (Joan. XIII, 35);« de qua dixit Apostolus: »Dilectio sine simulatione, odientes malum, adhaerentes bono (Rom. XII, 9).« Ago [604 1Kb] et autem, karissimi, nemo qui viderit fratrem errantem aliqua negligentia aut naturae infirmitate per quandam [Col. 0935C] conjugis conjunctionem, occasione palliata non corripuerit [605 1Kb] eum, jam non secundum caritatem, imo secundum injustissimam pietatem ambulat, et merito secundum quod ait Apostolus, de pernice [606 1Kb] judicabitur, vel de negligentia condemnabitur. Qui autem in dubiis rebus consuluit, ut nos hodie videmus, decet esse vacuum ab ira, ab odio, ac misericordia. Nam ira, ut sapiens magister ait, saepe impedit animum, ne possit cernere verum. De odio quid aliud dicam, quam quod evangelium dicens clamat: »Qui habet trabem in oculo suo, non potest ejicere festucam de oculo fratris sui;« at qui misericordiam ita exercet, ut justitiam funditus obliviscatur, jam non secundum caritatem ambulat; [Col. 0935D] unde Augustinus: »Si frater tuus vulnus habet in corpore, quod velit occultare, dum timet secari, nonne crudeliter a te sileretur, si misericordia motus taceres, et misericorditer judicaretur?« Et Apostolus: »Si videris fratrem tuum errantem, et non corripueris eum, de negligentia judicaberis, vel condempnaberis.« Vos dicitis, fratres: »Pauci sunt casti animo et corpore, et paucissimi sacerdotes virgines;« sed magis volo atque desidero cum [Col. 0936A] paucis in Christo coronari, quam cum multis in tenebris collocari. Non omnia possumus omnes, quia non aequaliter valemus, de quibus Apostolus: »Aliis datur sermo scientiae, aliis sermo sapientiae, aliis discretio spiritus, aliis genera linguarum, aliis interpretatio sermonum (I Cor. XII, 8), unicuique sicut divisit Deus mensuram fidei (Rom. XII, 3);« sed unusquisque nostrum, gratias Deo, ita scientia divinis et humanis superpollet, ut viae verae tramitem sive devium aut tortuosum sacris in Scripturis longo exercitio exercitatus cognoscere et se a principio liberare non valet, unde propheta: »Parate viam Domino, rectas facite semitas ejus (Isai. XL, 3).« Declinate, fratres, a viis vestris, perspicite quod Scriptura clamat, dicens: »Ve homini gradienti [Col. 0936B] duabus viis;« veniat sensibus vestris, fratres, quod prophetarum eximius clamat: »Viam veritatis elegi, judicia tua, Domine, non sum oblitus (Psal. CXVIII, 30).« Et item: »Viam mandatorum tuorum cucurri, cum dilatares cor meum (Ibid., 32).« Demus Deo honorem, et ipsum in corpore nostro portemus, mortificatis nobis ipsis in cunctis actibus saeculi, per quem mundo [607 1Kb] , ut ait Apostolus, crucifixus est, et ego mundo (Gal. VI, 14), qui cunctos legitime gloria et honore triumphantes inenarrabili in perpetuo coronat, animo et corpore eum diligamus, et primum pietate fraternitatis et sincerae caritatis amemus. Unde sanctus Augustinus in libro quem ad Hieronymum presbyterum facit [(125) 1Kb] , curialiter de pietate tractans dicit (c. 11): »Quid autem pietas nisi Dei [Col. 0936C] cultus? et unde colitur nisi ex [608 1Kb] caritate? Caritas igitur de corde puro et conscientia bona et fide non ficta, magna et vera virtus [609 1Kb] , quia ipsa est et finis praecepti.---Sicut mors animam evellit [610 1Kb] a sensibus carnis, sic caritas a concupiscentiis carnalibus.---Ubi ergo illa plena et perfecta erit, nihil ex vitio remanebit.« Testatus est, karissimi, domnus Guibertus apostolum dixisse: »Vinctus es uxori, noli quaerere solutionem (I Cor. VII, 27),« et ita est. Sed illud quod sequitur quare non dicit? videlicet »solutus es ab uxore, noli quaerere uxorem.« Protulisti sententiam Apostoli dicentis: »Unusquisque suam uxorem habeat:« ego autem dico »quibus licet.« Praeterea illud apostolicum animarum et corporum consilium audite: »Fratres, debitores sumus non [Col. 0936D] carni, ut secundum carnem vivamus; si enim secundum carnem vixeritis, moriemini, si enim [611 1Kb] spiritu facta carnis mortificaveritis, vivetis (Rom. 8, 12).« Dixisti quod de Vercellensi epistola placuit, sed illud quod sequitur, quare non protulisti, dicens in eadem (c. 62): »Nec interim [612 1Kb] ut filios in sacerdotio creare apostolica mutetur [613 1Kb] auctoritate; habentem enim filios [614 1Kb] , non facientem, nec conjugium [Col. 0937A] iterare.« Idem Apostolus: »Nemo militans Deo implicet se negotiis saecularibus, ut ei serviat, qui se probavit (II Tim. II, 4).« Item ad Timotheum: »Te ipsum castum custodi (I Tim. V, 22).« Mirum ac valde terribile est, ut sacerdos aut levita serviens operi conjugali hostias Deo offerre possit, cum angelus Dei sacerdos dictus sit: »Labia sacerdotis custodiunt scientiam, et legem requirunt ex ore ejus, quia angelus Domini exercituum est (Malach. II, 7).« Ita quid [615 1Kb] sancti canones dicant scitis, maxime cum dicit in quodam loco: »Sacerdotes qui duxerunt uxorem, deponantur.« Praeterea sacra Scriptura clamans dicit: »Fornicatores et adulteros judicabit Deus (Hebr. XIII, 4).« Oportet enim sacerdotem mundum nitidumque [Col. 0937B] indesinenter semper esse; si autem ulla mulieris vel sui tabe coinquinatus fuerit, holocausta offerre Deo non potest. Olim enim multa multis quadam injusta occasione, periculose tamen, concessa videntur. Nunc autem agere vos omnes expedit, ut via regia gradiamur, non declinantes a dexteris nec a sinistris. Video vos quasi armatos multis conscripturarum scientiis astare; sed scuta vestra in cucurbitarum folia vertentur, et gladii vestri in plumbum frigidum convertentur.«



Explicit [616 1Kb] oratio Arialdi et Landulfi; incipit Andreae sacerdotis decumani adversus Arialdum et Landulfum.

26. (25) »Fratres, et utinam fratres karissimi, caritatem et misericordiam, quas nunc et multotiens [Col. 0937C] vestris doctrinis inseruistis, ut ore denotastis, sic bonorum actuum exemplo confirmavissetis. Multa de caritate tui sermonis exordio habuisti, sed de quo fonte manaverint, verborum tuorum finis aperte denudavit: si enim ex caritate inchoavisses, in caritate, quae Deus est, finivisses. Unde in ventum tendis, cum in vento superbiae graderis. Dixisti: »Qui misericordiam ira exercet, funditus justitiam obliviscitur [617 1Kb] , jam non secundum caritatem ambulat.« Verum est; sed qui hoc facit, et taliter circa peccatores se habet, fidelis non est, nec dignus Christianus vocari. Tamen prospice, quod Dominus ait: »Misericordiam volo, non sacrificium (Matth. IX, 13);« et iterum: »Miserebor cui misertus ero, [Col. 0937D] et clemens ero in quo mihi placuero (Exod. XXXIII, 19).« Quod nos cum caritate, cum humilitate, cum patientia, cum benignitate, cum discretione, quae est mater virtutum, docere et admonere et suadere multa per tempora debuisti, nunc quasi dampnativos ac criminosos plagis saevissimis simulque cum tuis cathedris, lingua tamen incooperta, criminose castigas. Cujus exemplo haec omnia in nobis et in populo agis? Enim et nos multis cum temporibus et ordinem [Col. 0938A] nostrum pacifice ac caste degentes regebamus. Vituperando nos grave bellum civile nunc excitasti; praeterea audi Apostolum dicentem: »Deus non vult coacta servitia.« Et item: »Tu quis es, qui judicas alienum servum? suo domino stat aut cadit, stabit autem (Rom. XIV, 4).« Video enim, quod nemo te et ipsos quos super nos solitis illexisti sermonibus, a talibus revocare poterit. Sed terrere te debent bella civilia, homicidia, sacramenta ac perjuria inenarrabilia, parvulorum multitudinem multorum necem sine baptismate incurrentium, quorum membra et qualia [618 1Kb] et quanta hoc in anno in cisterna theatrali cum mundata a clocariis [619 1Kb] inventa sunt, paucis tamen condolentibus, ante tuos oculos habens. Et si mihi de natura humana non credis, maxime [Col. 0938B] non credis de ordine nostro, qui dum magis constringitur, amplius inlicitis accenditur: vel tibi, quod olim fuisti vel cras esse poteris, crede. Vetando unam et propriam uxorem, centum fornicatrices ac adulteria multa concedis. Praeterea vitium detestabile, ob quod quidam ex tuis simulantes sese caste vivere, uxoribus falsa religione dimissis, vitio imbuti detestabili, in theatro turpiter tracti et in fronte [620 1Kb] decocti sunt, te amice tangendo deterreat. Item intulisti domno Guiberto: »Solutus es ab uxore, noli quaerere uxorem,« sed illud quod sequitur, quare non dixisti? imo apostolo dicente: »Si autem acceperis uxorem, non peccasti, et si nupserit virgo, non peccavit.« Dixisti: »Ut ait Apostolus, debitores sumus non carni.« Ita est; non [Col. 0938C] enim ita carni servimus, ut spiritu et corpore tempore congruo Deo serviamus? Ob quam causam audi beatum Ambrosium [(126) 1Kb] ; ait enim in libro De bono conjugali (c. 25): »Continentia non corporis, sed animi virtus est; virtus autem animi aliquando in opere manifestatur, aliquando in habitu latet. (C. 26.) Et justificata est sapientia a filiis suis, qui vident continentiae virtutem in habitu animi semper esse debere; in opere autem pro rerum ac temporum opportunitate manifestari.« Diffamasti nos et ordinem nostrum Romae et civibus nostris male dulcoratis, ut tuam scientiam vel loquacitatem ostenderes, sed unde fructum bonum habere tu credis, ibi seminarium bonorum fructuum habere non poteris, [Col. 0938D] beato Ambrosio super Beati Immaculati tractatu attestante, qui ait (II, 25): »Periculum est non solum dicere falsa, sed etiam vera, si quis ea insinuet quibus non oportet. Quod vitium quadripartitum est, vel adulationis vel avaritiae vel jactantiae vel loquacitatis incautae, quia dum adulari vult aliquis ei, cui loquitur, effundit mysterium. Nonnulli etiam studio lucri, mercedem perditionis secuntur, ut tegenda silentio vendant loquendo: alii, ut plura nosse videantur [Col. 0939A] et scientiam suam jactent, aperiunt quod celare deberent, et [621 1Kb] dum sine judicio locuntur, verbum emittunt quod revocare non possunt,« de quibus Dominus: »Vos estis qui justificatis vos ipsos coram hominibus. Deus autem novit corda vestra (Luc. XVI, 15);« qui enim perdiderit divina, posteritatem animae suae seminariumque meritorum habere non poterit. O amice, si tibi a Deo fuerit commissum, ut omnia perficeres, Veritate attestante, deberes dicere »Servus inutilis sum:« si autem Apostolum imitaris, deberes sentire cum eo dicens (Rom. XV, 1): »Debemus nos firmiores imbecillitatem infirmorum sustinere, et non nobis placere. Unusquisque nostrum proximo suo placeat in bonum ad hedificationem.« Praeterea intellige, quid sanctus [Col. 0939B] dicat Gregorius (Homil. in Evang. VII, 4): »Superiores invicem, maxime eos, qui nobis contenti [622 1Kb] non sunt, proximos vestros attendite, quia et quos agere aliqua prava conspicitis, quae in eis lateant bona nescitis; magnus ergo unusquisque esse studeat, sed tamen aliquo modo se [623 1Kb] esse nesciat, ne dum sibi magnitudinem arroganter tribuit, amittat. Hinc enim de Saule superbiente per prophetam dicitur: Cum tu te parvulum conspiceres, ego te prae caeteris magnum feci [624 1Kb] ; quia vero tu te magnum conspicis, a me parvulus aestimaris.« Si enim per fragilitatem carnis, ut tibi videtur, peccamus, habemus beati Ambrosii consolationem; ait enim in libro De saeculi fuga (c. 11): »Si per fragilitatem carnis et mundi illecebras ita mentem nostram formare [Col. 0939C] non possumus, reverentia paternae [625 1Kb] prolis peccatum levemus. Caritas enim multitudinem peccatorum operit. Qui enim [626 1Kb] ad imaginem Dei esse non potuit, sit ad plenitudinem caritatis.« Ait enim in libro De poenitentia: »Regnat in nobis lex hujus carnis contraria legi mentis nostrae, et captivos nos in peccatum trahit, ut faciamus quod nolumus.« Item super Lucam (1, 30): »Non otiose statim [627 1Kb] in principio Genesis Dei jussum [628 1Kb] conjugium copulatur, nisi ut haeresis destruatur. Sic enim Deus conjugium probavit, ut jungeret;« in multis enim natura nostra cotidie febricitat. Unde sanctus Ambrosius super Lucam: »Febris enim nostra avaritia est, febris nostra libido est, eo quod ignitae sunt cupiditates;« unde ait Apostolus: »Si se non continent, nubant; [Col. 0939D] melius est enim nubere, quam uri (I Cor. VII, 9).« Multi ante homines casti et mundi esse videntur, sed ante Deum flagitiosissimis vitiis irretiti apparent. Unde idem super Lucam (I, 18): »Non semper [629 1Kb] enim omnis, qui justus est ante homines, justus est ante Deum. Aliter vident homines et aliter Deus; homo videt in facie, Deus autem in corde.« Enim [Col. 0940A] ut nos a laqueis mortis, quibus vita ista urgetur, liberati essemus, incurrimus minima, ut majora devitaremus. Multos enim laqueos, ut ait psalmista, in via hac superbi absconderunt (Psal. CXXXIX, 6). Et qui sunt isti laquei? audi sanctum Ambrosium super Lucam: »Oculus enim meretricis est laqueus peccatoris, laqueus in pecunia, laqueus in religione, laqueus in studio castitatis.« Separasti nos ab uxoribus nostris, tu qui es Apostolo justior, sanctior prophetis, mundior patriarchis, non justitia, non caritate, imo lanceis et ensibus durissimisque injuriis, quas legaliter ab initio christianitatis nostri antecessores, sibi et nobis vim propter vitium naturae facientes, tradiderunt. Unde si tibi et tuis placet, audi quid sanctus Ambrosius super Lucam dicit (VIII, [Col. 0940B] 4): »Quam periculosum est, si fragilem adolescentulae vel adolescentis [630 1Kb] aetatem errori peccandi criminose offeras! Audi legem Domini, cui obsecuntur etiam qui leges ferunt (c. 5): Quos Deus conjunxit, homo non separet. Ab initio autem Dei lex est. Quae [631 1Kb] est lex Dei (c. 7)? »Propter hoc relinquet homo patrem et matrem, et adhaerebit uxori suae, et erunt duo in carne una (Gen. I, 24); »ergo qui dividit [632 1Kb] uxorem, carnem suam scindit, legem dividit, separat corpus [633 1Kb] , et facit eos moechari. »Virginitas, ut ait beatus Ambrosius, suaderi potest, imperari non potest.« Quid igitur de illis respondebis, qui jam se per quindecim aut viginti annos conjugali thoro copulaverunt? Dixisti: »Fornicatores et adulteros judicabit Deus!« Aperte verum est; sed de fratribus tuis [Col. 0940C] quos tu vides tecum credere unum patrem habere, unam fidem catholicam tenere, unam et propriam uxorem venialiter uti dicens, peccasti: stat enim sanctus Ambrosius in Vercellensi epistola (c. 11): »Dicimus quod qui fuerit in Christo baptizatus, haberi jam non debeat fornicarius.« Forsitan adhuc illa sententia implicitus es, qua olim illi de Monteforti te imbuerant, qui omnem christianitatem mulierem non tangere et genus humanum sine semine virili apum more nasci dicentes, falsis sententiis affirmabant? Volo autem et ego atque desidero omnem ordinem ecclesiasticum mundum, nitidum, purum et sanctum; sed dicit apostolus: »Nemo potest esse mundus a peccato et sanctus.« Job videns humani generis fragilitatem, dicit: »Numquid fortitudo lapidum [Col. 0940D] fortitudo mea, aut caro mea aenea est? (Job VI, 12.)« Praeterea cum tu nos in multis diffamasti, et dicens clamasti, sacerdotem aliqua tabe attactum sacrificium Deo offerre non posse, debuisses cognoscere, quod Dominus in Apocalypsi dicit: »Ego sum Alpha et Omega, primus et novissimus: beati qui lavant stolas suas [634 1Kb] , ut sit potestas eorum in [Col. 0941A] ligno vitae, et portas civitatis intrent (Apoc. XXII, 13).« Sunt enim maculae, quae sola confessione lavantur, quam lavationem supradicta sententia Johannis significat. Quin etiam Domino attestante audi quae coinquinant hominem. Ait: »Non enim quae intrant in hominem coinquinant, sed quae exeunt de homine (Matth. XV, 11).« Adulteria, homicidia, perjuria sunt quae coinquinant hominem; scis enim, et satis, ordo clericalis in quid pronus sit ad peccandum propter incontinentiam. Unde sanctus Gregorius in Moralibus Apostoli sententiam affirmat dicens (XXXII, 39): »Et Paulus cum quosdam in ecclesia incontinentes aspiceret, concessit minima, ut majora devitaret [635 1Kb] , dicens: »Propter fornicationis causam unusquisque suam uxorem habeat (I Cor. [Col. 0941B] VII, 2).« Item in Registro secundo dicens ad Sabinum episcopum, inter multos verborum nodos, quaedam [636 1Kb] sacrilegis universo clero scribens dixit [(127) 1Kb] . »Praeter illa quae superius dixi, curae tuae sit eosdem fratres nostros episcopos adortari, ut subjecti in sacris videlicet ordinibus constituti, quod ipsi servant ad similitudinem modis omnibus servare commoneant. Hoc tamen modo adjecto, ut hii, sicut canonica decrevit auctoritas, uxores quas habent, irreprehensibiliter regant.« Dicis: »Cum uxoribus Deo servire non potestis.« Verum est, si plus Deo illam amaremus. Unde ipsa Veritas: »Qui amat patrem aut matrem aut fratres aut uxores, non est me dignus (Matth. X, 37);« quod enim sancti Patres de episcopis dicunt, tu inordinate intorques. Non enim [Col. 0941C] sumus, quod debemus; sed enim tales nos Deus amat, quales futuri sumus, non quales sumus, sicut ipse Augustinus in libro de Trinitate dicit: »Quales enim amat Deus, in aeternum conservat.« Item ipse Augustinus: »Et si exterius offerenda munera non habeo, intra memetipsum tamen invenio quod in ara tuae laudis impono. Quia qui nostra datione non pasceris, oblatione cordis melius placaris.« Nichil quippe Deo ditius voluntate bona. Item Augustinus contra Julianum in libro tertio: »In suo quippe genere curandum est, quod ad melius non potest erigi.« Dixisti: »Sacerdos qui duxerit uxorem, deponatur.« Bene dicis, et ego dico, si post acceptum sacerdotium duxerit uxorem, sui ordinis periculo [Col. 0941D] subjaceat, sin autem in sacerdotio unius uxoris virum inveneris, quid separas quod non licet? Cur enim dividis corpus? Da mihi Ambrosium sanctum doctorem nostrum, qui dividat uxorem ordinis nostri a viro, altero nolente; et credamus semperque teneamus. [Col. 0942A] Quin etiam quid sanctus papa Gregorius Teostitae patriarchae [637 1Kb] in Canobiis dicat, audite (ep. XI, 45): »Sunt quidam qui dicunt religionis causa conjugia debere solvi. Verum sciendum est, quia et si hoc lex divina prohibuit, lex humana concessit [638 1Kb] . Per se enim Veritas dicit: Quod Deus conjunxit, homo non separet. Quin etiam ait: Viro non licet dimittere uxorem, excepta fornicationis causa. Quis ergo huic coelesti legislatori contradicat? Scimus enim quia scriptum est: Erunt duo in carne una. Si igitur vir et uxor una caro sunt, et religionis causa vir dimittat uxorem vel mulier virum in hoc mundo remanentem vel fortasse ad illicita migrantem, quae est ista conversatio, in qua una eademque caro ex parte transit in [Col. 0942B] continentiam, ex parte remanet in pollutione?«

27. (26) Cum [639 1Kb] autem orantibus partis utriusque fandi terminus imponebatur, ecce quasi ex ira Dei Landulfus majorum corona furialiter consurgens, vultu pallido ac lingua stridenti, clerici cujusdam objurgationibus commotus, cum quo tamquam canis dentaliter rixatus fuerat, orationem fundere cupiens, omnibus nimia ejus commotione vetantibus, prosiluit. Itaque indignatione nimia ac ira magna, quasi ursa raptis catulis commotus, clamans se clericorum cultello velle interimi [(128) 1Kb] , furialiter ex secretario in theatrum prosiliens, omnibus convocatis plebeicis orationem incitativam permultum super ordines universos, astante tamen Herlembaldo, lacrimabiliter edidit. Quo audito, Herlembaldo adortante et tamquam [Col. 0942C] rex imperante, in manibus populi super sacerdotes illico fit concursus. Quod si ipsos in secretario aut [640 1Kb] in ecclesia, in quibus nullam exibebant reverentiam, comperissent, profecto ipso die gladiis et fustibus universos [641 1Kb] interemissent.

28. (27) Dei [642 1Kb] omnipotentis Patris et Filii et Spiritus sancti regnante clementia, ejusque dextera virtutibus et miraculis sedule et misericorditer coruscante super homines irrationabiles, et super Dei sacerdotes ab omni humano auxilio, Dei tamen fretos auxilio, destitutos, miracula invisa et inaudita apparuerunt. Quadam enim die cum sacerdos Liprandus, qui hominibus placiti Dei male nominati suspiciosus erat, ante oculos quorumdam apparens ad sancti Nazarii ecclesiam orationis causa abiret, [Col. 0942D] verbis nefandissimis objurgatus, fustibusque post eum summis cum latratibus projectis, in concavo altaris sancti Nazarii supra ejus corpus nimia animi angustia fugit. Unde cum quidam nefandissimus, impudentior [Col. 0943A] ceteris, turpissimis verbis gravissimisque impulsionibus ipsum alapizando, ut sui et suorum consimilium animos mulceret tamquam vesanos gentiles, extraheret, Dei virtute operante, in proximo omnibus membris contractis misere exaruit. Alius cum in ecclesia eadem sanctam Eucharistiam a sacerdote quodam in nativitate Domini timore ejusdem, non Dei amore acciperet, foris in muro, secta subversus haeretica, vidente tamen quodam fidele ac sacerdoti id ipsum nuntiante, immisit. Hoc audiens Dei sacerdos summa cum reverentia sanctum Domini corpus colligens recondidit; sed miser ille, qui sancti corporis indignus fuerat, usque in finem vitae suae ab omni cibo insatiabilis ac omnibus angustiis cruciatus, moriens non meruit habere [Col. 0943B] corpus Christi. Alii vero quinque cum sacerdotem quemdam ob mulieris occasionem turpiter distrahendo dehonestassent, ipso anno quasi canes mortui sunt. Quin etiam alius secta detestabili irretitus, cum sanctum incensum, quod sacerdos in Domini natale per singulas defert domos, hostio clauso ac introitu eidem vetando refutaret, nocte eadem veniente proxima diabolus, in scismate fidelissimus laborantibus, filium ejus e matris manibus diripiens vagientem ac in aera verberans, ipsum puerum emortuum demum evanescens cadendo dimisit.

29. (28) Ea [643 1Kb] tempestate (an. 1071, Mart.) audiens Herlembaldus, Gottofredum quem supra memoravi, de omnibus episcopalibus negotiis tam in clero quam in populo contra jus suum et velle intromittentem, [Col. 0943C] exercitu parato inmenso et nobilium parte circa Castilionem metando velud imperator composuit. Ubi cum per multos machinis et balistis praeliisque diversis frustra laborasset dies, multis e populo misere amissis ac Dei ira civitate Mediolani funditus tam in domibus quam in ecclesiis, tam in marmoribus quam in trabibus ardente, quod castris minime latuit, ab omni spe frustratus tristis recessit. Dum haec fuissent acta, parvo transacto tempore, Herlembaldus consilio Oldeprandi qui et Gregorius VII est vocatus edoctus, qui hujus placiti caput et seminarium erat, suis cum chateris, qui omnia etiam regalia negotia multoque tempore tranquilla conturbabant, sine virga et anulo ac regis consensu, cui Gregorius omnibus exercitiis insidiabatur, [Col. 0943D] archiepiscopum habere statuit. Qui Herlembaldus producens quendam Antonem sibique consentientem, coram omni multitudine ore suo et inlicito elegit (an. 1072, Jan. 6). Hoc videns majorum et minorum [Col. 0944A] multitudo tam suorum quam adversariorum, quae noviter fidelitatem imperatori juraverat, sumptis armis magnoque praelio Antonem noviter electum multis cum plagis et sacramentis archiepiscopatum inremeabiliter refutare fecit. Alia vero die cognocens Herlembaldus, inopinate se et improvide delusum [644 1Kb] , sparsis argenteis totam civitatem armatus obtinuit [(129) 1Kb] . Interea cum Herlembaldus quasi papa ad judicandum sacerdotes, rex ad conterendas gentes, urbem jam jamque ferro [645 1Kb] et auro et juramentis multis et diversis superasset, cui nobilium nemo resistere poterat, Dei ira quam jam cum suis merebat . . . [646 1Kb] detorta sibi velut gladius bisacutus obinata [647 1Kb] est. Nam Landulfus cum se jam a spe archiepiscopatus, qua antea speraverat, frustratus [Col. 0944B] comperisset, auri et honoris ultra modum ambitiosus, gravi incidit contristatus infirmitate. Qui moriens, linguam quasi bovinam orribilem, qua multum offenderat, quae coopertorium non habebat, cui tormenta aperte parabantur, emisit. Demum ad sepulcrum ductus, donec ejus crura velut olim latronum fracta sunt, concludi minime potuit (circa an. 1061).

30. (29) At [648 1Kb] Arialdus, cum inter paschalia solempnia (an. 1066, Mai. 29---Jun. 1) ecclesia Mediolanensium letanias devote celebraret, praedicando ac cum clericis rixando, nullum jejunium in istis diebus sancto asserente Ambrosio fieri debere, et carnem et vinum legaliter his tribus diebus posse comedere, firmabat. Quibus per civitatem auditis [Col. 0944C] atque dictis letaniis interruptis, praelium magnum a partibus utrisque adorsum est. His itaque praeliantibus multisque gladiis ac lapidibus vulneratis, sex in bello viri cadentes mortui sunt. In his itaque, lector, cujus discretionis cujusque scientiae cujusque continentiae fuerit, certissime comperire et investigare valebis. Scimus enim et vere scimus, Arialde, quia in his quinquaginta diebus nullum jejunium nescit ecclesia imperare, sancto Ambrosio [(130) 1Kb] cum multis sanctis attestante. An ignoras, quid Veritas veritatis clamat: »Non possunt filii sponsi jejunare quamdiu est cum illis sponsus; sed cum ablatus fuerit sponsus ab eis, tunc jejunabunt in illis diebus (Luc. V, 34). Credimus enim, apostolos post Domini ablationem, cum coelos ascendit, usque ad sancti Spiritus [Col. 0944D] adventum in Hierusalem orantes jejunasse; sed utinam orationem, quae in portis nostrae legitur civitatis omni coram populo [(131) 1Kb] , a sancto ordinatam Ambrosio et scriptam, ecclesiae totius firmamentum [Col. 0945A] intelligeres, et illud quod in ejusdem Vita [(132) 1Kb] legitur: »Omni tempore vitae suae jejunabat, praeter sabbatum et dominicam et festum celebriorum martyrum, crederes! Dum haec acta fuissent, Arialdus videns urbem immanissime adversum se nimio mortuorum dolore et discordiae quotidianae divortio commotam, omnia quae antea suis exercitiis facta et commota fuerant, cordetenus reminiscens, iter quo clanculo fugeret paravit. Qui nocte fugiens, juxta locum Legnani [(133) 1Kb] a manibus fidelium domnae Olivae, domni Guidonis neptae, tentus et captus est (an. 1066, Jun. 27). Cumque vultu ejus in arce Aronae repraesentatus fuisset, eadem ilico imperante, patrui sui dolorem reminiscens, in insula quadam juxta Lacum Majorem [(134) 1Kb] secretissime ductus [Col. 0945B] est; ibique interrogatus, si Guidonem teneret archiepiscopum [(135) 1Kb] quem ecclesia Romana pallio et cardinalibus firmaverat, respondens et dixit: »Donec enim linguam in ore portavero et animus incolumis fuerit ac mens mea serena, nec tenebo ipsum pro archiepiscopo nec habebo.« Hoc dicto vernulae Olivae furialiter in eum prosilientes, linguam ejus desub mentonem trahentes, in insula semimortuum reliquerunt. Quin etiam altera die (Jun. 28), jubente eadem Oliva, ne a suis mortuus vel vivus inveniretur et ab Herlembaldo durissime ipsa obsideretur, in arce Trevali [(136) 1Kb] in apotecha sancti Ambrosii cautissime abscondentes humaverunt defunctum [649 2Kb] . Transactis vero aliquantis diebus, ejus cadaveris foetor castellum omne, ita ut omnes nausiarent fugientes, [Col. 0945C] occupavit. Itaque hujus sceleris conscii magno timore territi, ne ob hoc cadaver invenirent, summo cum labore apotecham ipsam aqua usque umbilicum, coarctantes foetorem, repleverunt [(137) 1Kb] . Hiis itaque, ut audistis, ambobus exanimatis in linguis, Deus [Col. 0946A] qui omnia videt omniaque suo dispensat judicio examinatione aperto . . . [650 1Kb] intentionis furialiter illorum verba fuerunt, apertissime declaravit. Hoc facto nequiterque peracto, cum jam hujus rei eventus umbratim et non ut veritas habebat, ad Herlembaldi aures pervenit (an. 1067), gente illico coadunata immensa obsidendam Olivam, omnium fere nequissimarum artium maximeque incantationum scientia fultam, in corpus Arialdi [(138) 1Kb] ut sine mora ei traderet sataguit. Igitur legatis ad eandem directis ac castris in prato Rocho [651 1Kb] consedentibus, nocte superveniente eadem vox quaedam fantasticae imaginis vento supervolante tenui audientibus universis insonuit [(139) 1Kb] dicens: »Currite, currite ad ripam Ticini! currite currentes, quoniam in loco in ripa [Col. 0946B] Ticini sanctus noster Arialdus nobis repraesentandus ecce advenit.« Quo audito angelicam vocem universi credentes, magno cum clamore castris relictis omnibus [652 1Kb] ad locum praedictum cucurrerunt. Quo cum celeri [653 1Kb] cursu ivissent, corpus jamdiu truncatum mulieris [654 1Kb] fere emarcidum, minimeque propter aquam in qua jacuerat foetens, cui omnia membra cujuscunque sexus marcuerant, orribile nimis ac visu teterrimum, illis traditum est. Itaque multis dubitantibus, multisque congaudentibus, plurimisque credentibus, tandem pallio superimposito in lectica compositus est (Mai. 17). Quo assumpto et quasi levita cum stola ornato, summis cum letaniis magnisque exaltationibus plurimisque confrequentationibus in monasterio sancti Celsi humatum est [655 1Kb] [Col. 0946C] (Mai. 27). Hiis itaque peractis, Herlembaldus suis cum omnibus magnisque ceremoniis quasi novum martyrem venerantes, fantastica delusi imagine, ut postea in tempore quarti Anselmi archiepiscopi apparuit, sedule ac devote colebant. Cum enim post [Col. 0947A] biennium [656 1Kb] suae consecrationis [(140) 1Kb] domnus Anselmus Arialdi ossa et corpus qualiter male olim in veritate fuissent humata comperisset, curialiter cum paucis clericis ad locum tendens, ossa quae habere potuit colligens, in ecclesia sancti Dionysii humavit (an. 1075). Ea tempestate cum capitanei, quos Herlembaldus a civitate suis cum factionibus expulerat, parati mori quam inhoneste vivere, viribus reintegratis urbem paulatim intrantes, cives quos habere poterant, secum stare ac feudi retinere jurejurando affirmabant. Pauco autem tempore cum ordinarii sanctum crisma ad sancti pascae fontes consecrandos devote adduxissent, ab Herlembaldo fustibus et terroribus [657 1Kb] constricti atque coacti, in sancto sabbato ipsum in theatro duxerunt. Quo [Col. 0947B] ducto, cum [658 1Kb] diu super hoc negotium adversus illos pessime detrahens ac nova nomina inhonesta illis imponens Herlembaldus concionaretur, furiis saevissimis commotus, sanctum crisma ab illorum manibus summa cum vituperatione diripiens ac ipse suis manibus in terram effundens, pedibus et fustibus multorum quasi lutum nullam reverentiam divinis sacramentis habentium conculcari fecit [(141) 1Kb] . O gens sine Deo, et o placitum sine vero! Sacramentum hoc per verbum Dei consecratum quid offendit? »Accedit enim, sicut beatus Ambrosius [(142) 1Kb] dixit, verbum ad elementum, et fit sacramentum,« et quid dicat Augustinus sanctus, intellige: »Quamvis impudici et immundi sint qui [Col. 0947C] operantur, ipsa ejus sanctitas pollui non potest, et quod verbis evangelicis et per adulteros et in adulteros sanctum est.« Quid de gente vesanissima a Deo oblita dicam? Dei ira super civitatem apertissime multis judiciis emittente, sancto baptismo sancti pascae criminose interrupto, ventum est ad diem majoris ebdomadae, quo capitanei jam non private, sed publice sui fedi [659 1Kb] ac proprietatis retinendi curiose satagebant. Dum haec agebantur, Herlembaldus haec omnia suo studio parari existimans, et animam jam esse in manibus dijudicans, solus quasi dux theatrum suos confortando ac cohortando ad bellum regens praelii necessaria ordinabat; quin etiam in primis sibimet vexillum, milites et pedites exinde, qui [Col. 0948A] scalas ad capiendas domos et cellaria machinasque diversas portarent, ordinabat. Praeterea secrete ordinavit balistas ac fundibularios, scalas triangulares ferratas inferius per semetipsas stantes cubitorum viginti. His itaque compositis ac oratione facta luculenta, in qua suis magnas divitias coelestes et humanas honoresque maximos promittebat, praecepit militibus ceteraeque multitudini, ut armati in theatro dato signo citissime convenirent. Ac ab altera parte capitanei cum populi parte, cui Herlembaldi intentio innotuerat, viri cognoscentes industriam praeliique calliditatem, ac bellum civile adversum sese curiosissime praeparari, sibi et filiis ac uxoribus necem turpissimam inferri timentes, paulo citius Herlembaldo ad bellum armati et viriliter praeparati sunt. Hoc [Col. 0948B] audiens Herlembaldus, loricam admirabilem indutus equum ascendens feriendum, ac ipse manu vexillum tenens, cum paucis armatus et Leoprando sacerdote, qui et ipse crucem manu gestabat propria, non ut bellum sedaret, sed ut bellantes suos potius incitaret hostibus, et ipse hostis exiliens ac barba e lorica extracta, ut terrori magis foret, sese dedit. Cum autem hic primus suis non expectatis armatis et signo dato, perplurimum suis confidens viribus, maxime quia ante e civitate illos fugaverat, bellum initians, lanceis ac ensibus perfossus primus et inter primos cecidit [660 2Kb] . Sed effecto bello ac Dei misericordia paucis mortuis, ac sine multorum strage, quam quidam ex ipsis magnis firmabant assertionibus, devictis atque fugatis omnibus, quos non Dei caritas [Col. 0948C] sed mala res armaverat, solus sacerdos e clericis qui dissidii totius fomentum fuerat, Leoprandus, naso et auribus post aliquot dies mutilatus, gaudio immenso civitas tota paceque adepta repleta est. Si enim civitatis totius meritis exigentibus victoria hostibus data fuisset, et frequentes armati aliquanto citius convenissent, ut profecto comperimus, machinis rerum diversarum inventis, quae hujus erant ordinatae flagitii, ut illi cives qui angustiis arctabantur asserebant, ipso die pars tota nobilium quasi Sillae vel Marii tempore cum populo sibi favente gladiis diversisque tormentis funditus interisset.

31. (IV, 1.) His [661 1Kb] autem causis, quibus hi tres [Col. 0949A] cum paucis vitam finiere humanam terminatis, a quo fonte haec universa epistolis multis intercurrentibus manaverunt, posteris fidelibus et hanc ecclesiam diligentibus ut sibimet praevideant, cetera fideliter enucleare curabo. Igitur comitissa Matildis [662 1Kb] cum jam duobus fratribus emortuis, quos Henrici IV imperatoris calliditate occisos fore credebat, sese solam superstitem videns, serpente qui olim protoplaustos in paradiso Dei decepit callidior, ipsum quaerens imperatorem a regno privare, dolis acutissimis non armis laborans, septimo [663 1Kb] adhaesit Gregorio. Quae cum antea [664 1Kb] virgo Gigonem virum prudentissimum Nurmandiae ducem maritum duxisset, per paucos annos morata [665 1Kb] , sese jam poenitens dominii dominum habere, cum vernula consciliata [Col. 0949B] fidelissima, ipsum ad eloacam super lacum sedentem per podicem interimi ense cautissime fecit. Haec enim cum totius fere Tusciae et usque Romam comitatus sui potestatem sola exerceret, pacto secretissimo cum Oldeprando, qui tunc diaconi apicem Romanae Ecclesiae regebat, necnon qui [666 1Kb] plurimis Romanis ossibus Albini et Rufini sparsis [(143) 1Kb] , quatenus sine consensu imperatoris in pontificatu Romano eligeretur et consecraretur, operam dedit (an. 1076. Feb.). Itaque electo Oldeprando et idem consecrato Gregorio, parvo moratus tempore in synodo prima et domnae Matildis conscilio sine advocatione ulla Henricum excommunicavit imperatorem, parvissimis datis induciis, nisi investituras episcopatuum omniumque abbatiarum ipse refutaret. [Col. 0949C] Exinde cum haec omnia sibi favere vidisset, et maxime quia Mediolanum Herlembaldus cum suis omnibus cathedris [667 1Kb] sibi quasi Apostolico summis cum gaudiis in omnibus deserviret, multis epistolarum ammonitionibus ammonitus, necnon comitissae Matildis quamplurimis adulationibus accensus, super hujusmodi negotium sedule insistens, canones et registrum, ut clerici qui investituras de manu imperatoris acciperent, ab officiis deponerentur, primus sataguit. Demum ecclesiarum universarum ac saeculi totius pace et concordia spreta, illecebrarum facetiis ac diligentia Matildis, cum qua et ipse ridebat, coronam admirabilem lapidibus pretiosis intestam Saxoniae duci Redulfo, quatenus se de imperio Romano contra [668 1Kb] Henricum IV regem intromitteret, [Col. 0949D] misit; asserens se multis excommunicationibus excommunicaturum, et ejus armis admirabilibus ac Saxonum illius gladiis viriliter pugnaturum. Hic enim Redulfus Saxoniae ipsum ducatum, ipsius fere [Col. 0950A] totius terrae thetrarcatum [669 1Kb] , ab imperatore Henrico fidelitate sui imperii ac totius sui honoris acceptam usque ad hoc tempus humiliter ac devote tenebat. Cum haec omnia ad imperatoris aures seriatim pervenissent, inmanissima ira ac dolore commotus, hanc clandestinam pestem inopinate super se insurgentem videns, adversus Redulfum sibi et regno fere jam imminentem sibique perjurium, qui etiam totam Saxoniam adversus eum armaverat, cum suis omnibus quos habere potuit, arma suscepit. Quamobrem gente utrarumque partium inenarrabili coadunata, praelium est tale commissum atque perfectum, quale nec literis cognovi nec oculis vidi nec auribus audivi, nec aliquis nisi qui interfuit credere potuit. Quo enim bello cum antea biduum suis cum omnibus in [Col. 0950B] ingressu Saxoniae castris consedentibus universis imperator sederet, hoc tale dedit praeceptum, ut in primo die belli, quicquid sive prosperi, sive adversi adveniret, nocte superveniente eadem ignes tres accenderentur, »quatenus omnes qui dispersi fuerint ac variis eventibus, ut in bello solet, divisi fuerint, conveniant, ac demum ad ignem majorem ad me in unum conveniant, seseque colligant, sive ad insequendos hostes, sive ad praelium restaurandum.« Ubi cum in primo bellorum concursu viginti milia militum electorum in petra ordinando ac praemittendo amisisset, et ab hostibus velut olim Jonas in mare a ceto absorti fuissent, suis cum omnibus militibus praeter illos, quibus lancea, in qua Dei clavus erat inclusus Romani imperii stabilimentum ab [Col. 0950C] hostibus durissimis, curabatur, citissime occurrit, et occurrendo multos liberavit virtute. Itaque cum reges utrique velut leones ferocissimi feraliter praeliantes eminus convenissent, tota die neutra parte victoriam adepta, gladiis ferocissimis invicem saevientes ac utrarumque partium strage facta innumerabili, dies pervenit ad noctem. Igitur focis accensis tribus, ac omnibus qui dispersi fuerant militibus congregatis, imperator multitudinem universam quam colligere gregatim potuit, multis cum lacrymis cohortari ad praelium, flammivomos oculos nimia ira habens, vilissime coenatus, coepit; et exinde qualiter propria dextera pugnasset, nervis ejusdem a capulo ensis summa virtute Saxones truncando nudis apparentibus ostendens, regaliter [Col. 0950D] universam cohortans multitudinem, dona vivis et mortuorum filiis ac filiabus regalia promisit, mallens mori quam a suo perjuro vinci, mallens sui et suorum militum corpora viriliter truncari e praelio, [Col. 0951A] aut campo miscere. Cum altera autem dies venisset, imperator Henricus summo die crepusculo suorum militum universorum viribus collectis et animatis, et domno Tealdo sanctae Mediolanensis ecclesiae notario [(144) 1Kb] lanceam ipse custodiente, cum viginti mille militibus hoc in praelio nimia cupiditate anelantibus, armatorum virtute et animorum sagacitate hostes unanimiter continuo invadendo, fortiterque lanceis et ensibus atque sagittis feriendo in fugam convertit. Demum utrarumque partium strage per duos dies facta hominum innumerabilium, ac rege perjuro Redulfo emortuo a milite imperatoris, qui et ipse in campo inter mortuos jacebat, elevans se graviter vulneratus. . ipsius, et. . [670 1Kb] tota ense Teutonico truncavit, necnon sexaginta militibus electorum [Col. 0951B] nobilium virorum, qui inter tantam stragem jussu imperatoris collecti cognosci potuerunt, acervatim combustis, imperator per quatuor dies intrans cum furore Saxoniam, omnes quos habere potuit, tam mares quam feminas, mutilando detruncavit.

32. [671 1Kb] (IV, 2.) Post paucos interea dies clerici et laici Mediolanensium communicato ex communi conscilio, eorundem civium [672 1Kb] malorum, callidorum et simulatorum, qui provocant iram Dei, faece eliminata, sectarumque nequissimarum errore purgato, clericorumque multorum zinzaniis fugatis, tres viros diacones et notarium ad imperatorem, ut quemcumque anulo et virga laudando consentiret, archiepiscopum tenerent, unanimiter direxerunt. Quod ideo Romano imperatori ab Apostolico multisque [Col. 0951C] episcopis olim concessum est, quatenus cum unaquaeque civitas unius sacerdotis vel levitae electionem canonice facere deberet [673 1Kb] , ut Romae multisque aliis civitatibus evenisse cognovimus, duas multo cum sanguine electiones facere satagebat. Quibus curiae regali representatis, imperator tacite quid isti aut Thealdus, quem diu animi et corporis scientia praepollentem cognoverat, valerent recogitans, tandem domnum Thealdum virum valentissimum, ex regia camera honorifice ornatum, ac anulo et virga sublimatum, cunctorum astantium vocibus laudatum, praesentibus civibus et absentibus universis dedit, atque ut honorifice Mediolanum reciperetur ac haberetur amicabiliter imperavit. Post paucos autem annos imperator omnium suorum malorum [Col. 0951D] caput atque fomentum Romae fore conspiciens, ut ipsam civitatem atque Gregorium sibi adversantem sibique omnibus modis insidiantem obsideret, inenarrabili militum multitudine necnon episcoporum multorum corona vallatus venitin Italiam. Ubi cum pervenisset, et de eligendo pontifice primates [Col. 0952A] consulerent Romano, et domnum Thealdum [674 1Kb] id ipsum recusantem eligere universi disposuissent, Guibertum Ravennatensem archiepiscopum simulque cardinalem elegerunt, ac electum summa cum diligentia et cunctorum laude ipsum dementum [675 1Kb] Graecis facetiis affluentem summa cum devotione consecrarunt [(145) 1Kb] [an. 1081]. Hoc facto imperator cum universa multitudine et Pado nimio gelu rigidus ipsum et militiam universam tamquam serviens sustinente, ac domno Thealdo [676 1Kb] omnibus cum suffraganeis, praeter illos quos ipse Gregorius inlicite saeva interjocante pathalia, quam ipse incitaverat, a beati Ambrosii ecclesia abraserat [(146) 1Kb] , quam ob misterium Ambrosianum, quod ultra fas et nefas oderat, et militibus mille et electis [Col. 0952B] quos ipse summis et ex propriis dispendiis ducendo alebat, in mense Decembris (1082) Romam castris ordinatis universis consedit. Ubi cum per menses septem imperator frustra armis et machinis laborasset, die quadam incompensate accedit, dum Teutonici universi gentesque diversae a bello laxatae quiescerent in castris, duo viri audacissimi, domni Thealdi et sancti Ambrosii de familia, pistor nomine Amizo, et camerlengus hostium camerae diu noctuque custodiens Ugo nomine, praelio et causis audacissimis assuefacti, armis et gladiis viriliter accincti, clanculo civitatis munitiones necnon et custodes turrium et murorum qualitates perscrutari cupientes, mutuo animati paulatim ac pedetentim murum machinis ex parte eruderatum ascenderunt (an. 1083, [Col. 0952C] Jun.). Qui videntes civitatis custodes dormire ac universa silentium tenere, gladiis illico evaginatis audacter alios truncabant dormientes, alios e turribus projiciebant inermes. Hoc facto, protinus sese e turribus ostendentes, signum scutis secretissime ut sibi imperator citissime occurreret faciebant. Domnus interea hoc videns Thealdus, pavore suorum attactus virorum, ut imperator citissime sibi et suis occurreret adortatus est. Itaque imperator indignatis Teutonicis, gens invida Longobardis, omnibus ilico armatis militibus urbem paucis truncatis cepit; quin etiam ipsum Gregorium insequentes, in locis tutissimis et turritis in veteri Roma semetipsum colligentem obsiderunt. His ita gestis, imperator domni Thealdi 3. Kalendas Julii magnifice in auro [Col. 0952D] et argento novis honoratis militibus, quorum audacia atque exercitiis Roma capta imperatori subjacuit, ac ceteris primatibus diversis exaltatis muneribus, variis fultis honoribus, cunctis gratiam dedit, solos secum Teutonicos retinens in palatio sedit caesariano.

[Col. 0953A] 33. (IV, 3.) Interea [677 1Kb] Gregorius sese videns a civibus et a quampluribus cardinalibus destitutum, omnique spe auri et argenti amissa, e quibus sancti Petri regias et cancellos et altaria decrostando nudaverat, qua secum Romanos tenuerat bellicantes, magis diligentes aurum quam apostolum Paulum, nec non locum in quo fugerat ipse nimia ac diuturna nocturnaque obsidione exire non posse, ad Robertum ducem Apuliae legatos, ut sibi quamcitius posset gente coadunata immensa, et sancti Petri regalibus illi refutatis, subveniret, cautissime et secretissime misit. Hic enim Apuliam et Caravriam multasque civitates marinas, exiens Nurmandiam, cujus miles pauper cum suisque sociis fuerat, noviter et injuste cum suis multis criminibus invaserat. [Col. 0953B] Igitur gente coadunata inmensa et Saracenis omnibus quos habere potuit, in paucis diebus Romam veterem, Romanis sese ac filios ac uxores minime tuentibus, Rufini et Albini reliquiis deficientibus armata manu Robertus [678 1Kb] intravit (an. 1084, Mai). Quo ingresso, post aliquot dies imperatorem Urbem exiisse invenit. Itaque gens diversa de Deo ignara, sceleribus ac homicidiis edocta, adulteriis variisque fornicationibus assuefacta, omnibus criminibus, quae ferro et igne talibus agi solet negotiis, sese furialiter immerserat; quin etiam virgines sacratas corrumpentes miserorumque Romanorum uxores incestantes, ac anulos ejus earum digitulis detruncabant. Quid multa? tribus civitatis partibus [Col. 0954A] multisque palatiis regum Romanorum adustis, Gregorius demum filiis male crismatis filiabusque pejus consecratis, cui jam spes ulla vivendi in civitate non erat, ab Urbe exiliens cum Roberto Salernum profectus est. Ubi per pauca vivens tempora, tamquam malorum poenam emeritus interiit (an. 1085, Mai. 25).

34. (IV, 4.) Cum [679 1Kb] haec agebantur universa, et clericorum scisma laicorumque furialia praelia principatum tenerent, quidam sacerdos Anselmus nomine, quem domnus Thealdus in sacerdotio consecraverat, quadam die in sancti Mauritii vigiliis, dum omnium sanctorum collectam, sanctae Mariae vespero finito, ante altare sanctae Mariae ad Funticulum [(147) 1Kb] summa cum reverentia diceret, videntibus clericis tamquam mortuus, vultu tamen coloratus pulsantibusque [Col. 0954B] fibris, cadens occidit. Quo audito multi ex civitate utriusque sexus exeuntes, visu videbant mirabile omnibusque terribile. Cumque multorum turmae turmatim ad hoc convenissent inauditum, alii credebant fictitium, alii pedes subula vel acu secure quasi mortuo pungebant. Factum est autem in altero die circa meridiem, videntibus multis ac stupefactis, quasi ab angustiis liberatus, clamans poenitentiam, spiritu restaurato sibi sese velocissime erexit: qui multa tormenta incredulis ac usurariis incredibilia, et honores et gloriam quae super sanctos vidit viros, prout potuit, angelo sibi haec omnia ostendente, qui spiritum ejus per diversa portavit, lacrimis multis patefecit.


[Col. 0953] Explicit liber Historiarum Landulfi historiographi [680 1Kb] .



APPENDIX AD LANDULFUM.




[Col. 0953]
I. CATALOGUS ARCHIEPISCOPORUM MEDIOLANENSIUM. EDIDERUNT L. C. BETHMANN ET W. WATTENBACH.
(Apud PERTZ, Monumenta Germaniae historica, Script., tom. VIII, pag. 101.)





MONITUM.

Arnulfi et Landulfi Historiis subjicimus catalogum ad eumdem cum illis terminum deductum, scilicet ad archiepiscopum Thedaldum; quem ex tribus proponimus codicibus:

1) Ambrosianus C. 133 partis inferioris, olim P. 246 et B. 245 signatus, membr. fol. ante Vitas sanctorum et sermones beati Ambrosii exhibet catalogum, continuo calamo deductum usque ad secundum Laurentium, in quo calamus quidem mutatur, sed manus eadem manet et continuo pergit usque post Guidonem [Col. 0955] a. 1075. Haec omnia igitur ex antiquiore fluxerunt a duobus saltem confecto, ut jam Papebrochius vidit. Priorem partem usque ad Laurentium a. 573 ob sermonem in omnibus aequalem unus composuisse videtur; altera a. 573-1075 alium auctorem sive mavis plures satis prodit vocibus »episcopus, obiit, sepultus est.« Reliqua vero a. 1075 - 1206 in codice a diversis adnotata sunt vario tempore, prouti decedebant archiepiscopi, autographa igitur narratisque plerumque aequalia. Edidit primus Mabillon in Museo Italico I, 2, 109; deinde egregie illustravit Papebroch. in Actis SS., 7 Maii, p. 54; nos iterum proponimus ex ipso codice, quem flagitantibus nobis diligentissime examinavit atque in usus nostros conferri curavit vir admodum reverendus Bartholomaeus Catena, bibliothecae Ambrosianae praefectus, cujus insigni benevolentiae acceptum referimus, quod et catalogum accuratius hic proponere et de varia ejus scriptura certa afferre jam potuimus.

2) Ipse catalogus in 1. cum ad annum demum 1126 deductus esset, transcriptus fuit in alio codice metropolitano, de quo v. supra pag. 4, n. 5 jam deperdito, unde edidit Muratorius SS., IV, 141. Scriba in verbis multa mutavit, quae omnia adnotare inutile judicavimus; quaedam de suo adjecit, quae accurate attulimus; post Olricum ab a. 1126 proprio Marte pergit usque ad a. 1176.

3) Idem catalogus ex ipso codice 1 circa initium saec. XIII in libro capituli Mediolanensis qui dicebatur Beroldus exceptus fuisse videtur ibique a variis continuatus et prosa et versu, auctus quoque prooemio de Barnaba primo episcopo. Hic Beroldus quidem intercidit; at a. 1296 vel paulo post Joannes Boffa integrum catalogum cum continuationibus inde manu continua exceptum inseruit Novo Beroldo a se jam intra a. 1265 et 1269 confecto; cui alius quidam post a. 1371 paucula in fine adjecit. Ex hoc Novo Beroldo catalogum usque ad a. 1262 jam ediderat Muratorius SS. Ib; 228; nos damus integrum, prouti Bethmannus noster excepit a. 1845, viro reverendissimo Francisco Rossinelli canonico Mediolanensi et librum et locum gratiose concedente, cujus viri praestantissimi singularem humanitatem hac opportunitate data praedicare gratum nobis est officium.

Annos Domini, in codicibus non obvios, margini ascripsimus ex computatione Papebrochii Saxiique, etsi plurima incerta manent; postea comitis Giulinii rationes secuti sumus.



INCIPIUNT NOMINA EPISCOPORUM MEDIOLANENSIS CIVITATIS [681 3Kb] .
[Col. 0955]

    [Col. 0955] (53) Anatalon 682 1Kb] sedit annos 13, depositus est [683 1Kb] 8 Kal. Oct. [684 1Kb] .
    [Col. 0956] (61) Gagius sedit a. 2, depositus est 6 Kal. Oct. ad [685 1Kb] Concilia Sanctorum [(148) 1Kb] .
    [Col. 0957A] (97) Castricianus sedit a. 41, depositus Kal. Dec. ad Sanctum Johannem ad Conca.
    (138) Kalimerus sedit a. 53, depositus pridie Kal. Aug. [686 1Kb] .
    (193) Monas sedit a. 59 [687 1Kb] , depositus 8. Kal. April. ad Sanctum Vitalem.
    (303) Mirocles [(149) 1Kb] sedit a. 22, depositus pridie Kal. Decemb. ad Sanctum Victorem [688 1Kb] .
    (282) Maternus sedit a. 12, depositus 15. Kal. Aug. ad Sanctum Naborem.
    (331) Protasius sedit a. 25, depositus 8. Kal. Decemb. ad Sanctum Victorem.
    (315) Eustorgius sedit a. 17, depositus 14. Kal. Oct.
    (355) Dionysius sedit a. 14, depositus 8. Kal. [Col. 0957B] Jun. [689 1Kb] .
    (374) Ambrosius sedit a. 26, m. 4, d. 5, depositus die 5. mensis Aprilis [690 1Kb] .
    (398) Simplicianus sedit a. 10 [691 1Kb] , depositus 18. Kal. Sept. [692 1Kb] .
    (399) Venerius sedit a. 9, depositus die 4. mensis [693 1Kb] Maii ad Sanctum Nazarium.
    (408) Marolus sedit a. 15, depositus 9. Kal. Maii ad Sanctum Petrum [694 1Kb] ad Sanctum Nazarium.
    (423) Martinianus sedit a. 30 [695 1Kb] , depositus 4. Kal. Jan. ad Sanctum Stephanum [696 1Kb] .
    (432) Clicerius sedit a. 18 [697 1Kb] , depositus 17. Kal. Octob. ad Sanctum Nazarium.
    (438) Lazarus sedit a. 11, depositus 14. die mensis Martii ad Sanctum Nazarium.
    [Col. 0957C] (449) Eusebius sedit a. 17, depositus die 9. mensis Augusti [698 1Kb] ad Sanctum Laurentium.
    (465) Gerontius sedit a. 6, depositus die 7. Maii [699 1Kb] ad Sanctum Simplicianum.
    (470) Benignus sedit a. 8, depositus [700 1Kb] 10. Kal. Decemb. ad Sanctum Simplicianum.
    (477) Senator sedit a. 3, depositus 4. Kal. Junii ad Sanctam Eufimiam [701 1Kb] .
    (480) Theodorus sedit a. 9, m. 8, d. 17, depositus [Col. 0958A] 5. Kal. Aprilis [702 1Kb] ad Sanctum Ypolitum [703 1Kb] .
    (490) Laurentius sedit a. 22, depositus 8. Kal. Aug. ad Sanctum Cassianum [704 1Kb] .
    (512) Eustorgius sedit a. 7, depositus 8. Id. Jun. ad Sanctum Xystum [705 1Kb] .
    (518) Magnus sedit a. 30 [706 1Kb] depositus Kal. Novemb. ad Sanctum Eustorgium.
    (530) Datius sedit a. 22, depositus 19. Kal. Feb ad Sanctum Victorem [(150) 1Kb] .
    (552) Vitalis sedit a. 4, depositus ad Sanctum Vitalem.
    (566) Auxanus sedit a. 2, depositus 3. Non. Sept. ad Sanctum Stephanum ad Rotam.
    (568) Honoratus sedit a. 2, depositus ad Nocetam [707 1Kb] [(151) 1Kb] .
    [Col. 0958B] (570) Frontus sedit a. 11, depositus in Genua ad Sanctum. . . [708 1Kb] .
    (573) Laurentius sedit a. [709 1Kb] 19, m. 7, obiit 12. Kal. Septemb., sepultus est in Genua ad Sanctum Syrum. Vixit annis 85 [710 1Kb] .
    (593) Constantius episcopus [711 1Kb] sedit a. 18 [712 1Kb] , obiit die 3. mensis Sept., sepultus est in Jenua in domo sancti Ambrosii. Vixit a. 100.
    (601) Deusdedit episcopus sedit a. 28, m. 1, d. 14, obiit 3. Kal. Novemb., sepultus est in Jenua ad Sanctum Syrum. Vixit a. 90.
    (630) Austerius episcopus sedit a. 10, m. 5, d. 7, obiit die 4 mensis Julii, sepultus est in Jenua ad sanctum syrum. Vixit a. 70.
    [Col. 0958C] (641) Fortis episcopus sedit a. 3.
    (645) Johannes episcopus sedit a. 10, obiit 4. Non. Jan., sepultus est ad Sanctum Michahelem in Domo [(152) 1Kb] .
    (655) Antonius episcopus sedit a. 2, obiit pridie Kal. Nov., sepultus est ad S. Simplicianum.
    (657) Mauricillus episcopus sedit m. 4.
    (668) Ampelius episcopus sedit a. 5, sepultus est ad Sanctum Simplicianum.
    [Col. 0959A] (672) Mansuetus episcopus sedit a. 9, obiit 11. Kal. Mart., sepultus est ad Sanctum Ambrosium.
    (681) Benedictus episcopus sedit a. 47 [713 1Kb] , obiit 5. [714 1Kb] Id. Mart., sepultus est ad Sanctum Ambrosium.
    (721) Theodorus episcopus sedit a. 14 [715 1Kb] , sepultus est in monasterio Auronae [716 1Kb] [(153) 1Kb] .
    (736) Natalis episcopus sedit m. 14, obiit pridie Id. Maii, sepultus est ad Sanctum Georgium [(154) 1Kb] .
    (741) Aritretus episcopus sedit m. 9, sepultus est ad Sanctum Nazarium.
    (738) Stabilis episcopus sedit a. 2, m. 4, obiit Id. Decemb., sepultus est ad Sanctum Ambrosium.
    (741) Laetus episcopus sedit a. 13, m. 11, obiit pridie Non. April., sepultus est ad Sanctum Ambrosium.
    [Col. 0959B] (755) Thomas episcopus sedit a. 28, d. 5, obiit 5. Kal. Octob. [717 1Kb] , sepultus est ad Sanctum Laurenrentium.
    (784) Petrus episcopus sedit a. 17, m. 2 [718 1Kb] , obiit Id. Maii, sepultus est ad Sanctum Ambrosium.
    (803) Odelbertus episcopus sedit a. 9, m. 7, obiit 5. Kal. Martii, sepultus est ad Sanctum Ambrosium.
    (813) Anselmus episcopus sedit a. 5, obiit 5. Id. Maii, sepultus est ad Sanctum Ambrosium.
    (818) Bonus episcopus sedit a. 4, obiit 10. [719 1Kb] Kal. Febr., sepultus est ad Sanctum Ambrosium.
    (822) Angelbertus [720 1Kb] episcopus sedit a. 1 [721 1Kb] , m. [Col. 0959C] 2, d. 22, obiit 7. Idus Octob., sepultus est in ecclesia hiemali.
    (824) Angelbertus episcopus sedit a. 35, m. 5, d. 17, obiit Id. Decemb., sepultus est ad Sanctum Nazarium.
    (860) Tado episcopus sedit a. 7, m. 6, d. 13 [722 1Kb] , obiit 7. Kal. Junii, sepultus est ad Sanctum Ambrosium.
    (868) Anspertus episcopus sedit a. 16 [723 1Kb] , m. 5, d. 13, obiit 7. Idus Decemb. [724 1Kb] , sepultus est ad Sanctum Ambrosium.
    (882) Anselmus sedit a. 14, m. 6, d. 22, obiit [Col. 0960A] 5. Kal. Octob., sepultus est ad Sanctum Ambrosium juxta [725 1Kb] altare sanctae Marcellinae.
    (896) Landulfus sedit a. 3, diebus minus 38, obiit Nono [726 1Kb] Novembris, sepultus est ad Sanctum Ambrosium.
    (899) Andreas sedit a. 6, m. 3, obiit pridie Kal. Mart. [727 1Kb] , sepultus est ad Sanctum Ambrosium.
    (906) Acho sedit a. 12, m. 6, obiit 7. [728 1Kb] Idus Sept. [729 1Kb] , sepultus est in ecclesia hiemali.
    (918) Warimbertus [730 1Kb] sedit a. 2, m. 8, obiit 18. Kal. Sept., sepultus est ad Sanctum Stephanum ad Fonti [(155) 1Kb] .
    (921) Lampertus sedit a. 9, m. 8, d. 15, obiit 13. Kal. Julii, sepultus est in ecclesia hiemali.
    (931) Hilduinus sedit a. 5, d. 25 [731 1Kb] , obiit 9. [732 1Kb] [Col. 0960B] Kal. Augusti, sepultus est in ecclesia hiemali.
    (936) Ardericus sedit [733 1Kb] a. 12, m. 2, obiit 3 Idus Octob., sepultus est in ecclesia Apostolorum intra capellam sancti Lini papae [734 1Kb] .
    (948) Aldelmannus et Manasses 5 annos inter se diviserunt.
    (953) Gualpertus sedit a. 18, obiit 8. Idus Novemb., sepultus est in ecclesia hiemali.
    (970) Arnulfus sedit a. 3, m. 4. obiit 16. [735 1Kb] Kal. Maii, sepultus est in ecclesia hiemali.
    (974) Gottefredus sedit a. 5, m. 1, d. 23, obiit 13. Kal. Octobr., sepultus est in ecclesia hiemali.
    (979) Landulfus sedit a. 18, m. 3 [736 1Kb] , obiit 10. Kal. Aprilis [737 1Kb] , sepultus est ad monasterium sancti Celsi [738 1Kb] .
    [Col. 0960C] (998) Domnus [739 1Kb] Arnulfus sedit a. 19, m. 9, d. 6, obiit 5. Kal. Martii [740 1Kb] , sepultus est ad Sanctum Victorem ad Corpus [741 1Kb] .
    (1018) Domnus Heribertus sedit a. 27 [742 1Kb] , sepultus est ad Sanctum Dionysium.
    (1045) Domnus Guido sedit a. 26 [743 1Kb] , obiit 10. Kal. Sept., sepultus est in Bergullio [744 1Kb] .
    (1075) Domnus Tedaldus archiepiscopus [745 1Kb] sedit a. 9 et m. 3 et d. 21, obiit 8. Kal. Junii, sepultus est in Arona.
    [Col. 0961A] (1086) Domnus Anselmus archiepiscopus sedit a. 7 et m. 5 et d. 4, obiit pridie Nonas Decemb., sepultus est in basilica Apostolorum.
    (1093) Domnus Arnulfus archiepiscopus sedit a. 3 et m. 9 et d. 19; obiit 8. Kal. Octobris, sepultus est in Claviensi monasterio [746 1Kb] [(156) 1Kb] 
    (1097) Venerabilis memoriae [747 1Kb] Anselmus archiepiscopus sedit a. 3 [748 1Kb] et m. 10 et d. 28; obiit pridie (1101) Kal. Octobris, sepultus est Constantinopoli, ut peregrinus, in monasterio Sancti Nicolai.
    (1102) Grosolanus hanc [749 1Kb] sedem a. 9 et m. 4 perturbavit.
    (1112) Domnus Jordanis archiepiscopus sedit a. 8 et m. 9 et d. 3; obiit 4. Non. Oct., sepultus est apud Sanctum Ambrosium juxta pulpitum [750 1Kb] .
    [Col. 0961B] (1120) Domnus Olricus archiepiscopus sedit a. 5 et m. 6 diesque 11; obiit 5. Kal. Junii, sepultus est in ecclesia hiemali juxta pulpitum.

[1Kb] Cod. 1.
    (1126) Ab electione domni Anselmi de Pusterula usque ad electionem domini Ribaldi (113 S. Aug. 3), qui tunc erat Albensis episcopus, sunt a. 9 et d. 29.

Codd. 2. 3. et manu rec. in 1.
    (1136) Anselmus qui dicitur de Pusterla sedit a. 10 et m. 1 et d. 14; obiit 19. Kal. Sept. [751 1Kb] , sepultus est in Roma ad Sanctum Johannem Lateran.

[1Kb] Codd. 1. 3.
    (1135) Robaldus sedit [Col. 0961C] a. 10 et m. 4 et d. 26; obiit autem 3. Kal. Jan., sepultus est in ecclesia beatae Mariae quae dicitur hiemalis, juxta pulpitum. Fuerunt autem ab ipsius obitu usque ad electionem domini Oberti dies 26 [752 1Kb] .
    (1146) Obertus sedit a. 20, m. 2 [753 1Kb] et d. 6; obiit autem 6. Kal. Aprilis, sepultus est Beneventi exulans pro fide [Col. 0961D] in ecclesia sanctae Sophiae. Fuerunt autem ab obitu ipsius usque ad [Col. 0962A] electionem domini Galdini dies 20.
    (1166) Galdinus sedit a. 10, eadem die consecratus et mortuus. Obiit autem 14. Kal. Maii supra pulpitum beatae Teglae, praedicans populo verbum fidei et veritatis, et praecipue contra catharos. Sepultus est in eadem ecclesia juxta pulpitum. Fuerunt autem ab obitu ipsius usque ad electionem domini Algisii [Col. 0962B] septimanae 10 et dies 4 [756 1Kb] .

[Col. 0961B] Cod. 2.
    Roboaldus sedit a. 10, [Col. 0961C] sepultus est in ecclesia hyemali sub pulpito.
    Ubertus sedit a. 20, hebdomad. 9, haec sunt dies 64, et sepultus est in civitate Beneventi ad monasterium Sanctae [Col. 0961D] Sophiae. Obiit 7. Kal. Aprilis, anno d. i. 1167.
    [Col. 0962A] Galdinus sedit a. 10, et sepultus est in ecclesia sanctae Teglae. Obiit 13. Kal. Maii in die dominico 15, die post pascha, et tunc temporis pascha fuit 14. [754 1Kb] die mensis Aprilis; eodem die pariter aegrotavit et mortuus est, et fuit bixestus in illo anno d. i. 1176 [755 1Kb] .
    [Col. 0962B] (1176) Algisius [757 1Kb] sedit a. 8 et m. 9, quinque diebus minus. Vacavit autem sedes per m. 1 et d. 11.
    Sepultus est autem [758 1Kb] in ecclesia yemali juxta pulpitum.
    (1185) Domnus Ubertus [759 1Kb] , qui et papa Urbanus, sedit a. 2 et m. 4 et d. 10 [760 1Kb] . Vacavit autem sedes m. 1 et d. 16. Sepultus vero est in ecclesia Ferrariensi.
    (1187) Milo [761 1Kb] sedit a. 7 [762 1Kb] et m. 8 et d. 8. Vacavit autem sedes per 26 dies [763 1Kb] .
    (1195) Ubertus de Terciago sedit m. 9 et d. 5. Vacavit autem sedes d. 29.
    (1196) Philippus [764 1Kb] sedit a. 10 et m. 4 et d. 7. Vacavit autem sedes d. 24. Sepultus [765 1Kb] est in ecclesia [Col. 0962C] sanctae Mariae Majoris Mediolani.

Cod. 3.
    1207. [1206] die sabbati, 11. Kal. Jan. electus fuit domnus Ubertus de Pirovano, qui erat Romane curie cardinalis. Sedit autem a. 4 et m. 3 et d. 2. Obiit 9. Kal. Oct. in sabbato sancto [(157) 1Kb] et sepultus est in die pasche in ecclesia yemali juxta pulpitum. Vacavit vero sedes usque ad 4. diem Maii.


(1211) Domnus Girardus de Sessa, qui erat electus Novariensis et apostolice sedis legatus, sedit electus tantum et non consecratus nec etiam confirmatus, a 4. die Maii usque ad 16. diem Decembris. Obiit Cremone et ibi sepultus est. Vacavit autem sedes in magna lite et discordia m. 10 et d. [Col. 0962D] 20; cujus discensionis causa fuit in examinatione electionis trina divisio. Una pars enim domno archipresbitero suum prestitit favorem, alia pars [Col. 0963A] domno archidiacono, tercia episcopo Vercellensi [(158) 1Kb] , qui erat hujus ecclesie ordinarius et post mortem predicti legati et electi ante hanc examinationem legatus apostolice sedis effectus. Nullius tamen electio fuit ab electoribus secundum morem solitum pronunciata, qualibet parte suam electionem effectui fore mancipandam affirmante, et una quidem asserente, se numero ampliorem et ideo suum electum esse pronuntiandum, aliarum vero partium utraque allegante, se licet numero breviorem, tamen digniorem et ideo suam electionem esse efficaciorem. Hec quippe contentio multo tempore duravit, quasi tamen sopita, nec coram judicibus fuit questio bene discussa nec ventilata; quare adhuc remanet insoluta. Propter hujusmodi [Col. 0963B] contentionem domnus papa capituli nuntiis ad se convocatis, domnum Henricum de Setara, hujus ecclesie cimiliarcham et ipsius apostolici subdiaconum, qui erat Bononie in scolis, in pastorem elegit a. D. 1213, 4. die Nov. Et notate quod paucis ante temporibus, mortuo beato Galdino, quasi similis sed non tam prolixa fuit contentio inter archipresbyterum et archidiaconum; propter quorum contentionem electores et episcopi hujus ecclesie utroque illorum abjecto elegerunt domnum Algisium de Pirovano, qui erat similiter cymiliarcha et presbiter quo nullus postea usque nunc fuit huic ecclesie utilior.


Hiis igitur factis cupidus moneatur honoris,
Viribus aut plausu fastuve minisve [766 1Kb] vel astu
[Col. 0963C] Quemlibet incassum se niti magnificandum,
Et Christi fasces fictos vitare sodales.
Hiis etenim fisi quoad hiis sunt scandere nisi,
Fratres manserunt quibus patres esse cupierunt.
Non fatias partes homo, si vis aut cupis arces,
Nec fratrum plaudas vitiis, tibi robur ut addas.
Non humiles fastu preme, necve minis nec et astu.
Qui facit ista quidem, fugat hunc quem querit honorem.
Munera ne cupias; que captans quam sit iniquus,
Vige rite simo quinto psalmo sinuatur [(159) 1Kb] .
Non te ergo laqueet quis donis, sit quasi piscis
Lesus curva puta sub munere [767 1Kb] quolibet era.
Non tribulos plantes, violas et lilia jactes,
Sontes magnificans, mites ut vilia calcans.
[Col. 0963D] Non pingues ungas, macros arere sinendo,
Divitibus tribuens et egenis non miserendo.
Non studeas ursos et equos volucresque cibare,
Pauper et ante domum frustra clamet: Miserere!
Non carnis curam, mox vermibus esca future,
Perfice, set memores anime busto cariture.
Hec modo que monui, spernas si corde maligno,
Quo cupis, haud scandes, digne mansurus in imo.
[Col. 0964A] Hic quoque qui scandit, si non servaverit ista,
Quo magis ascendit, tanto mage verget ad ima.
Sin autem spernas, et hic impleat illa benigne
O utinam veniat! regnabitis ambo perhenne.

Obiit predictus domnus Henricus de Setara Brebie a. D. 1230, 16 Kal. Oct., et sepultus est in ecclesia sancti Victoris ad ulmum; et modo translatum est in ecclesia sanctorum martirum Naboris et Felicis, et ibi jacet. Stetit autem in episcopali sede a. 16 et m. 10 minus 12 diebus. Stetit equidem ideo dixit et non sedit, sicuti de plerisque suprascriptis dictum est, quia stare pugnantis est seu laborantis, sedere vero quiescentis. Toto enim fere sui regiminis tempore in labore fuit et pugna non minima, scilicet pro totius ecclesiae tuenda libertate, pro istius majoris [Col. 0964B] ecclesie honore conservando, pro hereticis expellendis, pro episcopis qui videbantur a subjectione Mediolanensis ecclesie absoluti, recuperandis. Unde domnum Omnebonum episcopum Ceremonensem, qui debitam huic ecclesiae reverentiam annis pluribus prestare recusaverat et se teneri obedire omnino negabat, post multos labores et sumptus et diutinam contentionem et prolixam in curia Romana cum eo habitam, tandem evictum est per sententiam condempnatum debitam fidelitatem prestito juramento solito more publice coram cuncto civitatis istius clero, ibi etiam astante innumera populi utriusque sexus multitudine diversarum etatum, scilicet puerorum, adolescentium, juvenum et senum, in medio ecclesiae beate Tegle sibi et Mediolanensi ecclesie fecit [Col. 0964C] exhibere a. D. 1229. in festo purificationis beate Marie, hora 3, clero veniente cum processione a Sancta Maria Beltrade secundum debitam consuetutudinem.---Vacavit autem sedes episcopalis d. 28, videlicet usque ad pridie Id. Oct. (1230) quo die fuit electus domnus Guiliermus de Ruzolio, istius ecclesie venerabilis archidiaconus, cum omni pace et concordia tociusque capituli consensu et favore.


Cui tribuat Christus data munera sic duplicare,
Audiat ut digne carmen felitius euge!

Cum lex divina precipiat et ipsa legis capitula persuadent, ut in eo opere, in quo apparet aliquid de diminutione, ille qui ad illud supplendum magis appropinquat, [Col. 0964D] merito subesse teneatur, et cum complemento in actu perduxisse: cum quedam de domno Guilielmo venerabili archiepiscopo perscripta invenimus, non autem omnia digne completa, ad illud declarandum proposui fore inducendum, ut ea quae de ipso cognovi et intellexi digna memorie commendanda in scriptis reponerem; non ut ex hoc sperem recipere premium, set hec mea potius volo scripta de tanto nobili viro dicta in die luceant et in tenebris non esordescant, id est vos presentes illuminent et [Col. 0965A] subsequenter in posteris elucescant. Unde mei versus sic ordine continuantur:

Anni tunc Domini currebant mille ducenti,
Ad quos jam denus conjunxit quater et unus,
Cumque die quarta, que venerat ante Kalendas
Illius mensis qui dicitur Aperiensis (1241, Mart. 29):
Cum de Ruzolio Guilielmus pastor amandus
Ex isto mundo migravit in arce perhenni,
Qui per lustra duo cathedrali sede triumphans
Necnon et menses per quinque fideliter ultra
Astitit, et junctis super hoc ter quinque diebus.
Quem pietas redimit, quem lex divina reformat,
Quem mores laudant, quem vita beata coronat;
Artibus instructus, divino fonte repletus,
Exemplisque suis nos omnes ipse docebat.
[Col. 0965B] Elloquio Marcus est Cicero Tullius iste;
In bello Turnus, quando ferus hostis agebat;
Alter Cato fuit, quem pax tranquilla juvabat.
Nam dabat optanti pacem, sibi quando petebat.
Quid referam? non ultra valet mea lyra sonare.
Nam mihi si centum linguas Deus ipse dedisset,
Laudes nemppe suas non possem scribere cunctas.
Ergo Deum patrem devota mente precemur,
Qui talenta dedit pastoribus ipse requirit,
Ut sibi det requiem vitam quoque prestet eternam.
Qui legit hos versus, moneo precibusque peroro,
   Dicat, quod Christus jam sibi parcat. Amen.

Praefatus domnus Guilielmus sedit in episcopali sede a. 10 et m. 5 et d. 15; obiit 1241, quarto die exeunte Martii. Vacavit autem sedes m. 2 et d. 19. [Col. 0965C] Sepultus vero est in monasterio Clarevallensi [(160) 1Kb] .

Leo archiepiscopus de agnatione nobilium valvasorum de Perego sedit a. 16 et m. 3 et d. 30. Electus autem fuit 1241 in festo sancti Viti (Jun. 15); obiit vero 1257o, 14o die Octobris; sepultus vero est in ecclesia Salvatoris in loco de Legniano, forbannitus a popularibus civitatis Mediolanensis. Qui forbannitus cum ordinariis Mediolanensis ecclesie fuit ab ipsis popularibus, pro eo quod ipse et ordinarii predicti aliquos de ipsis popularibus titulare in clericis ipsius ecclesie noluerunt; et non solum forbanniti propter dictam causam, set spoliati bonis suis per eos fuerunt. Qui dictus Leo archiepiscopus tamquam peregrinus et ejectus ab eis de civitate Mediolani in predicto loco obiit (an. 1257). Vir strenuus et constans [Col. 0965D] libertatem Mediolanensis ecclesie defendit usque ad obitum suum. Per cujus obitum vacavit sedes ipsa a. 4 et 9 mensibus et 7 diebus.

Anno vero Domini 1262, 11 Kal. Aug., tempore quo dominabantur Turriani civitati Mediolani, dicte Mediolanensi ecclesie domnus Urbanus papa quartus premia meritis condignis dispensans et de pastore providere procurans, diligenti habita examinatione de domno Ottone tunc archidiacono prefate ecclesie Mediolanensis, qui a veteri et nobilissima Vicecomitum prosapia sumpsit originem, in terra Montis [Col. 0966A] Flasconi providit, ejus mores et vitam cognoscens honestate fulgere. De cujus vita et moribus quoniam res obtulit, quamquam ratio persuadeat aliquid enarrari, tamen non multum curandum est, quia ipsius honestatem solertiam atque peritiam in articulis necessitatum patiencia, in gratiarum retributione misericordia evidentissime manifestant. Nam novercante fortuna multarum adversitatum pacienter tolleravit aculeos, et in habundantia prosperitatum pallio humilitatis vestitus, se pauperibus affabilem et hostibus propriis, ut narrabitur, misericordem se prebuit et tutorem. Cumque Turrianis predictis notificatum fuisset, de dicto domino Ottone archiepiscopo prefate ecclesie fore provisum, ipsius industriam atque potentiam sibi formidolosas timentes [Col. 0966B] doluerunt. Quapropter dictum dominum archiepiscopum ab ipsius sede prohibentes, ne populum suum gubernare valeret, non causa ut causa moti quamplurimos quos ei existimabant fore propitios, de civitate turpiter expulerunt. Dominus vero archiepiscopus predictus amicorum suorum incomoda et populum suum desolatum regimine secum sepe reputans, et hiis duobus defectibus subvenire disponens, congregatis amicis suis exulantibus, eum eisdem intravit Aronam (an. 1263, Apr. 1). Quod cum ad Turrianorum pervenisset notitiam, freti marchionis Pallavicini [(161) 1Kb] subsidiis, qui tunc matri ecclesie inimicari presumpserat, cum parato exercitu prefatum dominum archiepiscopum de predicto loco Arone cum suis adherentibus expellentes, circa a. 15 [Col. 0966C] ipsum a sede propria compulerunt enormiter exulare. Postremo divina providentia videns populum beati Ambrosii sui patris doctrina desolatum evanescere, et pastoris et populi miserie finem congruentem imponens, nec volens eos de sue rei publice terminis eliminatos videri a. 1277 adeo dictum domnum archiepiscopum viribus et favore munivit, ut ipse in festo beati Agnetis (Jan. 21) predictos Turrianos cum suis complicibus in burgo Dexio [(162) 1Kb] existentes magno ipsorum conflictu debellaret et vinceret, in quo conflictu Turrianorum et ipsorum complicium magna strage perempta, multi capti fuerunt ad ipsius domini archiepiscopi deducti presentiam; inter quos fuit domnus Neapoleo cum quibusdam aliis de majoribus domus sue. Tunc misericordia pii patris hostium [Col. 0966D] suorum subiit adversitati compatiens; offensiones sibi per eos ylatas per tempora anteacta sibi ipsis remisit, et eos cum signo sancte crucis ab excommunicationis vinculo, quo propter demerita astricti tenebantur, absolvit. Et in hoc uno claruit superheminentia misericordie tanti patris, quod cum perpessi graves injurias ab ipso domno Neapoleone et aliis captivis ipsum et alios gladiis conarentur invadere, ipse dominus archiepiscopus nequaquam divine pietatis oblitus, impetuose voluntati se multorum objiciens, ipsorum furorem extinxit, [Col. 0967A] et ipsorum captivorum vitam ab illorum feroci animo preservavit. His ita actis, dominus archiepiscopus supradictus ad tria disponens sue dignitatis officium, videlicet ad Dei gloriam exaltandam, sui incrementum archiepiscopatus, et ad Christi pauperum subventionem quos Christi nuntios cognoscebat, civitatem Mediolani cum amicis suis intrans sine triumphi elatione, sedem propriam est ingressus. Igitur victoriam supradictam de divina dispensatione precibus beate Agnetis virginis, in cujus festo prefatorum Turrianorum modo predicto fuit strata potentia, pastoralis clementia processisse cognoscens ad Dei et ipsius beate virginis honorem in ecclesia hyemali beate Marie construxit capellam, quam ut inferius continetur, sufficienter [Col. 0967B] dotavit. Ad clerum Mediolanensem disciplinandum in sacra pagina, doctorem ordinarium in eadem sacra scientia, qui sit de domo Vicecomitum, si in eadem domo reperiatur ydoneus, in dicta ecclesia ordinavit. Ecclesiam vero sancti Bartholomei ad buschum, et hospitale sancti Jacobi in strata porte Cumane, et ecclesiam sancti Georgii de Legniano cum suis pertinentiis, comuni mense capituli ecclesiae Mediolanensis, que minus sufficiens erat, pro cottidianis distributionibus concessit. In augmentum quoque mense sui archiepiscopatus possessiones et terras ipsius pulcerrimis edificiis decoravit, videlicet excellenti arce Angleriam, arce etiam decora Travalias [(163) 1Kb] , pulcro etiam Cassianum [(164) 1Kb] castello, preciosis etiam burgum Legniani pallaciis, ac [Col. 0967C] etiam domibus burgum de Abiate [(165) 1Kb] magis congruentibus et decoris. Possessiones et divitias in loco Cosorezo [(166) 1Kb] , multaque alia edificia et possessiones archiepiscopatui aquisivit. Tandem ille spiritualissimus pater, cujus tota intentio convertebatur ad Deum, carnali copula sibi conjunctos ditare non studens, sua disposuit in hunc modum. Hospitale quidem novum, cujus fundator extiterat, magna possessione in loco Trivulzio jacente dotavit; de cujus proventibus ordinavit annuatim dari capitulo beate virginis Agnetis libras 60, doctori theologie libras 100 pro suo sellario, pro suo etiam annuali libras 20 monete tunc currentis. Ultimo bona sua patrimonialia immobilia hospitali [Col. 0967D] Jerosolimitanorum pro subsidio terre sancte, mobilia vero omnia pro faciendo hospitale ad usum pauperum, in sua ultima voluntate legavit. Cujus legati fidecommissarii apud Sanctum Donatum in strata hospitale comodum confecerunt. In predictis autem operibus vigilans ille pater piissimus, cum in archiepiscopali sede a. 33 et diebus 23 sedisset, a. 1295. die 8. Augusti vocatus de tenebris [Col. 0968A] hujus vite ad patriam celestem migravit. Cujus corpus jacet in supra scripta capella beate Agnetis in archa marmorea decenter sculpta, ibi elevata post altare ipsius; cujus anima per Dei misericordiam requiescat in pace. Amen. Predicta autem omnia per infrascriptos versus in archa dicti Domini archiepiscopi littera aurea scriptos breviter declarantur:

Inclitus ille pater, patrie lux, gloria patrum,
Fulgor justicie, fidei basis, archa sophye,
Largitor venie, portus pietatis egenis,
Intrepidus pastor, quem molles nulla laborum
Ardua devicit, populo latura quietem;
Ille pius princeps et presul amabilis, in quem
Altus virtutum splendor convenerat omnis;
[Col. 0968B] Quo Mediolanum radiabas lampade tanta
Totaque fulgebat regio, nunc pallet adempto:
Clara Vicecomitum proles, venerabilis Otto,
Oh dolor! oh vulnus! cinis est hoc marmore factus.
Christe pater vite, requiescat spiritus in te!
Annis undenis ter sennis terque diebus
Prefuit ecclesie pastor bonus Ambroxiane [768 1Kb] .

Dominus Guillelmus filius condam domini Thome de Pusterla de Tradate fuit capellanus comensalis domini Johannis papae XXII, necnon prepositus de Posonio [(167) 1Kb] de Hungaria ac archipresbyter ecclesie sancti Johannis de Modoetia, et ecclesie Mediolanensis ordinarius et cimiliarcha, canonicusque ecclesie sancti Johannis de Castro Seprio. [Col. 0968C] Deinde dominus Clemens papa VI pronuntiavit ipsum dominum Guillelmum patriarcham ad ecclesiam Constantinopolitanam, sibi in comendam predicta omnia benefitia concedendo. Postremo dominus Urbanus V [(168) 1Kb] transtulit eundem dominum Guillelmum ad archiepiscopatum ecclesie Mediolanensis, comendans sibi patriarchatum et alia beneficia supradicta; que translatio facta fuit 1361. Prenominatus vero dominus Guillelmus optinuit patriarchatum a. 16 et m. 7, et archiepiscopatum a. 9 m. 4 cum patriarchatu et aliis benefitiis memoratis. Et sepultus fuit in Avinione in domo fratrum predicatorum (an. 1371).


[Col. 0968D] In 1. haec leguntur in fine addita:

1344 [1342] [(169) 1Kb] Dominus Johannes de Vicecomitibus factus fuit archiepiscopus Mediolanensis, et vixit in archiepiscopatu annis 11. Obiit 1355. quinto Octobris, die dominico. Qui etiam fuit dominus generalis civitatum Mediolani, Bononiae, Januae, Parmae, Placentiae, Bobii, Laudae, Brisiae, Pergami, Cremonae, Cumarum, Vercellarum, Novariae, [Col. 0969A] Asti, Tretonae, Alexandriae; qui multa bona paraverat et parabat suae ecclesiae, si heredes ejus ipsi ecclesiae dimisissent, ipse non potuit attingere, [Col. 0970A] scilicet libros in officio et theologia, calices, cruces, figuras sanctorum, aureas mitras, baculos, etc.




[Col. 0969]
II. JOANNIS PETRI PURICELLI. DISSERTATIO Utrum sanctus Ambrosius clero suo Mediolanensi permiserit ut virgini nubere semel posset.
(Apud MURATORI, Rer. Ital. Script. IV, 120.)





MONITUM.

Errores quos Landulphus in Historia sua ubique sparserat inde originem habent quod in ea fuerit sententia S. Ambrosium clero suo permisisse ut virgini nubere semel posset, Graecorum more. Hinc etiam ipsius querelae et odium in Romanos pontifices, qui restituendae in Ecclesia Mediolanensi veteri disciplinae cum SS. Arialdo et Herlembaldo incubuerant. Joannes Petrus Puricellus adversus Landulphi nostri testimonium pluribus invictissimis argumentis rem adeo exegit in sua peculiari dissertatione cap. 92 Vitae S. Herlembaldi, ut omnem dubitationi locum eripuerit. Quamobrem ego, qui Landulphi editionem ornaveram, scandalum passus ab homine dicacissimo, verebar ne piae lectorum aures ipsius lectione offenderentur; ob eam rem consulto viri doctissimi laudatam dissertationem hic subtexui, ut Landulpho et omnibus cum eo sentientibus castigatio praesens esset, et piis omnibus de malignitate ac mendacio schismatici hominis ornatissimus triumphus.



DISSERTATIO.

[Col. 0969B] I. Inter omnes Arialdi adversarios, qui ei, dum viveret, ejusque interim fautoribus in os restiterint, neminem profecto adhuc inveni qui cleri Mediolanensis conjugia expresse asseruerit a sancto, jam olim antistite, nostro Ambrosio permissa, vel etiam comprobata fuisse. Quocirca ne tale quidem aliquod alicujus adversarii effatum colligi potest ex universo hactenus hoc opere nostro, quo caeteroqui alia tam multa in medium proferuntur hinc inde argumenta quibus clerus, tam noster quam externus, sua ejusmodi conjugia tutari pertinaciter conabatur.

II. Non defuere tamen alii postea historiarum scriptores, qui talibus cleri matrimoniis patrocinium sapientissimi pariter ac sanctissimi ejus doctoris diserte non minus quam indubitanter affinxerint, eorumque primus se mihi Datius offert ille chronologus, quem multi nostrum, ac sanctum fuisse archiepiscopum, a sancto Gregorio papa Magno commendatum, existimarunt: Quos ego quidem Dissertationis meae Nazarianae capite 39, numero 10, [Col. 0969C] refellebam: pauloque post in idem figmentum secundus illi subscribit Landulphus ille Senior, quem capite pariter illo 39, numero 13, tum etiam praefatione in hujus operis librum primum, et ejusdem libri primi capite 2 indicavi. Ac suas quidem Historias contemporanei protraxerunt, Datius ad annum Christi saltem septuagesimum quartum, Landulphus vero ad octogesimum quintum supra millesimum; sicut ego pro Datio concludebam, capite illo 39, numero 14; pro Landulpho autem in hujus operis libro primo, capite 2, numero 3.

III. Datium ipsum audiamus. Licet enim tale illius Chronicum nullibi hoc tempore inveniatur; ipsissima tamen ipsius hac de re verba nihilominus habemus e Gualvaneo Flamma, qui duo ejus exemplaria suo tempore suos in usus habebat in promptu. In suo igitur Chronico Majori, secundum exemplar in Ambrosiana bibliotheca custoditum, capite 397, Gualvaneus haec inde posteris exscripta reliquit, [Col. 0970B] quae pariter ego dissertationis Nazarianae capite illo 39, numero 11, recitabam: Chronica Dath: »In synodo Damasi primi centum quinquaginta episcoporum, celebrata in Constantinopoli, ubi beatus interfuit Ambrosius, gravissima dissensio exorta est inter sacerdotes uxoratos ex una parte, et inter sacerdotes sine uxore viventes ex altera. Qui sacerdotes sine uxore dicebant sacerdotes uxoratos salvari non posse. Summus pontifex hanc quaestionem commisit beato Ambrosio. Qui sic ait: Perfectio vitae non in castitate, sed in charitate consistit, secundum illud Apostoli, primae ad Corinthios capite 13: Si linguis hominum loquar et angelorum, etc. Ideo lex concedit sacerdotes semel virginem uxorem ducere, sed conjugium non iterare. Si autem, mortua prima uxore, sacerdos aliam duxerit, sacerdotium amittit.« Ipsissima igitur hac de re verba Datii haec erant, teste Gualvaneo Flamma, qui eis etiam temere consensit, ut paulo post videbimus.

[Col. 0970C] IV. Datium, sicuti dicebam, concors subsecutus est postea Landulphus ille Senior, et ejusmodi sententiam, libro I, capite 11, et inscripto De monogamis sacerdotibus secundum doctrinam beati Ambrosii, hunc in modum paulo aliter expressit: »Sedente beato Ambrosio, gravissima dissensio orta est coram apostolico in synodo, inter sacerdotes monogamos, et alios sub virginitate aut castitate degentes. Quod factum, apostolico imperante, et aliis episcopis consentientibus, datum est in judicio beati Ambrosii ut, quidquid ipse diceret, sanctum et firmum teneretur. At beatus Ambrosius, cognoscens sensus humanos pronos ad peccandum maxime propter incontinentiam, sciens aliquem nec virginitatem nec castitatem nisi a Deo habere posse, quod in libro De officiis jam dictaverat, ait: De monogamia sacerdotum quid loquar? quando una tantum permittitur copula, et non repetita; et haec lex est, non iterare conjugium. Sicque dicens, omnem dissensionem [Col. 0971A] compescuit. Itaque Graeci sacerdotes, Ambrosianam tenentes sententiam, usque hodie sancitum et pro lege sacra habent ut, quando in sacerdotio unguntur, aut virginitatem exinde promittant, aut uxores in testimonio bonorum virorum sibi socient. Et si contigerit quod uxor sua moriatur, aut caste vivunt tenentes sacerdotium, aut sacerdotium amittunt si amplius aliquam mulierem carnaliter cognoverint. Quorum Ecclesiam in plurimis officiis venerabiliter imitatus est. Quinetiam sacrificium eorum, scilicet fermentatum, cum nostro azymo in celeberrimis festivitatibus, maxime in Resurrectione Domini, benedicebat.« Talia Landulphus ille Senior, uxoratis per ea tempora sacerdotibus et ipse addictissimus ut jam saepe dictum est.

V. Sed quid item Gualvaneus Flamma nonnullique post ipsum alii, qui sine dubio caeteroqui talia cleri conjugia damnabant, meritissimeque vetita demum esse profitebantur? En ut ille primam [Col. 0971B] eorum originem jam inde ab apostolicis temporibus perperam traxerit; Chronici enim sui, paulo ante memorati, caput 226 sic inscripsit: »Sacerdotes et episcopi habebant uxores;« moxque sic etiam illud prosecutus est, et argumentis confirmavit: »Potuit beatus Barnabas successorem instituere et Ecclesias ordinare, et ordinati potuerunt uxores habere. Unde dicit Apostolus, primae ad Timotheum III: Oportet episcopum irreprehensibilem esse, unius uxoris virum. Et idem Apostolus, de diaconibus loquens in eadem Epistola: Diacones sint unius uxoris viri, qui filiis suis bene praesint, et domibus suis. Et idem Apostolus dicit ad Titum, primo capitulo: Constitue per singulas civitates presbyteros, sicut et ego tibi disposui. Si quis sine crimine est, unius uxoris vir, filios habens fideles. Et Lucae primo capitulo habetur quod Zacharias sacerdos genuit ex Elisabeth Joannem Baptistam. Ex hoc manifeste apparet quod licet episcopis et sacerdotibus et diaconibus uxores habere de jure, et in Novo Testamento et in Veteri. [Col. 0971C] Et simile habetur de Eriberto de Arzago, archiepiscopo Mediolanensi quod duxit in uxorem nobilem mulierem Useriam, quae donavit monasterio Sancti Dionysii Useriam. Sed postquam Alexander papa de Badagio, de Mediolano, statuit quod nullus clericus uxorem duceret, sacro approbante concilio, de caetero nulli clerico licuit uxorem ducere, praecipue quia in ordine subdiaconatus quilibet clericus solemniter profitetur perpetuam castitatem.« Haec ibi Gualvaneus. Idemque postea capite 397 (aliter 396) inscripto: »Cultus divinus amplificatur per beatum Ambrosium,« posteaquam e Datii Chronico varios recensuisset sacrorum ministrorum ordines, in Ecclesia Mediolanensi ab ipso institutos, haec subdit: »Quos omnes benedixit et, quod quilibet posset accipere uxorem virginem, concessit. Qua defuncta, et ipsi vidui permanerent.« De ista materia habetur supra, capitulo 227, sive illo ipso 226, quod ego supra proferebam, sicut ibi fuerat ab [Col. 0971D] eodem Gualvaneo numeratum. Neque vero his contentus, praesens caput hunc etiam in modum prosequitur: Glosa; Chronica Datii: »In synodo Damasi primi, centum quinquaginta episcoporum, celebrata in Constantinopoli, ubi beatus interfuit Ambrosius,« et reliqua, sicut a me recitabantur numero tertio. Sed et rursus, capite 737, de archiepiscopo nostro Heriberto scribens, sic etiam narrat: »Ejus uxor, dicta Useria, mulier ditissima nimis, donavit monasterio Sancti Dionysii possessionem, quae dicitur Useria.« Talia Gualvaneus in eo Chronico. Eosdem porro ministrorum ordines in altero pariter Chronico suo, quod Manipulum Florum appellavit, enumeraverat ex eodem Datio, cum ad extremum capitis 40, haec itidem adjecit: »Iis omnibus benedicens beatissimus Ambrosius, una uxore uti posse concessit; qua defuncta, et ipsi vidui in aeternum permanerent. Quae consuetudo duravit annis septingentis usque ad tempora Alexandri [Col. 0972A] papae, quem civitas Mediolani genuerat.« Quo circa etiam postea, capite 152, recensere coepit quemadmodum haec ipsa controversia fuerit ab eodem illo agitata pontifice, cum cardinalis adhuc sive canonicus esset ordinarius Ecclesiae Mediolanensis.

VI. Manuscriptum illud Chronicum, Flos florum, cujus testimonio utebar superiori libro primo, capite 6, a me lectum jam fuerat ante annum 1645, et antequam typis ederem Ambrosianae Mediolan. Basilicae ac monasterii monumenta, in quibus frequens habetur ejusdem Chronici mentio. Cum vero postea illud domino suo, Aloysio ab Ecclesia, mihi tempus in omne grata commemoratione recolendo, reddidissem; cumque deinde, anno 1653, Sancti Laurentii Littae archiepiscopi nostri Vitam conscriberem, statimque per partes festinatam typographo traderem intra ferias autumnales, neque tunc codicem illum (sicuti neque Tristani Chalci autographum, [Col. 0972B] de quo item dicam postea) in promptu et ad manus habere possem; sic existimavi, ut ejus Chronici auctor, per omnia ferme solitus Gualvaneo Flammae consentire, in eo etiam consensisset quod ille de matrimoniis sacerdotum sancto Ambrosio ascripserat. Itaque capite illic 20, numero 16, idipsum affirmavi. Sed in hoc tamen memoria me fefellit, ut recenter animadverti. Etenim autor ille Chronici, Gualvaneum sectatus Flammam, in Ambrosio episcopo longe quidem lateque describendo prosequitur omnes illos ministrorum ordines ab ipso institutos; atqui de conjugio iisdem permisso ne verbum quidem facit, saniore nimirum, quam Gualvaneus, consilio. Ac tantummodo postea in Heriberto archiepiscopo inter alia multa sic inquit, folio 128, pagina 2: »Hic archiepiscopus habuit Uxeriam, nobilem mulierem, uxorem; quae donavit dotem suam monasterio sancti Dionysii, quae usque hodie Uxeria dicitur.« De quo tamen additamento quid item mihi videatur, hoc ipso capite, suo loco [Col. 0972C] aperiam.

VII. Certe autem Gualvaneo Flammae in ea etiam parte consensit Petrus ille Azarius, cujus testimonio similiter utebar superioris libri primi capite septimo. In sancto enim archiepiscopo Ambrosio, facta mentione cleri ab ipso in ecclesia metropolitana instituti, hunc protinus in modum cum Gualvaneo Flamma locutus est: »Iis omnibus benedicens beatus Ambrosius una uxore uti posse concessit; qua defuncta, et ipsi vidui in aeternum permanerent. Quae consuetudo duravit annis septingentis usque ad tempora Alexandri papae, quem civitas Mediolani genuerat.«

VIII. Tristanus quoque Chalcus in eodem fuisse mihi videbatur errore, non quidem secundum typographicam Historiae suae Mediolanensis editionem, hac in urbe anno Domini 1627 elaboratam (in qua videlicet errorem illum praetermitti revera oportuisset, sicuti contra Bernardinum Corium jam [Col. 0972D] fuerat decretum, ut paulo post videbimus), sed secundum exemplar ipsius manuscriptum, imo vero authographum, in Ambrosiana Bibliotheca asservatum. Itaque in archiepiscopi etiam nostri Laurentii Littae Vita, capite 20, numero 16, Tristanum quoque Chalcum ex eo authographo connumerabam nonnullis aliis ejus erroris sectatoribus. Verumtamen in eo nihil tale nuper inveni, cum praesens caput conscriberem, cumque illa denuo scrutarer ejus loca, in quibus hoc olim legisse mihi quidem videbar. Eum igitur in praesenti tacitus praetermitto sicut etiam eumdem interim hac in parte absolvo. Certe tamen hac ipsa occasione illum rursus reum denuntio erroris illius quem ipsi ascribebam eodem hoc libro quanto, capite 10, num. 42. Sicut enim error ille sine dubio exstat in editione typographica sic etiam exstat in auctoris autographo, necnon etiam in altero exemplari pariter manuscripto, quae in Ambrosiana bibliotheca custodiuntur. Quocirca [Col. 0973A] mihi sane nulla videtur habenda ratio tertii cujusdam exemplaris, quod mihi nuper commodatum fuit ab amico, erga me officiosissimo, eodemque perquam erudito, et selectis pro re historica libris aliisque monumentis abunde instructo, videlicet a Joanne Baptista Blanchino, justitiae hoc anno 1656 hac in urbe consule meritissimo. Quo quidem in exemplari nulla prorsus illic habetur ejus praepositurae vel praepositi metropolitani mentio. Hanc enim de industria (ut ego interpretor) praetermisit alius quispiam ab auctore diversus, qui bene certoque nosset primam ejus praepositurae institutionem, quique Tristanum cuperet ab ejus erroris nota liberare.

IX. Venio jam tandem ad Bernardinum Corium, vel hoc ipso contra cleri coelibatum errore, censuraque contra ipsum rite pronuntiata, in ore famae celebrem. Chronici enim sui Mediolanensis parte prima, et secundum anni 1565 editionem Venetam [Col. 0973B] pagina duodecima, singillatim prosecutus sacros ministrorum ordines a sancto Ambrosio in ecclesia Mediolanensi seu in basilica metropolitana institutos, in haec verba desinit: »Constitui anco molti sacerdoti, lettori, e ostiarii: e tutti li benedì: e concesse loro che potessero avere moglie vergine; la quale morendo, restassero poi vedovi: come chiaramente si legge nella prima a Timoteo. E che ciò sia vero, apertamente si vede, come Enriberto di Antimiano, arcivescovo di Milano, del quale in processo dell' Historia ampiamente trattiamo, ebbe per moglie una nobil donna, per nome Useria: la quale dono il monastero di San' Dionigi (legendum tamen hic est: la quale donò al monastero di San' Dionigi; sicut etiam Gualvaneus Flamma superiore numero quinto affirmabat) dove fino al presente e contiguo, una fruttifera vigna, la quale dal nome di quella e chiamata la vigna d'Useria. Mà poi in successo di tempo da Alessandro terzo pontefice (vere tamen hic pontifex non tertius nominis hujus [Col. 0973C] fuit, sed secundus) fù ordinato che alcun sacerdote o cherico non togliesse moglie: e questo ancora fù approvato dal sacro concilio, sogiugnendo che in perpetuo osservassero castitata. Per la qual cosa poi nell' anno mille sessantadue Enribaldo Cotta, volendo perseguitare i cherici maritati, da essi fù crudelmente morto. Onde, come scrive Leone ne suoi Annali, essendo tenuto per martire, dalla republica fù con somma riverentia fatto sepellire nel tempio dedicato a San' Dionigi in una cassa circondata di lame di ferro.« Quod quidem Corii pro Cottae sanctitate testimonium, hic tandem adjectum, ego jam supra recitavi, libro primo, capite nono.

X. Hactenus auctores quorum assertione sanctus antistes noster Ambrosius matrimonia sacerdotibus concessit. Sequitur nunc ut deinceps ostendamus quam falsa et detestabilis, quamque scriptore catholico indigna sit ejusmodi assertio. Eam sane (ut hinc exordiamur) sacra Indicis congregatio jamdudum [Col. 0973D] in Bernardino ipsomet Corio, qui eam primus in publicam lucem typis evulgaverat, damnavit, et ex ipsius Chronico abolendam esse sancivit. Sic enim e subsequenti constat epistola, non multo post ad cardinalem archiepiscopum nostrum Federicum Borromaeum scripta et inter Ambrosianae bibliothecae libros custodita, et his exarata verbis:


»Illustrisimo et reverendissimo sig. mio osservandissimo.

»Avendo la sacra congregazione dell' Indice considerato quanto sia desiderato ed utile il libro di Bernardino Corio sopra l'Istoria di Milano, che nell' editto delli 16 di Marzo 1621 s'ordina non permettersi, se non corretto: e che non v'erano stati notati altri errori, che nel foglio 12, juxta impressionem Venetam, asserit sanctum Ambrosium permisisse sacerdotibus uxorem ducere, et foglio 629, inquit summum pontificem concessisse Indulgentiam plenariam Ecclesiae Mediolanensi, etiam non [Col. 0974A] contritis, quali errori anche si trovano nell' impressione antica di Milano del 1503 si sono compiacciuti questi signori illustrissimi miei colleghi, che avvisi a sua signoria illustrissima, come fò con la presente, che, corretti o tolti via detti due lochi soli, poss' ella a ciascuno della sua diocese dare libera facolta e licenza di leggere e tenere detta Istoria; e che per tutto possa così corretta correre, ed anche di nuovo ristamparsi. Con che, baciando a Vosignoria illustrissima humilmente le mani, me le offero di cuore. Di Roma li 6 di Ottobre 1621.


»Di V. S. illustrissima e reverendissima umilissimo ed affezionatissimo servidore« il cardinale Bevilacqua.


»Al sig. cardinale Borromeo, Milano.«

Superioris autem decreti, a sacra Indicis congregatione conditi, mentio itidem habetur in librorum prohibitorum Elencho, per Franciscum Magdalenum Capiferreum, ejusdem congregationis secretarium [Col. 0974B] digesto. Littera enim B in eo sic legitur: »Bernardini Corii Historia Mediolanensis non permittatur, nisi correcta. In Decreto 16 Martii 1621.«

XI. Quam falsa porro sit et adulterina ejusmodi assertio, sanctus ipse Ambrosius per aurea scripta sua, catholicae per orbem universum Ecclesiae probatissima, commonstret: eoque in primis commonstret loco, ad quem Landulphus itidem ipse superiore numero 4 provocabat. Locus autem ille citra dubium est libri De officiis primi caput quinquagesimum simul et ultimum. Quocirca etiam illud idem caput in altero eorum Landulphi exemplarium, quae in capituli metropolitani bibliotheca custodiuntur, ego vidi charactere satis recenti adnotatum in ora marginali, juxta eum Landulphi textum exstante, ac simul quidem cum hac protinus censura, meo etiam judicio veracissima: »Vide locum male relatum, et male intellectum. Unde maxima corruptela ecclesiae Ambrosianae, et perniciosi tumultus, et [Col. 0974C] querelae toto hoc libro expressae.«

XII. Eo igitur loco sanctus Ambrosius, multa praefatus de virtutibus in Levita et altaris ministro necessariis, hunc in modum prosequebatur: »De castimonia autem quid loquar? quando una tantum nec repetita permittitur copula. Et in ipso ergo conjugio lex est non iterare conjugium, nec secundae conjugis sortiri conjunctionem.« Et ecce nobis manifestum jam est, quemadmodum locus ille a Landulpho male referretur. Inspiciamus nunc, quemadmodum male pariter ab ipso intelligeretur. Verus enim Ambrosii hoc in loco sensus hic est, ut evangelicum Levitam ordinari, sive ad sacrum ejusmodi ordinem promoveri, non liceat, si conjugium jam ante iteraverit, hoc est, si post obitum primae uxoris alteram duxerit, ac propterea digamus sit. Illum enim debuisse tantummodo monogamum esse, ac praeterea post eam promotionem debere ab officio conjugali penitus abstinere; sic enim lege sancitum esse. Huc igitur absque dubio spectant Ambrosii [Col. 0974D] verba proxime recitata, necnon etiam deinceps recitanda.

XIII. In hanc enim sententiam sic etiam progreditur Ambrosius: »Quod plerisque mirum videtur, cur etiam ante baptismum iterato conjugio ad electionem muneris et ordinationis praerogativam impedimenta generentur; cum etiam delicta obesse non soleant, si lavacri remissa fuerint sacramento. Sed intelligere debemus quia in baptismo culpa dimitti potest, lex aboleri non potest. In conjugio non culpa, sed lex est. Quod culpae est igitur, in baptismate relaxatur; quod legis est, in conjugio non solvitur.« Ut enim Robertus cardinalis Bellarminus de membris Ecclesiae militantis libro primo, qui est De clericis, capite vigesimo quarto, § Ad Hieronymi vero, sapienter docebat »observandum est controversiam fuisse inter veteres Patres: an qui unam uxorem habuit ante baptismum, eaque mortua alteram duxit post baptismum, bigamus consendus [Col. 0975A] esset, necne. Nam sanctus Hieronymus in epistola ad Oceanum contendit ejusmodi hominem non esse bigamum, propterea quod per baptismum sit factus novus homo ex veteri, et nihil ei nocere possit eorum quae fecit ante baptismum. Et sane huic sententiae multum favet canon 17 apostolorum, qui diserte prohibet episcopum fieri qui post baptismum bis nuptias celebravit. Contra vero Ambrosius, Innocentius, et Augustinus locis citatis contendunt omnino habendum bigamum qui duas uxores habuit, sive ante baptismum, sive post baptismum. Nam baptismus diluit peccata, non solvit conjugia, et renovat hominem quantum ad vetustatem vitiorum, non quantum ad ea quae recte se habent. Atque haec sententia tandem praevaluit, et ab universa Ecclesia recepta est. Neque obstat canon apostolicus. Fortasse enim eo tempore propter hominum paucitatem dispensabant apostoli cum illis qui ante baptismum uxorem unam vel plures habuerant, modo non habuissent plures post baptismum. Neque [Col. 0975B] enim est hoc praeceptum Apostoli (nempe Pauli, primae ad Timotheum, capite 3) omnino indispensabile.« Hactenus Bellarminus ibi. Sed ad ejusdem sententiae confirmationem nobis placeat sanctum itidem Augustinum loco per ipsum indicato audire. Libro enim 20, De bono conjugali, capite 18, sic ille sentiebat: »Quod acutius intellexerunt qui nec eum qui catechumenus vel paganus habuerit alteram ordinandum esse censuerunt. De sacramento enim agitur, non de peccato; nam in baptismo peccata omnia dimittuntur. Propter sacramenti autem sanctitatem, sicut femina, etiamsi catechumena fuerit vitiata, non potest post baptismum inter Dei virgines consecrari, ita non absurde visum est eum qui excessit uxorum numerum singularem, non peccatum aliquod commisisse, sed normam quamdam sacramenti amisisse, non ad vitae bonae meritum, sed ad ordinationis ecclesiasticae signaculum necessariam.« Sed hinc ad Ambrosium revertamur.

[Col. 0975C] XIV. Ille vero sic etiam subinde protinus interrogat: »Quomodo autem potest hortator esse viduitatis qui ipse conjugia frequentaverit?« Quod quidem argumenti genus tametsi proprie ab Ambrosio in eos dirigatur qui a primis nuptiis ad secundas transierint, quibusque propterea promotio sacrum ad ordinem negabatur, non immerito tamen a catholicis doctoribus secundum proportionem accommodatur iis etiam ministris qui post sacram ordinationem officio conjugali operam darent. Bellarminus nominatim libro pariter primo De clericis, capite 19, varia enumerans impedimenta quae conjugale officium sacerdotibus aliisque sacratis hominibus afferret, id etiam enumerat: »Tertio impedit efficaciam praedicationis, ut Ambrosius docet libro primo De officiis, capite ultimo. Quomodo enim efficaciter exhortabitur viduas et virgines, qui liberis perpetuo operam dat?« Similiter etiam Gregorius de Valentia in libro De caelibatu, capite 5: [Col. 0975D] »Obstat item (matrimonii usus) officio docendi et exhortandi. Nam qui consuetudine conjugali implicatus est, non potest certe cum satis magna efficacia et auctoritate virgines et viduas, et alios de populo, qui nondum matrimonio juncti sunt, ad continentiam adhortari, ut divus Ambrosius libro primo De officiis, capite ultimo adnotavit.«

XV. Quae proxime subsequuntur ibidem Ambrosii verba, eadem sane commonstrant quam rationi consentaneum, quinetiam necessarium ille censuerit ut sacri ministri post sacram ordinationem ab usu conjugii deinceps in perpetuum abstinerent, si forte prius nupsissent, atque suam sibi uxorem adhuc superstitem haberent. »Inoffensum autem (inquit) exhibendum esse et immaculatum ministerium, nec ullo conjugali coitu violandum cognoscitis, qui integro corpore, incorrupto pudore, alieni etiam ab ipso consortio conjugali, sacri ministerii gratiam recepistis. Quod eo non praeterii, quia in plerisque abditioribus [Col. 0976A] locis cum ministerium gererent vel etiam sacerdotium, filios susceperunt: et id tanquam usu veteri defendunt, quando per intervalla dierum sacrificium deferebatur, et tamen castificabatur etiam populus per biduum aut triduum, ut ad sacrificium purus accederet, ut in Veteri Testamento legimus. Et lavabat vestimenta sua.« Quem tamen praetextum hac Ambrosius illico refellit ratione: »Si in figura tanta observantia, quanta in veritate? Disce, sacerdos atque Levita, quid sit lavare vestimenta tua, ut mundum corpus celebrandis exhibeas sacramentis. Si populus sine ablutione vestimentorum suorum prohibebatur (Exod. XIX) accedere ad hostiam suam, tu illotus mente pariter et corpore audes pro aliis supplicare, audes pro aliis ministrare?«

XVI. Et hactenus quidem satis a nobis examinatus sit prior ille sancti Ambrosii locus, quem sibi Landulphus pro suo errore usurpabat in testimonium. Videamus nunc, quemadmodum sanctus idem doctor eamdem sententiam suam diserte aliis etiam [Col. 0976B] in locis expresserit.

XVII. Certe autem libro De dignitate sacerdotali, capite 4, explicans illud apostoli Pauli ad Timotheum primae capite III: Oportet episcopum esse unius uxoris virum, sic habet: »Si ad superficiem tantum litterae (sive ad sensum litteralem) respiciamus, prohibet bigamum episcopum ordinari. Si vero ad altiorem (sive ad mysticum) sensum conscendimus; inhibet episcopum duas usurpare Ecclesias. Et si adhuc introrsus profundiora perscruteris; monet ne, post catholicum dogma, sensum inveniatur episcopus habere haereticum, sed Christianam tantum orthodoxam et catholicam sibi associet fidem, ut unius tantummodo uxoris et catholicae Ecclesiae vir episcopus vocitetur.« Et aliquanto post, explicans illud item, quod ab eodem Apostolo ibidem objectum legitur: Domui suae bene praeesse, filios habentem subditos cum omni castitate, sic etiam inquit: »Domui suae bene praeesse potest, qui [Col. 0976C] corporis sui servaverit castitatem. Domui, inquit, hoc est, corpori suo tali jure dominetur, ut non subdatur ipsius voluntati, ne desiderio luxuriae deditus in praecipitium demergatur, sed potius filios suo castitatis exemplo ad pudicitiae regulam doceat. Nam si quis domui suae praeesse nesciat, quomodo Ecclesiae Dei diligentiam adhibebit? Hoc est enim de quo superius diximus: Qui cordis sui domum excolere non valet, quomodo plurimorum adhibebit diligentiam?«

XVIII. Et rursus in epistola ad Ecclesiam Vercellensem, quae, secundum Romanam editionem, a Sixto papa quinto, cum cardinalis esset, emendatam, et pontificio postea diplomate commendatam, vigesima quinta est libri tertii Epistolarum, haec habet: »Haec posui, quae cavenda acceperim. Virtutum autem magister Apostolus est, qui cum patientia redarguendos doceat contradicentes, qui unius uxoris virum praecipiat esse, non quo extorrem excludat [Col. 0976D] conjugii; nam hoc supra legem praecepti est, sed ut conjugali castimonia servet ablutionis suae gratiam; neque iterum ut filios in sacerdotio creare apostolica invitetur auctoritate. Habentem enim dixit filios, non facientem, neque conjugium iterare. Quod ideo non praetermisi, quia plerique ita argumentantur: Unius uxoris virum dici post baptismum habitae, eo quod baptismo vitium sit ablutum, quo afferebatur impedimentum. Et vitia quidem atque peccata diluuntur omnia, ut si quis contaminaverit suum corpus cum plurimis, quas nulla conjugii lege sociaverit, remittantur ei omnia; sed conjugia non resolvuntur, si quis iteraverit. Culpa enim lavacro, non lex, solvitur. Nulla enim culpa conjugii, sed lex est. Quod legis est igitur, non remittitur quasi culpa, sed tenetur quasi lex. Ideo et Apostolus legem posuit, dicens: Si quis sine crimine est, unius uxoris vir. Ergo qui sine crimine est, unius uxoris vir, tenetur ad legem sacerdotii suscipiendi: qui autem iteraverit [Col. 0977A] conjugium, culpam quidem non habet coinquinati, sed praerogativa exuitur sacerdotis. Diximus quid legis est; dicamus etiam quid rationis. Sed prius cognoscamus non solum hoc Apostolum de episcopo et presbytero statuisse, sed etiam Patres in concilii Nicaeni Tractatu addidisse, neque clericum quemquam debere esse qui secunda conjugia sortitus sit. Quomodo enim potest consolari viduam, honorare, cohortari ad custodiendam viduitatem, servandam marito fidem, quam ipse priori conjugio non reservaverit? Aut quid interesset inter populum et sacerdotem, si iisdem astringeretur legibus? Debet praeponderare vita sacerdotis, sicut praeponderat gratia. Nam qui alios praeceptis suis ligat, debet ipse legitima praecepta in se custodire.« Hactenus in ea sanctus Ambrosius epistola.

XIX. Ad precationem nunc progredior illam quam idem Ambrosius primam concinnavit, ut semetipsum reliquosque suos sacerdotes ad celebrationem sacrosancti [Col. 0977B] missae sacrificii praepararet; quae precatio legitur etiam prope finem tomi ejus operum quinti, hoc est, ante hymnos ipsius. Illic enim, non procul ab initio, has item ad Deum preces fundebat: »Rex virtutum, castitatis et integritatis amator, Deus, coelesti rore benedictionis tuae exstingue in corpore meo totum fomitem ardentem libidinis, ut maneat in me tenor totius castitatis animae et corporis. Mortifica in me carnis stimulos, et omnes libidinis commotiones, et da mihi veram et perpetuam castitatem cum caeteris donis tuis, quae tibi placent in veritate, ut sacrificium laudis casto corpore et mundo corde valeam tibi offerre. Quanta enim, Domine Jesu Christe, cordis contritione et lacrymarum fonte, quanta reverentia et tremore, quanta corporis castitate et animi puritate istud divinum et coeleste sacrificium est celebrandum, ubi caro tua in veritate sumitur, ubi sanguis tuus in veritate bibitur, ubi summa imis junguntur, ubi adest praesentia [Col. 0977C] sanctorum angelorum, ubi tu es Sacerdos et Sacrificium mirabiliter et ineffabiliter constitutus! Quis digne hoc celebrare poterit, nisi tu, Deus omnipotens, offerentem feceris dignum?«

XX. Postremum nobis nunc est ut in ejusdem, quam contendimus, veritatis testimonium veniant etiam commentaria in Epistolas sancti Pauli, quae communius sancto Ambrosio ascribi solent, quaeque in ea etiam, quam supra memorabam, editione Romana et emendatiori legitimis ejus operibus connumerantur. In commentario enim primae ad Timotheum Epistolae, ad ea capitis tertii verba: Oportet episcopum esse unius uxoris virum, ita prorsus interpretatur: »Quamvis secundam numero uxorem non sit habere prohibitum, ut tamen quis dignus ad episcopatum sit, etiam licitam debet spernere, propter sublimitatem ipsius ordinis, quia caeteris melior debet esse, qui cupidus est sedis illius.« Et aliquanto post, ad ea verba: Diaconi sint unius [Col. 0977D] uxoris viri, sic item progreditur: »Ea quae minus dixerat de ordinatione diaconatus, nunc subjecit. Ostendit etiam, ipsos unius uxoris viros esse debere, ut hi ad ministerium Dei eligantur, qui non sunt egressi constitutum Dei. Homini enim unam uxorem decrevit Deus, cum qua benedicatur; nemo enim cum secunda benedicitur. Qui si filios bene gubernaverit, et domos suas, id est vernaculos, aut domesticos, poterunt digni fieri sacerdotio, et fiduciam habere apud Deum, ut sciant se posse impetrare, quod postulant; jam de caetero se ab usu feminae cohibentes. Veteribus enim idcirco concessum est levitis aut sacerdotibus uxores ad usum habere, quia multum tempus otio vacabant a ministerio, aut sacerdotio. Multitudo enim erat sacerdotum, et magna copia levitarum, et unusquisque certo tempore serviebat divinis caeremoniis secundum institutum David. Hic enim viginti et quatuor classes constituit sacerdotum, ut per vices deservirent. Unde Abia octavam classem habuit; cujus vice Zacharias [Col. 0978A] (Lucae primo) fungebatur sacerdotio, sicut continetur in Paralipomenon, ita ut, tempore quo non illos contingebat deservire altari, domorum suarum agerent curam. At ubi vero tempus imminebat ministerii, purificati aliquantis diebus accedebant ad templum offerre Deo. Nunc autem septem diaconos esse oportet, et aliquantos presbyteros, ut bini sint per Ecclesias, et unus in civitate episcopus; ac per hoc omnes a conventu feminae abstinere debere, quia necesse est eos quotidie praesto esse in ecclesia, nec habere dilationem, ut post conventum legitime purificentur, sicut veteres. Omni enim hebdomada offerendum est, etiamsi non quotidie peregrinis, incolis tamen vel bis in hebdomada; etsi non desint qui fere quotidie baptizentur aegri. Nam veteribus ideo concessum est, quia multo tempore in templo non videbantur, sed erant privati. Si enim plebeiis hominibus orationis causa ad tempus abstinere se praecipit (sanctus Paulus, primae ad Corinthios capite [Col. 0978B] VII) ut vacent orationi, quanto magis levitis aut sacerdotibus, quos die noctuque pro plebe sibi commissa oportet orare? Mundiores ergo esse debent caeteris, quia actores sunt Dei.«

XXI. Haec sanctissimus antistes noster Ambrosius in iis commentariis; si tamen ipse re vera illorum est auctor. Robertus sane cardinalis Bellarminus id pro certo et indubitato supposuit libro primo De clericis, capite 19, § Ambrosius, cum superiorem illorum textum innueret, et capite 20, § Quod autem; secus autem profecto sensit in libro De scriptoribus ecclesiasticis. De sancto enim Ambrosio Mediolanensi ad annum 374 agens, sive observationem in ejus opera contexens, ita concludebat: »In quinto tomo sunt Commentaria in Epistolas sancti Pauli; quae a multis non creduntur Ambrosii, nec sine causa.« Qua de re consuli per me quidem possunt Alfonsus Salmeron Commentariorum suorum tomo decimo tertio, qui primus est in omnes beati [Col. 0978C] Pauli, et canonicas Epistolas, libro scilicet primo, disputatione 19; et Cornelius a Lapide suis item in Commentariis in omnes divi Pauli Epistolas, qua parte inter primordia operis disserit de interpretibus Epistolarum sancti Pauli, pagina mihi 24, et in caput septimum, ac versum undecimum Epistolae primae ad Corinthios. Memini vero etiam me multis abhinc annis legisse luculentam ejusdem argumenti lucubratiunculam, separatim editam, et a Nicolao Rusca contextam, et a cardinali Baronio comprobatam. Quam cum ego religioso cuidam ex ordine Praedicatorum, et e Ruscarum cognatione commodassem (ut saepe mihi accidit) amisi. Nicolaus autem ille Rusca erat sacrae theologiae doctor, Sondrii in Valle Tellina archipresbyter, et Federico cardinali archiepiscopoque nostro Borromaeo dilectissimus, mihique amicissimus, necnon etiam studiosissimus catholicae fidei propugnator. Quocirca etiam iniquissime tandem ab haereticis anno Domini supra millesimum sexcentesimum decimo octavo necatus est, ejusque [Col. 0978D] vita et mors a Joanne Baptista Bojacha, jurisconsulto Comensi, latine descripta et Comensibus typis anno saeculi ejusdem vigesimo primo evulgata circumfertur, sicut etiam ipsiusmet Nicolai liber, anno saeculi superioris nonagesimo octavo editus, quo acta disputationis Tiranensis adversus Calvinum, et ministros Calvini defensores continentur. Sed hinc ad proprium praesentis capitis institutum redeamus. Pro ea igitur sua et aliorum sententia Bellarminus multas colligit causas et rationes, et inter illas hanc quoque nominatim tertio loco, quod inter multa quae talium auctor Commentariorum exposuerit contra Sancti Ambrosii sententiam, ita plane in Commentario primae ad Timotheum exponat illud item capitis primi, Regi saeculorum, immortali, etc., contra quam scilicet Ambrosius ipse revera exposuerit libro secundo De fide, capite primo ac tertio, et libro tertio, capite secundo. Quid si vero Commentaria illa vere fuerint a sancto Ambrosio composita, [Col. 0979A] sed ab alio postea nonnullis in locis depravata? et in iis nominatim quos Bellarminus aliique opinionis ejusdem homines reprehendunt, sed non in eo quem supra ego producebam; quippe cum ille plane consentiat cum caeteris illis lucubrationibus Ambrosio nostro indubitanter adjudicatis, nec ab ullo vitiatis. Quocirca si quis etiam constanter altercari velit, mordicusque contendere Commentaria illa nullo modo ascribi posse Ambrosio nostro, ego sane in praesenti non valde repugnabo. Ad praesentis enim quaestionis et capitis institutum satis etiam mihi sunt reliqua illa superioribus illis e locis deprompta, ut summatim ostendere mox aggredior.

XXII. Ea quippe tres habent hasce partes: videlicet expositionem litteralem illorum sancti Pauli verborum, quibus praescribebatur ut episcopus esset unius uxoris vir; cessationem ab usu conjugii, postea quam susceptus fuerit ordo sacer; differentiam [Col. 0979B] inter Veteris ac Novi Testamenti ministros: quae quidem partes mihi abunde ad praesens institutum sufficiunt.

XXIII. Secundum Ambrosii ergo expositionem, sanctus Paulus in ea Epistola praescribebat ne qui post primae uxoris obitum alteram duxit ad episcopatum vel ad diaconatum admitteretur. Bene autem Bellarminus libro primo De clericis, capite 23, veram excutiens eorum sancti Pauli verborum intelligentiam, non dubitavit affirmare: »Sententia catholicae Ecclesiae semper verba illa beati Pauli ita intelligenda esse docuit ut prohibitum sit sacris ordinibus initiare eos qui quovis modo bigami fuerint. Quam sententiam probare possumus tribus argumentis.« His ergo subinde illam optime probat; et primo quidem sacris et litteris, secundo ex tempore quo sanctus Paulus haec scripsit, tertio ex auctoritate Patrum, qui semper hunc locum de monogamia ita intellexerunt ut non liceat episcopum vel diaconum [Col. 0979C] creari eum qui duas uxores, etiam diversis temporibus, habuerit. Inter hos ergo Patres, post Tertullianum ac sanctum Epiphanium, testimonio etiam utitur Ambrosii. Ejusque verba sunt hujusmodi: »Tertullianus libro primo ad uxorem. Quantum fidei detrahant, quantum obstrepant sanctitati nuptiae secundae, disciplina Ecclesiae et praescriptio Apostoli declarat, cum bigamos non sinit praesidere, cum viduam allegi in ordinationem, nisi univiram, non concedit.« Quibus Tertulliani verbis illico subdit Bellarminus: »Neque dubium est quin per bigamos intelligat eos qui duas uxores habuerunt, non simul, sed unam post alteram. Nam de hac digamia in toto libro loquitur; hortatur enim uxorem suam ut, se mortuo, non ineat secundas nuptias. Similia habet in libro De monogamia, et in libro De exhortatione castitatis.« Et paulo post: »Epiphanius haeresi 50 Catharorum. Quae ad sacerdotium tradita sunt, propter eminentiam celebrationis sacrorum, ea [Col. 0979D] aequaliter ferri ad omnes putaverunt, cum audierint quod oportet episcopum irreprehensibilem esse, unius uxoris virum, continentem; similiter et diaconum, et presbyterum. Revera enim non suscipit sancta Dei praedicatio post Christi adventum eos qui a nuptiis, mortua ipsorum uxore, secundis nuptiis conjuncti sunt, propter excellentem sacerdotii honorem ac dignitatem. Et haec certo sancta Dei Ecclesia cum sinceritate observat. Haec ille. Ubi apertissime loquitur de digamia plurium uxorum successiva, cum eos digamos appellet qui, mortua uxore, aliam ducunt, et cum Catharos reprehendat, qui ex hoc loco Pauli etiam laicis interdicebant secundas nuptias.« Hinc autem Bellarminus ad sancti Ambrosii testimonium ita progreditur: »Ambrosius, libro X, epistola 82 ad Ecclesiam Vercellensem, tractans hunc locum Pauli, unius uxoris vir. Qui, inquit, conjugium iteraverit, culpam non habet coinquinati, sed praerogativa exuitur sacerdotis.« E. paulo post: »Similia habet Ambrosius libro [Col. 0980A] primo De officiis, capite ultimo, et libro De dignitate sacerdotali, capite 4.«

XXIV. Secunda pars, ex indubitatis illis Ambrosii testimoniis a me summatim deprompta, haec erat: Ut monogami, etiam illi qui, viventibus etiamnum suis uxoribus, sacros ad ordines promoti essent, nihilominus ab usu matrimonii deinceps abstinere in perpetuum deberent. Quocirca hinc praesertim aperte refellitur matrimoniorum usus, qui Arialdi tempore apud clerum Mediolanensem pariter ac Graecum vigebat. Qualis vero apud Mediolanensem ille tunc esset, hoc jam vidimus praesentis libri quarti capite 3, num. 1. Qualis item apud Graecum tunc esset, me profecto non poenitet hoc jamdudum e doctissimi Bellarmini libro primo De clericis didicisse, neque nunc pudet ejus hac de re verba hunc in locum afferre. Cum ergo, capite 19, ipse contenderet caelibatum jure apostolico rectissime annexum esse sacris ordinibus, ita ut nec ducere uxores, nec [Col. 0980B] uxoribus antea ductis uti liceat post ordinationem, positivo quidem jure, sed antiquissimo et aequissimo, et quod nullo modo expediat ut hoc tempore relaxetur; tum vero duos sibi ad refellendum proposuit errores, unum Graecorum, alterum Lutheranorum. Ac de Graecorum errore sic inquit: »Prior error est oportere clericos, antequam ordines sacros suscipiant, uxores ducere, quia post sacros ordines susceptos non licet id facere, et nimis magno periculo fornicandi se exponit qui sine uxore vivit. Hujus erroris aliqui auctorem faciunt Nicolaum, unum ex septem primis diaconis. Sed, quidquid de hoc sit, constat Vigilantium hunc errorem expresse docuisse. De quo sic beatus Hieronymus initio libri contra Vigilantium, proh nefas! inquit, episcopos sui sceleris dicitur habere consortes; si tamen episcopi nominandi sunt qui non ordinant diaconos, nisi prius uxores duxerint, nulli coelibi credentes pudicitiam.« Dehinc vero Bellarminus ipse sic prosequitur: [Col. 0980C] »Hunc errorem receperunt Patres concilii Trullani circa annum Domini septingentesimum, ut patet ex canone 13, ubi profana illa synodus damnat nominatim canones Romanae ecclesiae, et contrarium statuit, nimirum ut clerici ante subdiaconatum uxores ducant, et cum eis vivant postea, in sacris ordinibus constituti. Tempore hujus synodi coepit mos Graecorum, qui nunc est. Auctus autem est et confirmatus tempore Leonis noni, quando dissidium Graecorum a Latinis maxime crevit in multis aliis articulis. Unde exstat liber Humberti cardinalis, eo tempore scriptus de hac re contra Nicetam abbatem, qui hunc morem Graecorum tunc acerrime defendebat.« Et aliquando post: »Synodus Trullana canone sexto prohibet ne episcopi, presbyteri, diaconi aut subdiaconi, post ordinationem suam, uxorem ducant, et canone quadragesimo octavo praecipit ut episcopus non cohabitet uxori.« Sic etiam eodem capite Bellarminus postea colligit, [Col. 0980D] »morem Graecorum, quem nunc habent, non fuisse primis sexcentis annis, ut patet (inquit) ex iisdem auctoribus (quos utique multos jam produxerat) necnon ex Chrysostomo, Hieronymo, et Leone locis citatis.« Et rursus capite 21: »Ad tertium (inquit) dico illos canones non esse ullius approbati concilii. Nam vera sexta synodus nullos canones edidit, ut patet ex septima synodo, actione 4 et 5, sed post sextam synodum quidam episcopi convenerunt Constantinopoli, et in palatio imperatoris Justiniani secundi, quod Trullum dicebatur, canones istos ediderunt nomine sextae synodi. Caeterum hos canones non solum nullus Romanus pontifex probavit, sed etiam aperte improbavit Sergius papa, qui tunc sedebat, ut Beda scribit in libro De sex aetatibus, in Justiniano; et Paulus Diaconus, libro VIII, capite 9, De rebus Romanis: Vocat autem Beda erraticam synodum coetum illorum Patrum, qui hos canones ediderunt.« Et pauculis interpositis, de synodo hac Trullana sic addit: »Non permittit ut ulli clerico, [Col. 0981A] post sacrorum ordinum susceptionem, liceat uxorem ducere, sed solum, ut liceat uti uxore ante ordinem ducta. Et hoc etiam non permittunt episcopis, sed solum inferioribus clericis, ut patet ex canone 6, 12, et 48.« Hactenus pro instituto nostro Bellarminus, ut aperte dignosceretur qualis apud Graecos esset matrimoniorum usus Arialdi nostri tempore, quam que concors ille tunc esset cum cleri Mediolanensis usu. Accipe nunc quemadmodum contra talem matrimoniorum usum, a clero sive Latino sive Graeco usurpatum, idem Bellarminus, eodem illo capite 19, argumentatus fuerit Ambrosii etiam nostri testimonio, posteaquam multos alios Patres tam Graecos quam Latinos eidem illi usui opposuisset. »Ambrosius (his utique verbis utebatur illic Bellarminus) libro primo De officiis capite ultimo: Inoffensum, inquit, exhibendum et immaculatum ministerium, nec ullo conjugali coitu violandum cognoscitis, qui integro corpore, incorrupto pudore, alieni etiam [Col. 0981B] ab ipso consortio conjugali, sacri ministerii gratiam recepistis. Quod ideo non praeterivi, quia in plerisque abditioribus locis, cum ministerium gererent, vel etiam sacerdotium, filios susceperunt.« Idem in epistola 82 ad Ecclesiam Vercellensem: »Habentem, inquit, filios, dixit Apostolus, non facientem« etc., Et in caput primum (verius tertium) Epistolae primae ad Timotheum: »Deinceps, inquit, ab usu feminae cohibentur,« etc. Etenim talia in hanc sancti Pauli Epistolam Commentaria Bellarminus hoc loco inter veros Ambrosii nostri fetus computabat, ut ego quoque supra observabam.

XXV. Sed operae pretium est una cum eodem Bellarmino tertiam quoque illam in Ambrosii testimoniis examinare partem, quam ego innuebam, et ex ea simul cum ipso argumentari. Quippe, capite illo 19, pro clericorum caelibatu sibi ad probandum proposito, multa collegerat Novi Testamenti pronuntiata; cum probationem suam sic etiam confirmavit: »Praeterea in Veteri Testamento continentiam [Col. 0981C] ab uxoribus videmus imprimis fuisse requisitam in iis qui Deo propinquaturi, vel rem aliquam sanctam tractaturi erant. Nam Exodi XII praecipitur ut comesturi agnum paschalem renes suos accingerent; quo significabatur, ut Gregorius exponit, homilia 22 super Evangelia, debere eos carnis voluptatem edomare qui agnum paschalem comedunt; Exodi XIX, cum populus legem a Deo accepturus esset, ait illis Moyses: Estote parati in diem tertium, et ne appropinquetis uxoribus vestris. Quo testimonio utitur Ambrosius libro primo De officiis, capite ultimo, ad probandam continentiam clericorum.« Atque hoc quidem illud est quod proprie hoc loco nos intendimus; sed nihilominus cum eodem Bellarmino ad uberiorem probationem progrediamur. Subdit ergo deinceps: »Item, Exodi XXVIII, praecepit Deus ut Aaron et filii ejus, cum ingrederentur tabernaculum, feminalibus lineis a renibus usque ad femora tecti essent. Quo exponit Beda libro tertio De tabernaculo, [Col. 0981D] capite IX, significatum esse debere sacerdotes Novi Testamenti aut virgines esse, aut contracta cum uxoribus foedera dissolvisse. Item, libri primi Regum capite XXI, noluit Achimelech sacerdos dare David panes propositionis comedendos, nisi prius intellexisset eum ab uxore aliquandiu se continuisse; ex quo deducit beatus Hieronymus in caput primum ad Titum perpetuam requiri in sacerdotibus continentiam etiam ab uxoribus, qui corpus Christi, quod illo pane propositionis significabatur, conficiunt, edunt aliisque tradunt. Denique ex libro primo Paralipomenon, capite XXIV et Lucae I, colligitur sacerdotes Veteris Testamenti per vices suas ministrare solitos, et toto, eo tempore quo ministrabant in tabernaculo, a domo et uxore abfuisse. Ex quo deducunt Siricius papa in epistola ad Himericum, et Innocentius primus in epistola ad Victricium, necnon Beda in caput primum Lucae, quod si illi tempore quo ministrabant ab uxoribus abstinebant, [Col. 0982A] omnino decere ut sacerdotes nostri, qui non per vices, sed semper ministrant, semper ab uxoribus se contineant.« Haec ibi Bellarminus.

XXVI. Cum igitur indubitata illa sancti Ambrosii testimonia doctrinam ejusmodi contineant, cumque pro indubitato simul ille supponatur de sacrorum sive Graecorum sive nostratum ministrorum caelibatu non aliter unquam judicasse quam suis in libris luculenter et expresse judicaverit, consequens profecto est ut inexcusabilis temeritatis et impudentiae notam evadere non possit qui eum nihilominus contendat matrimoniis favisse illis, quae Graeci, vel etiam nostrates sacerdotes unquam usitarint. Negat enim divinus ille doctor, praeciseque negat ejusmodi matrimonia fuisse a sancto apostolo Paulo approbata, si contracta fuerint ab iis qui mox ad Ordinem Sacrum promovendi essent. Negat eorum usum esse licitum promotis ad ordinem Sacrum, eorumque pariter usum congruere negat ministerio Testamenti [Col. 0982B] Novi proprio, quod longe majoris est dignitatis et sanctitatis quam esse Testamenti Veteris ministerium. Et haec quidem plane jam constant ex ipsismet Ambrosii verbis jam supra recitatis, sed planius aliquanto etiam constabunt, si paulo minutius insuper et accuratius ipsasmet examinemus assertiones historicorum quos nobis supra opponebamus.

XXVII. Datius in primis Ambrosium asserebat ejus dissensionis constitutum fuisse arbitrum ab ejus Patribus concilii, Constantinopolitana in urbe congregati, cui tunc etiam ipse interesset. Hoc autem concilii nomine non aliud profecto intelligere potuit quam Constantinopolitanum oecumenicum, quod (ut bene computat Baronius) anno Domini trecentesimo octogesimo primo celebratum fuit, et cui centum quinquaginta episcopi citra omnem controversiam ea in urbe interfuerunt. Atqui certissimum etiam ex adverso est neque Damasum papam neque Ambrosium nostrum illic interfuisse, sed solos interfuisse orientales episcopos, ac propterea etiam non [Col. 0982C] alium quam ipsos ei tandem subscripsisse. Concilium quippe illud auctoritate quidem Damasi papae (sive per ejus litteras, ab imperatore Theodosio Seniore ad orientales episcopos transmissas) convocatum illuc fuit; atqui non ipsemet Damasus, nec alius quispiam ex occidentalibus episcopis illuc perrexit. Et haec quidem omnium etiam ecclesiasticorum per ea tempora historicorum consensu testatissima sunt. Quocirca etiam Bellarminus De conciliis et Ecclesia libro primo, capite 5, posteaquam Constantinopolitanum hoc concilium inter generalia et a pontifice Romano approbata secundo loco numerasset, ita subdit: »Est vero animadvertendum, in hoc concilio neminem adfuisse ex provinciis occidentalibus. Siquidem Damasus papa Romae coegerat synodum occidentalium, atque ad eum locum invitaverat episcopos qui Constantinopoli convenerant, ut eo modo Romae celebraretur Concilium plenissimum. Sed quia Patres orientales justis de causis Romam [Col. 0982D] venire non potuerunt, accepit Damasus excusationem eorum, et animis ac sententiis duae illae synodi conjunctae sunt, ac si una et eadem fuissent. Atque propter hujusmodi conjunctionem habita est synodus Constantinopolitana una ex oecumenicis et legitimis synodis. Vide Theodoretum libro primo Historiae, capite 9 et 10.« Hactenus Bellarminus. De qua tamen Orientalium excusatione paulo aliter sensit Baronius ad annum Christi 382. Non igitur re vera illic adfuit Ambrosius, ac propterea ne concilii quidem illius Patres dijudicationem illius dissensioni ei soli reservarunt.

XXVIII. Sed illud etiam huc accedit quod nemo veterum scriptorum asseruisse unquam legitur talem illam dissensionem in eo fuisse concilio excitatam. Quod si etiam tunc ibi fuisset excitata, ibique tunc pariter Ambrosius ipse adfuisset, ne credibile quidem videtur eos Patres ei soli reservare voluisse hoc judicium, quod alioqui de re sane gravissima esset [Col. 0983A] Sicut enim de nonnullis aliis minoris momenti rebus ipsi decreta unanimes condiderunt, sic etiam universi pariter quaestionem illam dijudicassent. Sed hinc progrediamur ad rationem, qua permotus Ambrosius a Datio dicebatur sententiam in uxoratorum favorem sacerdotum pronuntiasse.

XXIX. »Perfectio vitae, inquit, non in castitate, sed in charitate consistit.« Orationem plane irrationabilem, atque Ambrosio indignissimam; et, ut nihili prorsus ab ipso faciendam, sic etiam nihili prorsus ab ipso factam! Quidni vero caeteroqui Ambrosius similiter ob eamdem rationem virginibus, quae sacrum ad velamen admitti cuperent, concessit ut una vice matrimonium contraherent? Etenim, secundum illud Apostoli, quemadmodum vitae perfectio non in castitate, ita neque in virginitate consistit, sed in charitate. Quidni vero praeterea ille sacris etiam ministris concessit ut non solum semel nubere possent, sed etiam iterum ac tertio, quinetiam toties quoties laicis licitum esset? Non enim [Col. 0983B] solo primi ejus matrimonii tempore, sed omni prorsus tempore perfectio vitae, secundum illud Apostoli, consistit in charitate, non autem in castitate.

XXX. Priusquam tamen acrius Datium absurdis ejusmodi consectariis urgeamus, percommodum profecto ac perutile erit luculenter explicasse, quemadmodum perfectio vitae spiritualis, secundum rei veritatem, atque secundum apostoli Pauli sententiam, consistat in charitate. Praeclare autem Bellarminus De membris Ecclesiae militantis libro secundo, qui est De monachis, capite secundo, sic docebat: »Sunt autem hoc loco adnotanda quaedam. Primum illud est veram perfectionem in charitate consistere. Perfectio enim uniuscujusque rei in eo posita est ut fini suo ultimo quam arctissime conjungatur. Finis autem hominis Deus est: charitas vero maxime unit hominem cum Deo, juxta illud primae Joannis quarto; Qui manet in charitate, in Deo manet, et Deus in eo; et ad Colossenses tertio; Charitas est [Col. 0983C] vinculum perfectionis, id est vinculum quod, ligans hominem cum Deo, hominem reddit perfectum vel (ut Chrysostomus exponit) vinculum quod, ligans et continens in homine omnes virtutes, hominem reddit perfectum. Ut enim spiritus humanus ligat et continet omnes humores et partes, alioqui dilapsuras, ita Spiritus sanctus, inhabitans corda nostra per charitatem, continet omnes virtutes, alioqui facile dilapsuras. Quod etiam idem Apostolus ostendit, cum ait primae ad Corinthios XIII: Charitas patiens est, benigna est, et quae sequuntur. Itaque Irenaeus libro quinto, ante medium, exponens illud Apostoli primae ad Thessalonicenses ultimo: Ut integer spiritus vester et anima et corpus conservetur, dicit, hominem perfectum tribus constare, corpore, anima, et Spiritu sancto inhabitante per charitatem. Ut enim, si desit ei corpus vel anima, erit imperfectus in genere naturae, ita, si desit charitas, erit imperfectus in genere moris. Quo modo locum illum [Col. 0983D] Pauli intelligunt etiam fere omnes Graeci, Chrysostomus, Theodoretus, Oecumenius, Theophylactus, et cum eis Hieronymus in epistola ad Hedibiam, quaestione ultima. Denique, quod charitas sit Christiana perfectio, ex eo patet quod ad eam omnia referuntur. Matthaei XXII: In his duobus mandatis universa Lex, etc., et primae ad Timotheum I: Finis praecepti charitas.«

XXXI. Subinde vero sic etiam prosequitur: »Nota secundo, ex beato Thoma in opusculo De perfectione, quatuor esse gradus charitatis, proinde etiam quatuor esse gradus perfectionis. Dicitur enim perfectum id, cui nihil deest in ordine ad aliquem finem. Quare non repugnat, aliquid esse perfectum, et imperfectum, si comparetur ad diversos gradus, seu etiam fines.«

XXXII Hos igitur etiam gradus seu fines ille assignat. Sed quoniam primus ad ullam creaturam, secundus autem ad praesentem hominis vitam non [Col. 0984A] pertinet; eos ego propterea praetermitto, meque ad tertium et quartum recipio. »Tertius gradus est (subdit ergo Bellarminus) diligere Deum, non quantum est diligibilis, nec quantum potest creatura quaelibet absolute diligere, sed quantum potest creatura mortalis, quae a se removit omnia divini amoris impedimenta, et totam se Dei obsequio consecravit. Qui in hoc gradu versantur, imperfecti sunt respectu beaturum, sed perfecti respectu aliorum hominum, etiam justorum et piorum.«

XXXIII. Et rursus: »Quartus gradus est (concludit ille) diligere Deum, non quantum est diligibilis, non quantum potest creatura vel absolute vel in hac vita diligere, sed tamen ita ut nihil aeque aut magis quam Deum diligat, id est, nihil admittat contrarium dilectioni. Et hic gradus praeceptus est omnibus, et quandam habet perfectionem, licet respectu superiorum sit imperfectus. Unde primae Joannis secundo dicitur: Qui servat verbum ejus, vere in hoc charitas Dei perfecta est. Et tamen Matthaei [Col. 0984B] 19, Dominus ei, qui dicebat se omnia praecepta servasse, ait: Si vis perfectus esse, vade, vende omnia, etc. Loquitur enim Joannes de isto quarto gradu; Dominus autem de tertio.«

XXXIV. His ergo per nos item praemonitis, si nunc quaeramus quo sensu Ambrosius opinione Datii asseruerit, perfectionem vitae, non in castitate, sed charitate consistere, secundum illud apostoli Pauli testimonium, pro charitatis virtute, quin etiam virtutum regina, tam luculentum et palmare, non aliud profecto respondere posset Datius quam locutum esse Ambrosium de vitae perfectione unicuique homini ad aeternam salutem necessaria, et propterea locutum etiam esse de charitate secundum eam tantummodo perfectionem quam Bellarminus proxime in eo quarto gradu collocabat. Certe autem ita prorsus eumdem illum Apostoli locum probati etiam interpretes communi consensu exponunt, nec aliter eum ipsemet etiam exposuit Ambrosius, [Col. 0984C] tam in Commentario (si tamen ipsius revera est, ut superiore numero 21 excipiebam) quam libro quarto, epistola 33, prope finem, ad virginem sacram scribens Demetriadem. Si ergo Ambrosius ex eo Apostoli loco, in eum, quem Datius dicebat, modum argumentatus fuisset, non aliud profecto perfectionis genus in sacris Testamenti Novi ministris necessarium esse supposuisset quam quod in unoquoque laico necessarium esset constat, ut aeternam salutem assequatur. Nisi enim hoc ille supponebat, risu profecto et cachinnis dignissimum fuisset tale ipsius argumentum; quippe cui promptissime atque invincibiliter responderi poterat, altioris ordinis quam laicorum esse perfectionem talium ministrorum, eamque, non in sola quidem castitate, sed in charitate simul et castitate consistere, sicut in charitate simul et virginitate citra dubium consistit; et sicut ipsiusmet Datii confessione (non enim hoc negari. ab illo potest; si modo constare sibi [Col. 0984D] velit, et Ambrosium sibimet ipsi constantem supponere) post primae illorum ministrorum uxoris obitum, in charitate simul cum castitate, sive cum abstinentia in posterum ab officii conjugalis usu, consistit. Pro primo igitur illo sacrorum Novi Testamenti ministrorum, matrimonio ratio illa, ex eo Apostoli testimonio desumpta, nihil prorsus valet, nisi eorum perfectio interim supponatur ordinis esse non altioris quam sit perfectio laicis etiam omnibus ad aeternam salutem necessaria. Atqui nihil tale, ne interim quidem, supponitur ab Ambrosio, a quo certe supponitur oppositum, sicuti jam vidimus e numero 12 ad multos alios subsequentes. Non igitur credi par est eum ita fuisse argumentatum, sicut ei Datius ascribebat; et hac quidem in parte fatuus, et ineptus, et sibimet ipsi parum constans.

XXXV. Ecquis vero sanae mentis praeterea credat, Ambrosium eo fuisse animo ut talem illam pro sacerdotibus uxoratis auderet pronuntiare legem, quae [Col. 0985A] sanctorum apostolorum sacrique concilii primi oecumenici Nicaeni decretis adversaretur? Ac sacrorum quidem ministrorum caelibatum ab ipsismet apostolis praescriptum fuisse, testimonio nobis esse possunt canones ipsi apostolorum, a Clemente primo papa recitati. Eorum enim vigesimus septimus sic habet: »Innuptis autem, qui ad clerum provecti sunt, praecipimus ut, si voluerint, uxores accipiant; sed lectores cantoresque tantummodo.« Bene autem Bellarminus libro primo De clericis, capite 19, posteaquam hunc canonem recitasset, sic adjecit: »Quod autem de lectoribus et cantoribus dicitur, idem de aliis minoribus ordinibus intelligitur; cum sit omnium eadem ratio.« Quocirca etiam vice versa secundum sanam canonis hujus intelligentiam ministris omnibus innuptis, et ad sacros ordines promotis vetitum erat uxores accipere. Atque huic quidem intelligentiae quam optime congruit superior eorumdem apostolorum canon sextus, quo sic praecipiebatur: [Col. 0985B] »Episcopus, vel presbyter, vel diaconus, uxorem suam ne ejiciat religionis praetextu. Sin autem ejecerit, segregetur: et, si perseveret, deponatur.« Hoc enim canone agebatur de episcopis, presbyteris et diaconis qui ante ordinationem duxissent uxores, quique sollicite atque religiose cavere propterea deberent, ne illis in posterum uterentur. Ne igitur praetextu religionis hujus, sive cautelae, caeteroqui ob legem caelibatus necessariae, deponerent earum curam, nec eas interim alerent, caeteraque ad victum necessaria suppeditarent, conditus est hic ipse canon ut sapienter viri docti praeci e affirmarunt, quorum multos enumerat etiam Severinus Binius tomo primo Conciliorum a semetipso editorum, sive in suis ad eumdem canonem notis. In eamdem porro sententiam nobis etiam Calixtus astipulatur papa primus, qui Romanam Ecclesiam rexit ab anno Domini supra ducentesimum vigesimo primo, usque ad vigesimum sextum. Is enim apud [Col. 0985C] Gratianum distinctione 27, cap. Presbyteris, ita inquit: »Presbyteris, diaconis, et subdiaconis et monachis concubinas habere seu matrimonia contrahere penitus interdicimus; contracta quoque matrimonia ab hujusmodi personis, disjungi, juxta sacrorum canonum definitiones, judicamus.« Bene siquidem Gregorius de Valentia in libro De caelibatu, capite 3, inter alios theologos sic observat ad hunc locum: »Quo loco, cum Calixtus canones sacros antiquiores se ipse etiam antiquus pontifex ad eam rem citet, argumento id est, hanc legem caelibatus esse apostolicam.« Id ipsum vero satis aperte colligitur etiam e sacrorum conciliorum, ac Romanorum pontificum, et veterum Patrum testimoniis, quae catholici doctores adversus haereticos pro eodem caelibatu collegerunt, ac nominatim Bellarminus libro primo De clericis, capite 19. E quibus quidem testimoniis unicum illud in praesenti producere placet, quod est concilii Carthaginensis, ut communius [Col. 0985D] numeratur, secundi, de quo Baronius, ad annum Christi trecentesimum nonagesimum septimum, et Binius, tomo primo Conciliorum, pagina 541, id affirmans celebratum tempore Coelestini primi papae (fuit autem ab anno Christi supra quadringentesimum vigesimo tertio usque ad trigesimum secundum) et a Leone papa quarto comprobatum, capite De libellis, distinctione vigesima. Ejus enim concilii verba haec erant, canone 2: »Omnibus placet ut episcopi, presbyteri, diaconi, vel qui sacramenta contrectant, pudicitiae custodes, etiam ab uxoribus se abstineant, ut, quod apostoli docuerunt, et ipsa servavit antiquitas, nos quoque custodiamus.« En igitur pro sacrorum caelibatu ministrorum videmus legem a sanctis apostolis sancitam, itemque antiquitus servatam.

XXXVI. Progressu tamen temporis non defuere qui a veteri et apostolica illa disciplina nonnihil declinaverint, et in Ecclesia nominatim orientali. Quamobrem nonnulla etiam ejusdem Ecclesiae concilia [Col. 0986A] variis vicissim decretis eamdem disciplinam in usum revocare studuerunt.

XXXVII. Concilium in primis se nobis offert Ancyranum, sive in civitate Ancyra, in provincia Galatiae congregatum, anno Domini trecentesimo decimo quarto; eique octodecim episcopi, et perinsignes (ut bene Baronius ad eumdem annum, articulo 77 et 78 observavit) interfuerunt; sicut et postea eorum multi concilio Neocaesariensi, plerique autem Nicaeno, de quibus conciliis proxime dicemus. Cum igitur Ancyranum illud concilium varios sancivisset canones pro recipiendis ad catholicam communionem iis qui propter Maximini tyranni persecutionem a fide catholica defecerant, tum vero canone nono (aliter decimo) ita decreverunt, ut Baronius ad eum ipsum annum artic. 88, his exprimit verbis: »Lapsis igitur ejusmodi remediis impartitis, de ecclesiastica disciplina incorrupte servanda Patres alias regulas addiderunt; sed illam in primis quae [Col. 0986B] ad sacros Ecclesiae ministros magnopere spectare videbatur, nempe ut absque uxore caelibem vitam ducerent, qua quidem lege (ut alias dictum est) non sacerdotes tantum, sed et diaconi obligati erant ab ipso exordio nascentis Ecclesiae; illosque solum diacones ab ea eximi voluerunt, qui, cum ordinarentur inviti, fuissent pariter contestati se non posse continentes vivere, ac proinde ducere uxorem velle. Qui enim sic reclamasset et nihilominus ordinatus fuisset, quisquis esset hujusmodi, post sacrum diaconatus ordinem uxorem posse ducere, Patres illi consenserunt, sic statuentes (canone nono, vel decimo) Diaconi, quicunque ordinantur, si in ipsa ordinatione protestati sunt, et dixerunt velle se conjugio copulari, quia sic manere non possunt; si postmodum uxores duxerint, in ministerio maneant, propterea quod eis episcopus licentiam dederit. Quicunque sane tacuerint, et susceperint manus impositionem, professi continentiam, et postea nuptiis obligati sunt, [Col. 0986C] a ministerio cessare debebunt.« Hactenus ex eo canone Baronius secundum Dionysii Exigui editionem. Tum vero sic etiam subdit: »Additur in secunda editione (quam ipsemet, superiore articulo 81, dixerat incerti esse auctoris) laicam tantum recipientes communionem.« Quibus e verbis idem Baronius id observat: »Nimirum, non cum sacris ministris amplius, sed cum populo extra cancellos communicantes.« Ac demum ita concludit: »Ex his videas, tum in universa Ecclesia catholica, tum in Oriente, quam firmus atque stabilis assertusque ab omnibus esset sacrorum ministrorum caelibatus. Sed de his actum est primo Annalium tomo pluribus.« Ancyrani ergo ejus concilii Patres (ut ego quoque pro meo sensu hic denique concludam) certam supponebant legem, quae sacris in universum ministris usum matrimonii vetaret, quaeque nihilominus ab episcopo relaxari posset in eum, quem ipsi praescripsere modum, ita ut eis non aliter uti matrimonio liceret.

[Col. 0986D] XXXVIII. »Post Ancyranum vero (prosequitur Baronius ad eumdem annum trecentesimum decimum quartum art. 90.) Neocaesariense consilium celebratum est. Quoto tamen anno, nescimus; sed quantum conjectura assequi licet, cum iidem prope omnes episcopi qui interfuerunt concilio Ancyrano subscripti pariter habeantur illi quod Neocaesareae celebratum est, et inter alios Basilius episcopus Amaseae, quem diximus in Persecutione Licinii, quae proxime est subsecuta, martyrem occubuisse et recenseatur, plane necesse est affirmare, haud diu post Ancyranum iterum Neocaesareae eosdem ferme episcopos convenisse, antequam Licinius Orientalem Ecclesiam persecutione vexare aggrederetur.« Et pauculis interpositis: »Neocaesareae igitur in Ponto, cujus episcopus tunc erat (quod nuper dictum est) Longinus, fama celebris, cum Patres illi sanctissimi conventum agerent, nihil antiquius habuerunt quam sacerdotum vitae integritati prospicere. Quamobrem de eorum coelibi vita ducenda in primis haec statuerunt [Col. 0987A] (canone primo) ex praescripto antiqui usus Ecclesiae: Presbyter, si uxorem duxerit, ab ordine deponatur; si vero fornicatus fuerit, vel adulterium perpetrarit; amplius pelli debet, et ad poenitentiam redigi. Haec ex Dionysii versione.« Cujus quidem decreti (quoad primam nempe partem) hac ego interpretor fuisse causam, quod nonnulli ex iis diaconis, quibus in concilio Ancyrano permissa fuerat nubendi facultas, hujus facultatis exsecutionem reservarent in illud etiam tempus quo sacerdotium accepissent. Hoc ergo ii Patres tanto indecorum ordini jam suscepto judicarunt, ac proinde talia illorum matrimonia vetuerunt.

XXXIX. His tamen conciliorum provincialium decretis, quibus aliquid e vetere illa et apostolica sacrorum ministrorum disciplina remittebatur, contenti non fuerunt trecenti decem et octo Patres illi qui anno trecentesimo vigesimo quinto Nicaeum in Bithynia convenerunt ad sacrosanctam oecumenicam [Col. 0987B] synodum. Quippe ministris ejusmodi non permittentes habitationem cum uxoribus, simul etiam illis omnibus matrimonii celebrationem usumque unanimes negarunt. Synodi profecto illius canon tertius sic ad verbum se habet: »Interdixit per omnia magna synodus non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte aut matrem, aut sororem, aut amitam, vel eas tantum personas, quae suspiciones effugerunt.« Quidni vero nos item ad haec verba simul cum Bellarmino libro primo De clericis capite 19, hunc in modum argumentemur? »Nulla uxoris mentio fit; quae tamen primo loco poni debuit, si cum ea habitare liceret. Item, cur prohibetur clericis cohabitatio mulierum, si uxorati esse possunt? Nonne uxores ancillas habere possunt in eadem domo?« Quidni rursus argumentemur una cum eodem postea capite vigesimo prope finem: »Quomodo cohaeret illa narratio de [Col. 0987C] Paphnutio cum canone tertio concilii Nicaeni, ubi prohibetur episcopis, presbyteris, diaconis, ne ullam domi mulierem habeant, praeter matrem, sororem, amitam.« Haec ipsa nimirum Bellarminus hoc demum capite opponebat argumento, quod erat hujusmodi: »Argumentum quintum et ultimum Calvini sumitur ex Historia Socratis, libro primo, capite 8, et Sozomeni libro primo, capite 22, ubi dicunt quod, cum Nicaenum concilium legem ferre vellet, ne liceret clericis cum uxoribus suis dormire, surrexit Paphnutius confessor, et synodus tota in ejus sententiam ivit, et continentiam ab uxore in arbitrio cujusque reliquit.« Ut igitur Bellarminus hoc argumentum refellat, ante omnia praemittit id quod ambo nihilominus ii scriptores Graeci ultro concedebant. »Nam uterque auctor (verba sunt ipsius Bellarmini) in eodem loco testantur, Paphnutium adjecissse, bonum sibi videri ut, secundum antiquos canones, prohibeatur clericis ne post ordinationem ullo modo uxores ducant, sed solum permittantur uti illis [Col. 0987D] quas ante ordinationem acceperunt.« Subinde vero multis et magni momenti argumentis eosdem illos auctores ostendit non esse fide dignos in hac narratione, quam caeteroqui, ut vidimus, contendit eodem illo tertio Nicaeni concilii canone refelli. Talem vero illorum narrationem iisdem ferme argumentis egregie confutarunt etiam Gregorius de Valentia in libro De caelibatu, capite 6, in responsione, videlicet ad decimum tertium argumentum, et Baronius tomo tertio Annalium, ad annum trecentesimum vigesimum quintum, articulo 148 et sequentibus; sed hic in eo quidem praeterea singularis, quod articulo 151 suam tertii ejus canonis Nicaeni expositionem confirmavit sancti Basilii Magni testimonio, ex ipsius epistola 17 ad Paregorium carptim deprompto, et ita sane ad praesens institutum, per alias etiam sui partes, a Baronio praetermissas, accommodato pariter ac opportuno ut eam ego integram hoc recitare loco statuerim. Ea vero, secundum Parisiensem [Col. 0988A] anni 1603 editionem, pagina 1040, sic ad verbum se habet: »PAREGORIO presbytero BASILIUS. Legi litteras tuas magna cum animi lenitate, admiratusque sum quomodo coneris rebus incurabilibus longis mederi sermonibus, cum, breviter nobis et facile re ipsa satisfacere valens in illis de quibus accusaris, permanere constitueris. Nec primi, nec soli (Paregori) sancivimus non debere mulierculas cohabitare viris. Lege canonem, a sanctis Patribus nostris in Nicaena synodo constitutum, qui manifeste interdixit ne quis mulierculam subintroductam habeat; caelibatus autem honestatem suam in eo habet, si quis a nexu mulieris secesserit. Itaque, si quis caelibatum nomine tenus professus, re ipsa faciat ea quae a conjugatis fiunt, manifestum est quod virginitatis honestatem nuncupatione quidem illius praestet, verum interea ab inconvenienti voluptate non desistat. Tanto facilius admonitioni nostrae acquiescere poteras, quanto magis liberum esse te a corporalibus [Col. 0988B] affectionibus affirmas. Neque enim credo virum, septuaginta annos natum, cum ejusmodi affectionibus cohabitare mulierculae, neque propterea ista determinavi, quod aliquid absurdi designaveris; sed quod ab Apostolo edocti sumus non esse fratri ponendum offendiculum vel scandalum. Scimus autem usuvenire ut, quod a nonnullis recte geritur, aliis in occasionem peccati cedat. Ob hanc causam. Constitutionem sanctorum Patrum secuti, praecepimus ut a muliercula separeris. Ut quid igitur chorepiscopum accusas, et veteris inimicitiae mentionem facis? Imo quid nos quoque, quasi aures habeamus delationibus admittendis proclives? Et non magis te ipsum reprehendis, quod a consuetudine mulierculae abstinere detractas? Ejice igitur illam ex aedibus tuis, et trade in monasterium. Sit illa cum virginibus, et tu inter viros ministra, ne nomen Dei propter vos blasphemetur. Donec ista feceris, etiam si innumera per epistolas causeris, nihil efficies; sed otiosus (id [Col. 0988C] est, sine functione presbyterii, sicut ibi est in ora marginali adnotatum) morieris, dabisque Domino otii tui rationem. Si vero sine correctione tui ipsius ausus fueris sacerdotii retinere functionem anathema eris omni plebi, et, si qui te receperint, per omnem Ecclesiam excommunicabuntur.« Hucusque Basilius ille, doctrina pariter ac sanctitate vere Magnus, et antitistitis nostri Ambrosii perquam familiaris, et anno Christi trecentesimo septuagesimo octavo, ut bene computat Baronius, ex hac mortali ad immortalem ac beatam vitam Kalendis Januarii sublatus. Quocirca nulli dubium esse jam debet, quin revera concilium Nicaenum tertio illo canone usum conjugii sacris illis ministris in omne postea tempus vetuerit, necnon etiam deinceps eadem lex communiter usu recepta sit et id quidem convenienter ad obedientiam et fidem, tam sancto tantaeque auctoritatis concilio justissime debitam.

XL. Quam sanctum vero, quantaeque auctoritatis illud esset, vel ex eo sane colligi potest, quod Theodoretus [Col. 0988D] libro primo Historiae, capite 7, narrabat, episcopos describens illos qui eidem concilio interfuerunt, et his quidem verbis: »Fuit autem numerus episcoporum congregatorum decem et octo supra trecentos. Romanus episcopus, senio confectus, ipse non adfuit; misit tamen presbyteros duos, qui compositioni interessent. Multi tum apostolicis donis excellebant; multi ferebant in corpore suo, juxta divum Paulum, inustas notas Domini Jesu. Ex horum numero constabat Jacobum, episcopum Antiochiae in Mygdonia, quam vocant Syri et Assyrii Nisibin, mortuos suscitasse, et vitae restituisse, aliaque fecisse innumerabilia miracula; quibus in Historia, quae Philotheos inscribitur, separatim expositis, non putavi hac in narratione locum futurum. At Paulus episcopus Neocaesariae (castellum hoc est in ipsa Euphratae) rabiem Licinii senserat; debilitatas enim gerebat manus ambas, contractas candente ferro, et correptis enectisque articulorum [Col. 0989A] mobilibus nervis. Aliis oculi dexteri effossi erant, aliis dextera enervata brachia; in quibus et Paphnutius Aegyptius conspiciebatur. Et, ut brevi absolvam, cernere illo in conventu erat populum quemdam Christi testium.« Hactenus Theodoreti verba. Paphnutius ille porro (ut caeteros tacitus praeteream) non alius erat quam qui paulo ante a Socrate ac Sozomeno memorabatur, et cujus item mentio habetur in sancti abbatis Antonii Vita per sanctum Athanasium conscripta, nec non etiam in Martyrologio Romano, et in adjectis Baronii notationibus ad undecimam Septembris diem. De quo praeterea Ruffinus Aquileiensis, libro primo, capite 4, ita scriptum reliquit: »Quem Constantinus (videlicet imperator) in tanta veneratione et affectu habuit ut saepius eum, intra palatium evocatum, complecteretur, et oculum illum, qui in confessione fide evulsus fuerat, avidioribus osculis demulceret.« Atque quidem intelligamus par est, ab hoc Paphnutio (quem cum Baronio et aliis supponimus Thebaidis superioris [Col. 0989B] episcopum fuisse) omnino diversum esse Jerosolymitanum illum episcopum, cujus item oculum pro catholica fide a persecutoribus erutum, Constantinus saepe osculabatur, ut superiori capite 59, numero 2, sanctus nobis affirmabat Gregorius papa septimus. Quod si forte Nicaeno concilio hic etiam episcopus interfuit, non alius profecto nomine fuit quam Macarius. Inter eos enim provinciae Palestinae episcopos, qui eidem interfuerunt concilio, primus subscripsit Macarius Jerosolymitanus. Tali autem pro Macario conjecturae non mediocriter haec etiam suffragantur; quod Ecclesiam ille Jerosolymitanam, vir dignus beatitudine nominis sui, et multiplicibus bonis ornatus (quo elogio a Theodoreto commendatur libro primo ecclesiasticae Historiae capite 3), rexit ab anno supra trecentesimum duodecimo usque ad trigesimum primum, quod etiam interim »ejus hortatu loca sancta a Constantino (cui Crucis Signum eodem illo anno duodecimo primum e coelo apparuerat) [Col. 0989C] et Helena expurgata, et sacris basilicis illustrata sunt,« ut in Martyrologio Romano habetur, die Martii decima, quod praeterea »semper Ario ab exordio nascentis ejus haeresis acerrime restitit,« ut in notationibus ad eumdem diem bene probat Baronius; quodque tandem jure merito credi possit non minus iis etiam restitisse persecutoribus, a quibus fideles per varia illa supplicia tentati, et ad defectionem sollicitati proxime fuerant. Sed hinc ad Nicaeni concilii auctoritatem revertamur.

XLI. Illud autem pro certo et indubitato supponimus fuisse generalium conciliorum primum et a Romano pontifice approbatum, ut Bellarminus accurate docuit, libro primo De conciliis, capite 5. Quocirca simul etiam, tanquam e fide catholica certissimi, supponimus errare non potuisse, nec in fide nec in moribus, ut in universum pro omnibus ejusmodi conciliis egregie idem disseruit Bellarminus libro secundo De conciliorum Auctoritate, capite 2, [Col. 0989D] multisque aliis subsequentibus. Sed et singularia nobis non desunt pro eodem illo concilio testimonia; et haec quidem prae caeteris: sanctus Athanasius in epistola ad Epictetum (quam recitat etiam sanctus Epiphanius haeresi 77) miratur, quomodo aliqui audeant quaestionem movere de rebus in eo concilio definitis, cum non possint ejusmodi conciliorum decreta mutari, nisi errando. »Qua igitur (inquit) audacia fit ut post tanti concilii auctoritatem disceptationes aut quaestiones instituant? Quod si ex genere Arianorum sunt, nihil mirum si, quae contra ipsos promulgata et scripta sunt, calumniis oppugnent, etc. Sin ex eorum numero sunt qui, cum Orthodoxorum speciem habeant et amplecti videantur quae a Patribus sunt edita, disputando tamen ea subvertere moliantur; nihil aliud faciunt quam proximum portant subversione luculenta, verborum pugnis digladiantes, non ad alicujus utilitatem, sed ad ruinam hominum simpliciorum.« Idemque Athanasius in epistola ad episcopos [Col. 0990A] Africae illud ipsum concilium testatur anathema iis denuntiasse omnibus, qui contraria suae ipsorum confessioni sentirent. »Huic certe concilio (addit ille) universus orbis assensum praebuit; et quanquam multae habitae sunt synodi, hujus tamen omnes sunt memores, tum per Dalmatiam, Dardaniam, aliasque insulas, Siciliam, et Cyprum tum per Isauriam, Pamphiliam, Lyciam, et universam Aegyptum et Lybias et plerique in Arabia hanc agnoverunt et admirati sunt, et subscriptione approbarunt, adeo ut, si quis restet ex Ariana radice progerminante amaritiem (loquimur autem de Ursatio, Valente, caeterisque qui idem sentiunt) per ista ipsa scripta abscissi rejectique comperiantur. Sufficiunt igitur ea, quae Nicaeae confessa fuere satisque per se virium habent, quemadmodum superius diximus, tum ad subversionem impii dogmatis, tum ad tutelam utilitatemque ecclesiasticae doctrinae.« Et paulo post: »Verbum illud Domini per oecumenicam Nicaeae synodum in aeternum manet.« [Col. 0990B] Nonne vero ipsemet etiam Constantinus imperator apud Eusebium libro III, de ipsius Vita, epistolam scribens ad Ecclesias, ejusdem concilii decreta disertissime appellabat »coelestia mandata?« In eamdem porro sententiam sanctus etiam Gregorius Nazianzenus oratione in Athanasium affirmare non dubitavit, »ad concilium generale Nicaenum episcopos a Spiritu sancto congregatos esse.« Sanctus etiam Cyrillus, libro I De Trinitate, decretum ejusdem concilii appellavit »divinum et sanctissimum oraculum.« Quocirca sanctus etiam Basilius, epistola 78, docebat, suspectis de fide proponenda esse Nicaeni concilii decreta; inde siquidem appariturum haeretici ne illi sint, an catholici. Sin autem aliquos etiam huc addere velimus aetate Ambrosii posteriores sanctus profecto pontifex Leo primus, in epistola 78, ad Leonem Augustum praecise asseruit non posse in Catholicorum numero computari eos qui Nicaeno concilio resisterent et in epistola 53 ad [Col. 0990C] Anatholium, et 54 ad Martianum imperatorem, Nicaeni concilii canones per sanctum Spiritum esse ordinatos. Sic etiam sanctus Gregorius Magnus, libro primo, epistola 24 eo usque processit ut scriberet: »Quia corde creditur ad justitiam, ore autem confessio fit ad salutem sicut, sancti Evangelii quatuor libros, sic quatuor concilia suspicere et venerari me fateor; Nicaenum scilicet, in quo perversum Arii dogma destruitur; Constantinopolitanum quoque, in quo Eunomii et Macedonii error convincitur; Ephesinum etiam primum, in quo Nestorii impietas judicatur, Chalcedonense vero, in quo Eutychis Dioscorique pravitas reprobatur, tota devotione complector, integerrima approbatione custodio, quia in his, velut in quadrato lapide, sanctae fidei structura consurgit, et cujuslibet vitae, atque actionis norma consistit. Quisquis eorum soliditatem non tenet, etiamsi lapis esse cernitur, tamen extra aedificium jacet.« Hinc itaque Bellarminus libro [Col. 0990D] primo De Clericis, capite 1, cum ejusdem concilii testimonium producturus esset praefatus ei sic fuit: »Prodeat igitur, non ex hominibus singulis, sed ex coetibus hominum, concilium primum Nicaenum, oecumenicum, vetustissimum, frequentissimum, celeberrimum, cujusque auctoritas tanta semper apud omnes veteres fuit ut ab Eusebio, libro I, De baptismo, capite 18, orbis terrae concilium appelletur ab Athanasio in epistola ad episcopos Africae, et Leone, epistola 53, ad Anatolium cum oraculis Spiritus sancti; a Gregorio vero, libro primo, epistola 24, cum ipso Evangelio conferatur.« Cum igitur tantae foret auctoritatis hoc concilium, cumque sacris illis ministris usum conjugii vetuerit credibile profecto non est Ambrosium illis eumdem permittere usum voluisse, reque ipsa permisisse.

XLII. Non ego tamen propterea nego defuisse interim aliquos, qui eumdem nihilominus matrimoniorum usum sibi usurpaverint; sed sicut eum sibi [Col. 0991A] usurpabant contraquam sacrosancta illa oecumenica synodus statuisset; sic eum nego, iterumque nego, illis, vel ejusdem generis aliis permissum ab Ambrosio fuisse. Tales utique ministros Ambrosius absque dubio damnabat, superiore numero 15, neque minus damnasset eos, quos sanctus Epiphanius descripsit imo vero damnavit haeresi 59, quae est Catharorum. Etenim secundum Parisiensem atque Graeco-Latinam anni 1622 editionem, studio et opera Dionysii Petavii emendatam, Epiphanius illic inter caetera sic inquit: »Si quis post baptismum secundam uxorem duxerit; ab illis non amplius admittitur. Quod quidem plane stolidum est.« Et paulo post: »Siquidem, quae sacerdotio propter singularem functionis illius dignitatem praecipue tributa sunt, ea ad omnes communiter pertinere judicant. Illud quidem audierunt episcopum irreprehensibilem esse oportere, unius uxoris virum, similiter et diaconum, et presbyterum Ita enim profecto [Col. 0991B] se res habet, ut, post Christi in orbem terrarum adventum, eos omnes, qui secundum priores nuptias mortua uxore alteris sese nuptiis illigarint, sanctissima Dei disciplina rejiciat, propterea quod incredibilis est sacerdotii honor ac dignitas. Atque istud ipsum sacrosancta Dei Ecclesia cum omni provisione diligentiaque servat. Quin eum insuper qui adhuc in matrimonio degit ac liberis dat operam, tametsi unius sit uxoris vir, nequaquam tamen ad diaconi, presbyteri, episcopi, aut hypodiaconi ordinem admittit; sed eum duntaxat qui ab unius uxoris consuetudine sese continuerit, aut ea sit orbatus. Quod in dictis loeis praecipue fit, ubi ecclesiastici canones accurate servantur. At enim nonnullis adhuc in locis presbyteri, diaconi et hypodiaconi liberos suscipiunt. Respondeo non illud ex canonis auctoritate fieri, sed propter hominum ignaviam, quae certis temporibus negligenter agere ac connivere solet ob nimiam populi multitudinem, cum scilicet qui ad eas se functiones applicent, non facile [Col. 0991C] reperiuntur. Quod ad ipsam quidem Ecclesiam attinet ea, utpote a sancto Spiritu bene ordinata atque constituta, quod decentius est omnibus in rebus considerans, ei rei studere potissimum instituit, ut quae divino numini ministeria praestantur, nulla re, quoad fieri potest, distrahantur, utque spiritalia omnia officia quam optima laetissimaque conscientia gerantur. Hoc igitur dico, propter subitas functiones atque officia convenire, ut presbyter, ac diaconus, et episcopus Deo penitus vacet. Nam si illis etiam qui e populo sunt, idipsum Apostolus praecipit, ut (inquit) ad tempus vacent orationi, quanto id magis sacerdot ipraescribit? Nimirum nullis ut impedimentis avocetur, quod in spiritualibus secundum Deum negotiis, in ipso usu sacerdotii administrationeque ferietur.« Hucusque sanctus Epiphanius; et hic quidem sancto Ambrosio contemporaneus, ut e Baronii Annalibus intelligi datur, Ambrosius enim Ecclesiam Mediolanensem [Col. 0991D] rexit ab anno supra trecentesimum septuagesimo quarto usque ad nonagesimum septimum. Epiphanius autem ab anno saeculi ejusdem septuagesimo usque ad quadringentesimum circiter secundum Ecclesiam rexit Constantiae, sive Salaminae, urbis in Cypro primariae. Quin etiam hic ipse nobis eo etiam praecipue memorandus est titulo, quod anno trecentesimo octogesimo secundo (sive posteriore, quam celebratum fuisset concilium illud Constantinopolitanum, in quo Ambrosius a Datio dicebatur in favorem uxoratorum sacerdotum judicasse) quod eo, inquam, anno citra dubium interfuit concilio Romano, sub Damaso papa celebrato, cui pariter Ambrosius citra omnem controversiam interfuit, et cujus mentionem nobis faciebat Bellarminus, superiori numero 27. Quo quidem in concilio Romano (ut bene Baronius ad eum annum animadvertit) prohibitum est etiam ex praescripto Nicaeni canonis ne ante horam tertiam diebus festis missae canerentur; [Col. 0992A] aliis vero diebus a media hora quarta usque ad nonam facere liceret, ut hinc etiam intelligamus, quantopere alienus ab eo fuerit Ambrosius, ut pro clericis conjugatis aliquam conderet legem Nicaeno canoni adversantem.

XLIII. Quod si quis fortasse adhuc haeret hac de re dubius Ambrosium ipsum audiat, ac dubitare jam tandem erubescat. In Proemio quidem libri primi De fide sic ille ad Gratianum Augustum scribebat: »Petis a me fidei libellum sancte imperator, profecturus ad praelium. Nosti enim fide magis imperatoris quam virtute militum quaeri solere victoriam. Nam et Abraham trecentos decem et octo duxit ad bellum (Genesis XIV) et ex innumeris trophaea hostibus reportavit. Signoque Dominicae crucis et nominis, quinque regum victriciumque turmarum subacto robore, et vultus est proximum, et fratris filium meruit et triumphum.« Et paulo post, concilium indicans Nicaenum: »De conciliis id potissimum [Col. 0992B] sequar quod trecenti decem et octo sacerdotes, tanquam Abrahae electi judicio, consona fidei virtute victores, velut trophaeum toto orbe subactis perfidis extulerunt, ut mihi videatur hoc esse divinum quod eodem numero in conciliis fidei habeatur oraculum quo in Historia pietatis exemplum« Et eodem postea libro, capite nono: »Accepisti, sancte imperator, eos, qui talia asserunt (Ariana nempe pronuntiata, qualia proxime recensuerat) jure damnatos, non humana industria, non compositione aliqua, sed recenti decem et octo, ut supra dixi, episcopi ad concilium convenerunt. Sed ut in numero eorum per signum suae passionis et nominis Dominus Jesus suo probaret se adesse concilio, crux in trecentis, Jesu nomen in decem et octo est sacerdotibus.« Praeterea vero etiam in libro De Incarnationis Dominicae mysterio, capite 7: »Non enim quod ejusdem substantiae est, unus, sed unum est. Nam utique Filium ejusdem cum Patre substantiae confitentes in Tractatu concilii Nicaeni, non [Col. 0992C] unam personam, sed unam divinitatem in Patre et Filio crediderunt.« In enarratione pariter De Paschalis celebritatis ratione sic incipit: »Non mediocris esse sapientiae, diem celebritatis definire Paschalis, et Scriptura divina nos instruit, et traditio majorum qui convenientes ad synodum Nicaenam, inter illa fidei ut vera ita admiranda decreta, etiam super celebritate memorata, congregatis peritissimis calculandi, decem et novem annorum collegere rationem, et quasi quemdam constituere circulum, ex quo exemplum in annos reliquos gigneretur. Hunc circulum Enneacaedecaterida nuncuparunt,« etc. Et aliquanto post: »Nec absurdum arbitror ut inde observandi mensis trahamus exemplum, ubi primum Pascha celebratum est. Unde et majores nostri in Tractatu concilii Nicaeni eumdem Enneacaedecateridem, si quis diligenter intendat, statuendum putarunt, et ipsum mensem Novorum recte custodierunt, quia in Aegypto hoc primo [Col. 0992D] mense nova secantur frumenta.« Sed et libro secundo, epistola 13 ad Valentianum Augustum: »Cum iis plane bene convenit Ariano, qui creaturam Christum dicit, quod etiam gentiles ac Judaei promptissime confitentur. Hoc scriptum est in Ariminensi synodo, meritoque concilium illud exhorreo, sequens tractatum concilii Nicaeni, a quo me nec mors, nec gladius poterit separare. Quam fidem etiam parens clementiae tuae Theodosius beatissimus imperator et sequitur et probavit. Hanc fidem Galliae tenent, hanc Hispaniae et cum pia divini Spiritus confessione custodiunt.« Talibus autem Ambrosii de concilio Nicaeno pronuntiatis illud etiam connumera quod a nobis recitatum jam est superiore numero 18, ac tum planissime constabit quanta ille reverentia prosecutus fuerit, quamque fideliter et religiose servare semper voluerit Nicaeni concilii Tractatum, sive decreta ejus omnia, tam quae ad catholicam fidem, quam quae ad ecclesiasticam disciplinam [Col. 0993A] pertinerent; ad quam utique disciplinam pertinebat canon ille, quo sacris illis ministris vetitum fuisse conjugit usum abunde jam probavimus.

XLIV. Attende nunc, quam idoneis et ad intelligentiam commodis Datius verbis expresserit eam legem, quam somniabat a sancto esse Ambrosio pro sacerdotibus uxoratis pronuntiatam. Ejus utique verba haec erant: »Ideo lex concedit sacerdotes semel virginem uxorem ducere, sed conjugium non iterare. Si autem, mortua prima uxore, sacerdos aliam duxerit, sacerdotium amittit.« Haec igitur ut ad purum et sincerum intelligantur, hunc ego in modum disseruerim. Quemadmodum aliud est filios in sacerdotio facere, aliud habere, ut bene Ambrosius etiam nobis, numero 18, in apostoli Pauli Epistola observabat; sic etiam sine dubio aliud est uxorem in sacerdotio ducere, aliud habere. Hanc enim sacerdos habere potest ductam prius quam sacerdotio initiaretur, ac praeterea sic habere ut [Col. 0993B] vel ea interim utatur, vel in perpetuum non utatur. Quocirca etiam Graeci (ut explicatum jam est, numero 24) secundum Trullanam synodum permittebantur uxorem in usus etiam conjugales habere quidem, si eam, non post, sed ante subdiaconatus ordinem duxissent eademque consuetudo similiter a clero Mediolanensi demum servabatur Arialdi tempore, ut hoc ipso libro quarto jam vidimus capite 3. Nunc igitur ego quaero quinam esset genuinus ac legitimus ejus legis sensus. Ex una enim parte videtur ea sacerdotibus concessisse, ut post sacerdotium etiam susceptum ducere possent uxorem. Sicut enim ea ipsa lege conjugium iterare alteramque post obitum primae ducere vetabatur sacerdotibus qui sacerdotio jam fungerentur, quique propterea contrafacientes deberent amittere sacerdotium, non utique caeteroqui acquirendum postea, sed prius acquisitum, ita etiam vice versa sacerdotibus ad sacerdotium jam promotis concessum videbatur ut semel uxorem ducere virginem possent. [Col. 0993C] Quod si sacerdotibus hoc ita concedebatur, quidni multo magis concedebatur diaconis et subdiaconis? En igitur ut Ambrosius sacris illis ministris facultatem concessisset longe diversam, longeque ampliorem illa quam ipsi postea usitarunt. Quod tamen quis credat? Sin autem Datio potius placet, ut credamus, ea lege sacerdotibus ab Ambrosio concessum fuisse ut uxorem ducere solummodo possent ante subdiaconatum, et eo prorsus ordine quem denique novimus servatum a Graecis post Trullanam synodum, et a nostris Mediolanensibus Arialdi tempore, negari profecto non potest quin ea lex, talibus concepta verbis, parum admodum congruat ad hujusmoni sensum, et hanc etiam ob causam censenda videatur doctissimo Ambrosio indigna.

XLV. Et hactenus quidem sat. a nobis examinatum singillatim sit primarium illud Datii testimonium. Ad illud porro Landulphi Senioris, quod secundo loco sequebatur, sive ad illius potiorem [Col. 0993D] partem, jam respondimus numero 11. Nunc libenter ab ipso percunctaremur quaenam fuerit illa synodus, quam ipse innuebat. Si enim Constantinopolitanam responderet fuisse illam quam Datius expresse nominabat; ergo, sicut Datius, ita etiam ipse pariter in hoc jam convictus erroris tenetur. Si diversam fuisse; nonne Datium ipse in hoc errasse fateretur, ipseque nobis primus ostenderet quam parvi facienda sit ejus auctoritas et historica fides? Nonne pariter diversae synodi praetextus iisdem ferme omnibus refelleretur argumentis, quibus Constantinopolitanae illius synodi praetextus refellebatur?

XLVI. Sensus humanos ad peccandum esse pronos, et praesertim propter incontinentiam; et itemque virginitatem atque castitatem non aliunde quam a Deo haberi posse; absit a me ut haec negem Ambrosio quam optime cognita et comperta fuisse. Atqui ne hoc quidem tantus Ecclesiae catholicae doctor ignorare poterat quod ejusdem Ecclesiae [Col. 0994A] Patres ac sacri theologi passim et communi consensu docent, hoc est, continentiam esse quidem peculiare Dei donum; sed eam nihilominus in hominis arbitrio et potestate positam esse, si tamen ipse remediis ad eam necessariis, ac divinitus institutis, et ad usus nostros paratis uti velit. Qua de re prae caeteris aevi nostri theologis ego suaserim ut cardinalis consulatur Bellarminus libro primo De clericis, capite 21, in responsione ad quartum adversariorum argumentum, et aliquanto copiosius, libro secundo De monachis, capite 31, ubi etiam inter alia multa Patrum testimonia, quibus probatur caelibatum esse in potestate nostra, divinae gratiae auxilio innixa, videre licet Ambrosii quoque antistitis nostri testimonium, et his verbis comprehensum: »Ambrosius, libro III De virginibus, Dominus (inquit) qui sciret, praedicandam omnibus integritatem, imitandam paucis, non omnes (inquit) capiunt verbo istud. Et libro De viduis: Sunt (inquit) spadones qui se [Col. 0994B] castraverunt propter regnum coelorum; sed hoc non omnibus imperatur, sed ab omnibus flagitatur.« Et infra: »Scit Creator omnium, affectus esse varios singulorum, et ideo praemiis virtutem provocavit, non infirmitatem vinculis alligavit.« Hactenus Ambrosii verba. Quibus illico Bellarminus ita subdit: »Haec ille: Ubi vides continentiam omnibus praedicari, ab omnibus flagitari, nimirum, si ipsi velint praemia ejus consequi.«

XLVII. Caeterum in eo quoque Landulphus ille Senior errabat quod, Graecorum explicans nubendi consuetudinem, his eam verbis descripsit: »Itaque Graeci sacerdotes, Ambrosianum tenentes sententiam, usque hodie sancitum et pro lege habent ut, quando in sacerdotio unguntur, aut virginitatem exinde promittant, aut uxores in testimonio bonorum virorum sibi socient.« In hoc, inquam, ille citra dubium errabat, et ipsismet Trullanae synodi canonibus, a Bellarmino fidelissime propositis (ut a nobis recitatum jam est numero 24) apertissime refellitur. [Col. 0994C] Non enim ea tunc peragebant (sicut ne hodierna quidem peragunt die) Graeci, quando in sacerdotio ungebantur, sed antequam subdiaconatu initiarentur.

XLVIII. Sed ne in eo quidem immunis ab errore videtur Landulphus, quod omnes in universum sacerdotes monogamos existimaverit non vivere sub castitate, sed uxores ita secum deinceps habere, ut iis etiam uterentur; quod tamen falsum est. Etenim secundum sacros canones, et secundum catholicam et sancti Ambrosii doctrinam, in superioribus explicatam, hoc illis vetabatur.

XLIX. Ad Gualvanei Flammae attestationem, numero 5, recitatam, nunc revertimur, et propria pariter ipsius errata commonstramus. In eo autem primum erravit, quod ea sancti Pauli ad Timotheum et ad Titum moni a male interpretatus est contra perpetuam et communem illam Ecclesiae catholicae sententiam, quam nos una cum Bellarmino indicabamus, [Col. 0994D] numero 23, cum alioqui certissima sit ea quoque Tertulliani regula, libro De praescriptionibus adversus haereticos, capite 17, consignata: »Tantum veritati obstrepit adulter sensus, quantum et corruptor stylus.« Inde igitur Gualvaneus corrupte ac depravate, quin etiam contra canones illos apostolicos, quos numero 35 indicabamus, judicavit, jam inde ab initiis Ecclesiae christianae licuisse diaconis, sacerdotibus, et episcopis habere uxores; quibus utique interea uterentur. Hic enim absque dubio erat Gualvanei sensus.

L. Quod item ille a Zacharia, sancti Joannis Baptistae genitore, ac Veteris Testamenti sacerdote, argumentabatur ad Novi Testamenti sacerdotes; in hoc itidem absque dubio errabat; et in hoc ab ipsomet etiam sancto Ambrosio refellitur, ut jam vidimus numero 15, 20 et 23.

LI. Utrum vero Eribertus ille archiepiscopus (a me solitus appellari potius Aribertus) eam revera [Col. 0995A] uxorem habuerit, quam Gualvaneus dicebat, nec hoc quidem mihi verum aut verisimile videri potest. Aribertus nimirum ille ad Ecclesiae Mediolanensis regimen evectus est anno Domini supra millesimum decimo nono, et in eo perseveravit usque ad annum postea quadragesimum sextum, sicut ego in Ambrosianae basilicae ac monasterii monumentis commemini, numero 213 et 246. Eodem vero illius tempore vivebant etiam Rerum Mediolanensium scriptores, Arnulphus et Landulphus Senior, saepissime hactenus a nobis in testimonium producti. Ejusdem igitur archiepiscopi gesta luculenter ambo et copiose suis Historiis consignarunt, neque tamen uxoris illius, quam praesul ille tunc haberet, mentionem fecerunt ullam; quam tamen caetero qui facere debuissent, ut appareret quanti etiam praesulis exemplum sequerentur uxorati per ea tempora sacerdotes, quibus illi unice favebant, ut saepe jam diximus. De illo autem Sancti Dionysii monasterio Arnulphus libro [Col. 0995B] secundo, capite undecimo, haec tantum: Sepultus est autem (Aribertus) ad Sanctum Dionysium, ubi elegans fundaverat ipse monasterium. Landulphus autem Historiarum suarum libro secundo, posteaquam per multa capita de gestis ejus archiepiscopi scripsisse, sic etiam tradidit capite 32: »Migravit enim beatus (tanti eum hic auctor faciebat) Heribertus ad Dominum decimo septimo Kalendas Februarii, millesimo quadragesimo quinto, et sepultus est ad Sanctum Dionysium; cujus Monasterium et ecclesiam ipse ad Dei honorem et beati Dionysii exaltans magnificavit, et multis praediis multisque honoribus eam ditando et honorando sublimavit.« Multa vero etiam ego ipse legi, quin etiam exscripsi, publica et authentica ejusdem monasterii documenta, quibus a prima ejus institutione (quam vigesimo tertio supra millesimum anno Christi adjudicabam in Ambrosianae basilicae ac monasterii monumentis, numero 228) usque ad annum 1164, suis expressa [Col. 0995C] vocabulis singillatim enumerantur omnia ejus bona immobilia, neque tamen iis connumeratam unquam vidi tam singularem illam vineam, proprio Useriae nomine appellatam, quae monasterio eidem contigua fuisse supponitur, quaeque propterea etiam eo magis connumeranda videbatur, si jam tum fuisset in ejus potestate. Nondum igitur donata illi fuerat haec vinea, proindeque ne donata quidem illi fuit a muliere quae archiepiscopi ejus Ariberti uxor esset. Ejusmodi vero documenta mihi, de fide mea sibi jamdudum comperta certissimus, anno 1642, ex ejus abbatiae archivo commodavit eminentissimi cardinalis Antonii Barberini abbatis commendatarii tunc procurator, Bernardus Bellonus, Ambrosianae basilicae canonicus, cujus mentionem faciebam in ejusdem basilicae Ambrosianae monumentis, numero 280, et rursus in dissertatione feci Nazariana, capite 107, numero 12. Ac tria quidem prima generis hujus documenta ego ad verbum recitabo capite subsequenti: reliqua vero sunt hujusmodi. Quartum [Col. 0995D] nempe est Oberti archiepiscopi nostri privilegium, eidem monasterio concessum »anno Dominicae Incarnationis millesimo centesimo quadragesimo sexto, mense Octobris, indictione decima.« Quintum est privilegium eidem pariter monasterio ab Eugenio papa concessum, ac »datum Vercellis per manum Guidonis, sanctae Romanae Ecclesiae diaconi cardinalis et cancellarii, quinto nonas Martii, indictione decima, Incarnationis Dominicae anno millesimo centesimo quadragesimo sexto, pontificatus vero domni Eugenii tertii papae anno tertio.« Sextum est Adriani papae privilegium, »Datum Laterani per manum Alberti, Sancti Adriani diaconi cardinalis, vicem domni Rolandi, sanctae Romanae Ecclesiae presbyteri cardinalis et cancellarii gerentis, quarto Idus Novembris, indictione sexta, Incarnationis Dominicae anno millesimo centesimo quinquagesimo septimo, pontificatus vero domni Adriani papae quarti anno tertio.« Septimum est Friderici imperatoris [Col. 0996A] Aenobarbi privilegium, ita denique subscriptum: »Ego Fridericus, Coloniensis archiepiscopus, et Italici regni archicancellarius, recognovi, anno Dominicae Incarnationis millesimo centesimo quinquagesimo octavo, indictione septima, regnante domno Frederico Romanorum imperatore gloriosissimo, anno regni ejus septimo, imperii vero quarto, feliciter. Amen. Datum in Runcalia decimoquinto Kalendas Decembris.« Octavum et postremum est Alexandri papae privilegium, datum Senonis per manum Hermanni, sanctae Romanae Ecclesiae subdiaconi et notarii, secundo nonas Novembris, indictione decimatertia, incarnationis Dominicae anno millesimo centesimo sexagesimo quarto, pontificatus vero domni Alexandri papae tertii anno sexto.« Qui caeteroqui tempore (horretque animus meminisse) nobilissima civitas haec nostra, miserandum in modum ab ipsomet imperatore Friderico Aenobarbo diruta, suisque civibus abire coactis [Col. 0996B] spoliata, secundum jam annum jacebat. In his igitur omnibus et singulis privilegiis, eidem monasterio concessis, omnia singillatim enumerantur ejus praedia et bona immobilia; quin etiam in quarto, quinto, sexto, et octavo nominatim exprimitur »Decima terrarum, quae sunt juxta ipsum monasterium;« neque tamen unquam nominata vel aliquatenus aliter indicata conspicitur vinea illa, Useriae nomine insignis. Quocirca ne ad illud quidem usque tempus ea videtur in ejus potestate monasterii fuisse, atque adeo ne donata quidem ab Useria, quae Ariberti esset archiepiscopi uxor. Illud etiam his accedit quod neque sanctus Arialdus neque alius quispiam ex ejus fautoribus usquam legitur inter innumeras de sacerdotum conjugiis querimonias aliquid unquam innuisse de matrimonio, quo aliquis ex archiepiscopis nostris aliquando illigatus fuisset. Attendantur vero etiam corruptelae, quas e Mediolanensi Ecclesia tollere studerent legati apostolici, huc missi, ac nominatim Petrus Damiani cardinalis, [Col. 0996C] et Anselmus episcopus Lucensis, de quibus praesertim dictum est praesentis libri Quarti capite decimo. Eae profecto non aliae invenientur esse, quam Simonia (cujus et archiepiscopus et clerus erat reus) quamque ministrorum archiepiscopo inferiorum incontinentia. Quamobrem archiepiscopus etiam ipse Guido eodem illo capite 10 sic etiam promittebat numero 24: »Nicolaitarum quoque haeresim nihilo minus condemnamus; et non modo presbyteros, sed et diaconos, et subdiaconos ab uxorum vel concubinarum foedo consortio nostri studiis, in quantum possibilitas nobis fuerit, sub eodem, quo supra, testimonio arcendos esse promittimus.« Denique vero dicamus etiam de sacris Ecclesiae Mediolane sis ministris, qui per haec tempora uxores haberent, non aliter sentiendum videri quam secundum eas generis hujus leges, quae per eadem pariter tempora in usu communiter apud Graecos essent, apud quos tamen sancitum erat, et [Col. 0996D] inviolabiliter servabatur, ut episcopi non haberent uxores quibus utique cohabitarent; quemadmodum apertissime testatum jam vidimus numero 24, quibus etiam ea consentiunt quae videbimus infra numero 64. Propter haec igitur praesertim argumenta ego sane adduci non possum, ut Gualvaneo (qui post ducentos quinquaginta et amplius ab Ariberti obitu annos floruit) credam, quod sine ullo auctore affirmabat, archiepiscopum illum nostrum habuisse uxorem illam; qua scilicet interim uti possit ita, quemadmodum tunc temporis factitabant inferiores hujus Ecclesiae ministri.

LII. Sed agamus liberaliter cum Gualvaneo et illi hoc ipsum etiam credamus. Nunquid ergo propterea credendus etiam erit Aribertus uxorem vere habuisse, quia sanctus Ambrosius nubendi facultatem ipsi concesserit, et in hunc praecipue finem suis etiam successoribus benedixerit? Aribertus profecto per eadem tempora Simoniam quoque exercebat (ut ex [Col. 0997A] iis etiam colligi potest quae superiore capite 10, num, 30, recitavimus), neque tamen ejus exercendae facultatem a sancto Ambrosio acceperat. Quidni ergo similiter a nobis credatur ne nubendi quidem facultatatem ab ipso accepisse sicut ne ab ipso quidem reliquus acceperat clerus ut nos hactenus contendimus? In hac enim corruptela clerum potius videtur imitatus Graecum, Constantinopolitanae illi synodo erraticae applaudentem: fortasse vero etiam majores in ipsa et liberiores progressus fecit, ea fretus lege quae libro septimo Capitulorum Caroli Magni et Ludovici Pii imperatorum, capitulo 353, quod est De regulis clericorum, pagina 1116, continetur, et his expressa verbis: »Clerici castimoniam quoque inviolati corporis perpetuo conservare studeant, aut certe unius matrimonii vinculo foederentur.« Septem vero ii libri hunc in modum sunt inscripti: »Karoli Magni et Ludovici Pii, christianissimorum regum et imperatorum, Capitula, sive Leges ecclesiasticae, et civiles, ab Ansegiso abbate et Benedicto [Col. 0997B] levita collectae, libri septem.« Sic etiam iidem codice continentur Legum antiquarum, Francofurti edito apud Johannem et Andream Marinos et consortes, anno 1613. Certe autem imperatoris etiam Ludovici tempore (quod fuit ab anno Christi octingentesimo decimo quarto usque ad quadragesimum; sicut et Caroli Magni fuerat ab anno octingentesimo usque ad decimum quartum) Simoniaca labes Ecclesiam foedabat Mediolanensem; sicuti praesentis libri quarti capite tertio jam vidimus numero quinto. Eodem vero illud etiam profecto pertinet quod tomo secundo Conciliorum antiquorum Galliae, a Jacobo Sirmondo Parisiis anno Domini 1629 editorum, legitur, pagina 431. Ibi enim post synodum Aquisgranensem, anno Christi octingentesimo decimo sexto, Ludovici Pii imperatoris tertio, indictione decima celebratam, recitantur capitula subinde in ejusdem imperatoris palatio condita: et inter haec decimum sextum de episcopis Italiae inscriptum, et his conceptum [Col. 0997C] verbis: »De episcopis vero in Longobardia constitutis, qui ab his quos ordinabant sacramenta et munera contra divinam et canonicam auctoritatem accipere vel exigere soliti erant, modis omnibus inhibitum est ne ulterius fiat, quia juxta sacros canones uterque a gradu proprio, talia facientes, decidere debent.«

LIII. Ut autem ab examinandis ejusmodi scriptorum testimoniis nos expediamus, hoc denique solum in Bernardino Corio superest observandum: quemadmodum ille scilicet nullatenus distinxisse videatur inter habere ac ducere uxorem. Quocirca primum explicans, quid Ambrosius concesserit, his explicabat verbis: »Concesse loro, che potessero avere moglie vergine.« Subinde vero explicans quemadmodum illis hoc ipsum postea vetitum fuerit, hunc in modum explicuit: »Fu ordinato, che alcun sacerdote, o cherico, non togliesse moglie.« Hinc igitur etiam ille Corii censor, quo suggerente sacra [Col. 0997D] Indicis congregatio decrevit, hunc ipsum Corii locum emendari oportere, non inepte his itidem verbis usus est (Qualia nos in ejusdem congregationis epistola recitabamus numero 10): »Asserit sanctum Ambrosium permisisse sacerdotibus uxorem ducere.«

LIV. Hac tamen rursus data occasione, praetereundum silentio nobis non est quemadmodum sacris ministris ab Ecclesia catholica Romana non tam uxorem ducere quam uxorem ad officia conjugii habere vetitum sit, ut sapienter observavit Dominicus Sotus libro septimo De justitia, quaestione 6, articulo 2; Bellarminus, libro primo, De clericis, capite 18; Gregorius de Valentia, libro De caelibatu, capite 2, et alii. Ejusdem Gregorii verba sunt haec: »Ut optime attigit Sotus, (loco illo nuper indicato) oportet prohibitum esse ne quis post ordinationem uxorem ducat, propter ipsum actum contrahendi et ducendi, quia prohibitum est ne quis post ordinationem [Col. 0998A] matrimonio utatur. Non enim his qui sunt in sacris ordinibus matrimonio interdicitur uxorem [habere] (siquidem is actus sanctus et religiosus est, ac honestissimus, et constituens unum quoddam sacramentum), sed propter usum certe ipsius matrimonii, qui videtur minus dignitatem atque officium hominum sacratorum decere, sicut postea ostendemus.« Et in eamdem sententiam Bellarminus haec item: »Matrimonium non pugnat cum ordinibus ratione essentiae suae, sed ratione officii seu exercitii conjugalis. Si enim Deus prohibuisset sacerdotibus conjugium, certe prohibuisset propter actum conjugalem, qui hominem reddit totum carnalem, et ineptum ad divina; necnon propter sollicitudinem domus et liberorum, quae plurimas parit distractiones; non autem propter solum sacramentum conjugii, vel propter contractum matrimonii, qui celebratur solo consensu animorum, et est res brevissima et honestissima.«

LV. Sed tempus jam est ut ab ejusmodi criminatione [Col. 0998B] in eos historiographos collecta transitum faciamus laetiorem ad nonnullos alios causae nostrae fautores, et ad sanctos praesertim Hieronymum et Augustinum, sancto Ambrosio contemporaneos, et in ejus libris versatissimos, necnon etiam ecclesiasticarum Mediolani rerum peritos, a quibus nemo propterea prudens crediderit ignorari potuisse, sanctusne Ambrosius legem illam sanxerit pro Graecorum vel nostratum sacerdotum matrimoniis, et an ea sive Mediolani, sive in Graecia, deinceps ab ipsis usitarentur.

LVI. Vide autem quam multa nobis Hieronymus suppeditet in epistola 50 ad Pammachium, sive in Apologia pro suis adversus Jovinianum libris. Non procul enim ab initio haec in primis habet: »Si saeculi homines indignantur in minori gradu se esse quam virgines, miror clericos et monachos et continentes id non laudare, quod faciunt. Castrant se ab uxoribus suis, ut imitentur virginum castitatem; et [Col. 0998C] id ipsum volunt esse maritatas, quod virgines? Aut jungantur itaque uxoribus suis, quibus renuntiaverant; aut, si se abstinuerint, etiam tacentes confitebuntur melius esse quod nuptiarum operi praetulerunt.« Et aliquanto post: »Ecce perspicue nuptias diximus concedi in Evangelio; sed tamen easdem, in suo officio permanentes, praemia castitatis capere non posse. Quod si indigne accipiunt mariti, non mihi irascantur, sed Scripturis sanctis, imo episcopis et presbyteris, et diaconis, et universo choro sacerdotali et levitico, qui se noverunt hostias offerre non posse, si operi serviant conjugali.« Denique vero prope finem epistolae: »Apostoli vel virgines, vel post nuptias continentes, episcopi presbyteri, diaconi, aut virgines, eliguntur, aut vidui, aut certe post sacerdotium in aeternum pudici.« Haec in ea epistola Hieronymus.

LVII. Ecce vero nobis etiam quid ille rursus prope initium libri adversus Vigilantium: »Proh [Col. 0998D] nefas (exclamat ille, de Vigilantio loquens) episcopos sui sceleris dicitur habere consortes; si tamen episcopi nominandi sunt qui non ordinant diaconos nisi prius uxores duxerint, nulli caelibi credentes pudicitiam, imo ostendentes quam sancte vivant, qui male de omnibus suspicantur, et nisi praegnantes uxores viderint clericorum, infantesque de vulvis matrum vagientes, Christi sacramenta non tribuunt. Quid facient Orientis Ecclesiae? Quid Aegypti, et sedis apostolicae? Quae aut virgines clericos accipiunt, aut continentes; aut, si uxores habuerint, mariti esse desistunt.« Quem postea locum suis illustrans scholiis Marianus Victorius, haec habebat: »Ex hoc loco patet sancti Hieronymi tempore etiam Oriente caelibes fuisse sacros Ecclesiae ministros, et non conjugatos, ut dicitur; et Graecos post id tempus, spretis canonibus, nuptias sacris ministeriis miscuisse. Quae res etiam a sancto Basilio asseveratur, ut in epistola ad Gregorium (sive potius [Col. 0999A] Paregorium). Hoc ipsum asserunt etiam Eusebius libro primo De demonstratione evangelica, Maximus in responsis ad Thalasii Quaestiones, Ephrem Syrus in epistola quadam ad monachum qui dicebat melius esse nubere quam uri, item Epiphanius contra Catharos, et alii.« Hactenus Marianus Victorius.

LVIII. Quid autem vetat quominus inter illas apostolicae sedis Ecclesias computatam interpretemur etiam esse Mediolanensem, sive quia haec secundum Hieronymi sententiam vere fuerit ex illis una, sive saltem quia haec simul cum antistite suo Ambrosio in re tam gravi, tamque solemnibus firmata decretis, nullatenus a sedis apostolicae judicio ac mandatis dissenserit? Quanti profecto Ambrosius eam sedem fecerit, vel ex eo loco apertissime dignoscitur, quem hoc ipso libro quarto innuebat Petrus Damiani, capite 10, numero 13, et Arnulfus, capite 17, numero 4, quique continetur ejusdem Ambrosii libro tertio De sacramentis capite 1. De [Col. 0999B] consuetudine ibi disserebat lavandi baptizatorum pedes, Mediolani communiter eo tempore usitata, cum inquit: »Non ignoramus quod Ecclesia Romana hanc consuetudinem non habeat, cujus typum in omnibus sequimur et formam. Hanc tamen consuetudinem non habet, ut pedes lavet. Vide ergo, ne forte propter multitudinem declinarit. Sunt tamen qui dicant et excusare conentur, quia hoc non in mysterio faciendum est, non in baptismate, non in regeneratione, sed quasi hospiti pedes lavandi sunt. Aliud est humilitatis, aliud sanctificationis. Denique audi quia mysterium est et sanctificatio. Nisi lavero tibi pedes, non habebis mecum partem. Hoc ideo dico, non quod alios reprehendam, sed mea officia ipse commendem. In omnibus cupio sequi Ecclesiam Romanam, sed tamen et nos homines sensum habemus. Ideo, quod alibi rectius servatur, et nos recte custodimus.« Hactenus Ambrosius. Quem quidem locum examinans Baronius in ejusdem sancti Ambrosii Vita, ad annum Christi [Col. 0999C] trecentesimum octuagesimum quartum, in haec verba disseruit: »Caeterum, ut aliquid obiter dicamus de eo quod spectat ad jejunium Sabbati, et alios aliquos ritus ecclesiasticos, etsi diverso modo ab usu Romanae Ecclesiae eos Ambrosius observavit, id quidem non eo animo fecit, quasi, suos tantum probans, illos despiceret. Audi quid ipse profiteatur, cum de ea re agens (libro tertio De sacramentis capite 1) haec ait: »Non ignoramus quod Ecclesia Romana hanc consuetudinem non habeat (lavandi scilicet pedes nuper baptizatis) cujus typum in omnibus sequimur et formam.« Et paulo post: »In omnibus cupio sequi Ecclesiam Romanam, etc. Ejusmodi enim rituum varietates, modo catholicae fidei et charitatis unitas retineatur, et Sancta Romana Ecclesia, apostolica sedes, ut mater et magistra omnium Ecclesiarum cognoscatur, nihil impediunt quominus omnes simus in Christo.«

LIX. Certe autem, vice in contrarium versa, sacrum [Col. 0999D] Novi Testamenti ministerium non erat ejusmodi, ut Ambrosio videri posset alibi rectius quam in Ecclesia Romana servatum, utque propterea recte ab ipso aliter quam in illa custodiri posset. Alibi enim (et apud paucos sane, ut jam vidimus) illud una cum matrimonii usu servabatur, sed contra sacros apostolorum et Nicaeni concilii canones, contra singularem illam tanti ministerii praestantiam et sanctitatem, contra communem sanctorum Patrum consensum, ac denique contra ipsius Ecclesiae Romanae sedisque apostolicae mandatum. A qua quidem Ecclesia et sede quicunque dissentit, »non est re vera catholicus, quemadmodum beatus ait Ambrosius,« ut Arnulphus etiam nobis superius profitebatur, capite 17, numero 6, et capite 57, numero 12. Quibus utique verbis Arnulphus Orationem indicabat Ambrosii de obitu Satyri fratris sui, qua oratione, si non ad verbum, certe tamen quoad rei veritatem, axioma illud expressum est. Illic enim de Satyro, [Col. 1000A] posteaquam divinitus e maritimo naufragio incolumis enatasset in littus, haec habemus, Ambrosii ejusdem ore commendata: »Advocavit ad se episcopum, nec ullam veram putavit nisi verae fidei gratiam; percontatusque ex eo est utrumnam cum episcopis catholicis, hoc est cum Romana Ecclesia, conveniret. Et forte ad id locorum in schismate regionis illius ecclesia erat. Lucifer enim se a nostra tunc temporis communione diviserat, et, quanquam pro fide exsulasset, et fidei suae reliquisset haeredes, non putavit tamen (Satyrus, et cum eo Ambrosius) fidem esse in schismate. Nam etsi fidem erga Deum tenerent, tamen erga Dei Ecclesiam non tenebant; cujus patiebantur velut quosdam artus dividi, et membra lacerari. Etenim cum propter Ecclesiam Christus passus sit, et Christi corpus Ecclesia sit, non videtur ab his exhiberi Christo fides, a quibus evacuatur ejus passio, corpusque distrahitur.« Et haec quidem in praesenti satis sint e propositis sanctorum [Col. 1000B] Hieronymi simul et Ambrosii testimoniis.

LX. Quod proxime subsequitur sancti Augustini, hac in urbe ab ipsomet Ambrosio baptizati, testimonium, ex ejus secundo de adulterinis conjugiis libro, capite 20, depromptum est. »Istos (inquit) qui virilem excellentiam non putant nisi peccandi licentiam, quando terremus, ne adulterinis conjugiis haerendo pereant in aeternum, solemus eis proponere etiam continentiam clericorum, qui plerumque ad eamdem sarcinam subeundam capiuntur inviti, eamque susceptam usque ad debitum finem, Domino ad uvante, perducunt. Dicimus ergo eis: Quid, si et vos ad hoc subeundum populorum violentia caperemini? Nonne susceptum caste custodiretis officium, repente conversi ad impetrandas vires a Domino, de quibus nunquam antea cogitastis? Sed illos, inquiunt, honor plurimum consolatur. Respondemus: Et vos timor amplior moderetur. Si enim hoc multi Dei ministri repente atque inopinanter impositum susceperant, sperantes se illustrius [Col. 1000C] in Christi haereditate fulgere, quanto magis vos adulteria cavendo vivere continenter debetis, metuentes non in regno Dei minus lucere, sed in gehennae ignibus ardere? Haec atque hujusmodi eis, ut possumus, dicimus, qui, quoquo modo a se discedentibus, vel propter adulterium dimissis conjugibus suis, alias volunt ducere, et cum prohibentur, infirmitatem nobis carnis opponunt.« En igitur, quemadmodum Augustini tempore in Ecclesia Latina clerici communiter continentiam profiterentur, et »sperantes se illustrius in Christi haereditate fulgere.« Sicut enim caste vivendo hic in terris altiorem quam conjugati profitebantur perfectionis gradum, sic etiam in regno coelorum praecellentiorem beatitudinis gradum exspectare jure merito poterant.

LXI. Supra quadringentesimum autem Christi annum trigesimo Augustinus ad superos abiit, cum alioqui Hieronymus ejusdem saeculi vigesimo. Ambrosius [Col. 1000D] autem superioris saeculi nonagesimo septimo praecessissent.

LXII. Quo certius autem idipsum pro Ecclesia etiam constet Orientali, ecce nobis alios et idoneos per eadem tempora testes, ac sanctum in primis Gregorium, fidei conversationis, integritatis et sapientiae merito fratrem sancto Basilio dignissimum (sicut a Vincentio Lirinensi celebratur in Libro adversus haereses), et e conjugato episcopum Nyssenum, qui synodo illi adfuerat Constantinopolitanae, quam numero 27 celebratam dicebamus anno trecentesimo octuagesimo primo, quique superstes etiam erat nonagesimo quarto. Hic nimirum in libro De virginitate, capite ultimo, sic inquit: »Quomodo Dei sacerdotio fungeris, qui ad hoc ipsum, ut munus offerres, unctus es? Quomodo haec ipsa Deo offeres, qui legi non obtemperas prohibenti ne sacra impurus faciat? Ac si Deum tibi apparere expetis, quid causae est cur Mosem non audias, qui populo edicit [Col. 1001A] ut a nuptiis purus sit, qui Dei aspectum comprehendat?«

LXIII. Sanctus etiam Joannes Chrysostomus ad archiepiscopalem Constantinopoleos cathedram eodem ipso assumptus est anno quo sanctus Ambrosius ad beatam in coelis mansionem, atque ad annum usque quadringentesimum septimum supervixit. Homilia vero secunda de patientia Job haec ille nobis scripta reliquit. »Dixit (apostolus Paulus) unius uxoris virum, non ea ratione ut id nunc in Ecclesia observetur. Oportet enim omni prorsus castitate sacerdotem ornatum esse.«

LXIV. Ad eamdem vero pro clerici Orientalis coelibatu sententiam pertinet concilium quoque illud quod idem Chrysostomus Constantinopolitana in urbe celebravit anno, ut bene computat Baronius, quadringentesimo: et de quo Palladius diaconus in Dialogo de Vita ejusdem sancti Chrysostomi abunde scripsit, capite 13 et 14. Inter alia multa sic ille: [Col. 1001B] »Tertiadecima distributione (sive indictione, ut bene fuit a Baronio etiam observatum), venerunt Constantinopolim Asiae episcopi, necessitatum ecclesiasticarum gratia, et nobiscum (quippe Palladius etiam ipse ibi tunc aderat) remorati sunt, praesentibus et aliis episcopis, ex Scythia quidem Theotimo, ex Thracia vero Ammone Aegyptio, et ex Galatia Arabiano, metropolitis omnibus, ac senibus, qui viginti duorum episcoporum implebant numerum. Convenientibus autem omnibus, et communicantibus, observato Eusebius quidam Valentinopolitanus episcopus congregato concilio, una Sabbati astitit, libellosque tradidit synodo, praeposito ut decuit Joannis nomine, contra Antoninum episcopum Ephesi, septem Capitula continentes.« Haec igitur Capitula Palladius ex ordine singillatim recitat, et inter illa sextum, his expressum verbis: Quod, cum uxori propriae abrenuntiasset, rursus illi congressus est, filiosque ex ea procreavit. Cumque [Col. 1001C] deinceps alia narrasset, nonnulla sic etiam adjecit: »Jubent itaque libellum recitari; lectaque sunt memorata Capitula. Postea dicunt Joanni seniores episcopi: Etsi unumquodque capitulum per se impium est, et undique sacris legibus interdictum, ne tamen videamur in his quae suggesta sunt nobis omne studium ponere, ab eo quod est horribilius dictu, fiat inquisitionis initium. Si enim illud inventum fuerit verum, nulla de capitulis reliquis erit controversia, cum capituli illius radix omnem prae se iniquitatis speciem ferat.« Haec ibi Palladius. E quibus itidem apte opportuneque Baronius ad eumdem annum sic monebat: »Unde et certior fias eorum quae superius inculcata sunt, etiam in Orientali Ecclesia conjugatos electos episcopos nonnisi uxore dimissa ordinari solitos, nec amplius ea uti.« Qua de re separatim ego quoque disserebam numero 51 et 52.

LXV. Postremum jam tandem hoc est, ut sententiam nostram, praesenti capite comprobatam, eo [Col. 1001D] etiam confirmemus decreto pontificio, cujus e sancto Ennodio Ticinensi episcopo mentionem faciebamus capite 20, in sancti Laurentii Littae archiepiscopi nostri Vita, quam typis anno Domini 1653 edidimus. Ejusmodi decretum auctoritate sancti papae Symmachi conditum fuit anno quingentesimo secundo, et ab archiepiscopo illo nostro promulgatum [Col. 1002A] illico fuit episcopis suis provincialibus; eoque tam ipsi quam presbyteri et diaconi jubebantur habere contubernales, tanquam pudicitiae suae testes: quam utique pudicitiam clerus etiam Mediolanensis per ea tempora profitebatur, jam inde scilicet e priscis et sancti Ambrosii temporibus perenniter conservatam. Attente igitur, si placet, caput illud legatur, sicut et cardinalis Baronii Annales ad annum illum Christi 502, articulo 32, et aliquot aliis subsequentibus. Nos interim ex eo decreto haec tantum recitamus: »Nullum ergo sacerdotum, antiquis et modernis legibus obsequentem, nullumque Levitarum sine bene probata volumus in quocunque loci manere persona; vel quem substantiae exilitas non permiserit habere consortem, ipse concellaneus fiat alterius. Publicum sit apud religiosos omne quod geritur; clandestina repudietur obscuritas; multos habeat actuum conscios, qui Deo debet innocentiam. Videant aemuli; quia qui testes adhibet, vult probari: [Col. 1002B] male deprehensa judicetur conversatio, quae non optat agnosci.« Et paulo post: »Unde, mansuro cum Dei et redemptoris nostri ordinatione, constituto sancimus, apostolicae sedis beati Petri vel praesulis ejus auctoritate papae subnixi, quae vitia desiderat radicitus amputari, ut nullus religiosorum de memoratis ordinibus aliter quam praefati sumus audeat conversari; vel quicunque praesumpserint, cum amissione pudoris honorum damna sustineant. Quomodo grande malum est, dicatam Deo personam salutaribus monitis non parere. Nullus secum extraneas habeat mulieres praeter personas canonibus designatas, ne agendo taliter, etiamsi vita sit innocens, damnum opinionis incurrat.« Haec ex eo decreto. Cujus quidem postrema clausula perspicuum est quam bene congruat cum eo Nicaeni concilii canone, quem numero 39 recitabamus, quamque apte huc etiam illud pertineat sancti Gregorii papae Magni pronuntiatum libro septimo, epistola [Col. 1002C] 39, ad Romanum Defensorem, his verbis: »Pervenit ad nos quosdam episcoporum, sub praetextu quasi solatii, in una domo cum mulieribus conversari. Et ideo, ne per hoc aut subsannatoribus justa obtrectationis detur occasio, aut facilem antiquus humani generis inimicus materiam deceptionis assumat, hujus tibi serie praeceptionis injungimus ut strenuum te studeas et sollicitum exhibere. Et si quis episcoporum, quos commissi tibi patrimonii finis includit, cum mulieribus degunt, hoc omnino compescas, et de caetero eas illic habitare nullo modo patiaris; exceptis eis quas sacrorum canonum censura permittit, id est, matre, amita, germana, et aliis hujusmodi, de quibus prava non possit esse suspicio. Melius tamen faciunt, si etiam a talium se cohabitatione contineant. Nam legitur quod beatus Augustinus nec cum sorore sua habitare consenserit, dicens: Quae cum sorore mea sunt, sorores meae non sunt. Docti ergo viri cautela, magna nobis esse debet instructio. Nam incantae praesumptionis [Col. 1002D] est, quod fortis pavet, minus validum non timere. Sapienter enim illicita superat, qui didicerit etiam non uti concessis.« Haec sanctus Gregorius ille papa, vere magnus, et Ecclesiae doctor eximius, hisque nos etiam praesens caput laeti jam tandem concludimus.




INTRA ANNUM MLXXX-MXCV.
SANCTUS GERALDUS SILVAE-MAJORIS PRIMUS ABBAS ET FUNDATOR.




[Col. 1003]
VITA S. GERALDI AUCTORE MONACHO ANONYMO SUBAEQUALI.
(Apud MABILL. Acta SS. Bened., IX, 886, ex codd. mss. et Aprili Bollandiano.)





OBSERVATIONES PRAEVIAE.

[Col. 1003A] 1. Hujus beati abbatis nomen recentiores varie scribunt, alii quippe eum Geraldum aut Giraldum, nonnulli Girardum, plerique Gerardum vulgo appellant; at in vetustioribus Vitae exemplaribus Geraldus constanter dicitur. Consentiunt Baldricus abbas tunc Burguliensis in variis epitaphiis quae ab eo statim post beati Geraldi mortem conscripta sunt, ac Stephanus Tornacensis episcopus, qui sermonem, hymnos, aliaque in ejus festivitate canenda edidit saeculo proxime sequenti. Imo in vetustis monasterii Silvae-Majoris instrumentis, quae sane plurima supersunt, et ex his nonnulla beati abbatis manu, aut eo dictante exarata, uno aut altero excepto in quo Geraudus dicitur, ubique Geraldus scriptus invenitur; ipse vero se Geraldum aut Giraudum constanter [Col. 1003B] nuncupat.

2. Ejus Vitam duplicem habemus, utramque in monasterio Silvae-Majoris paulo post ipsius obitum scriptam. Auctoris, qui priorem edidit, nomen ignotum est; alterius scriptor in codice Corbeiensi, unde eam Henschenius se habuisse scribit, Christianus appellatur. Uterque monachus fuit, et quidem Silvae-Majoris, uti ex earum contextu apparet; unde mirari subit priorem Vitam ab alterius editore nusquam fuisse laudatam, tametsi nihil fere habeat, exceptis paucis miraculis ad beati viri sepulcrum patratis, praeter ea quae in priori Vita et quidem fusius enarrantur. Idem posterioris Vitae auctor, num. 27, miraculum refert, quod, inquit, a Petro abbate hujus loci septimo »scripto traditum« fuerat, quod quidem [Col. 1003C] miraculum, cum in priori Vita, num. 30, habeatur, nonnemo suspicari posset Petrum ab isto laudatum primae Vitae auctorem fuisse, hunc scilicet ipsum, qui a beato Geraldo in monachum receptus, ejus postea capellanus, ac tandem aetate jam grandaevus septimus fuit Silvae-Majoris abbas. At quominus id admittamus duo potissimum obstant. Primum, quod prioris illius Vitae auctor Petrum ipsum passim laudat. »Petrus, inquit, num. 28, multa de ejus (sancti Geraldi) mirabilibus referens, tale [Col. 1004A] perhibebat miraculum patratum fuisse;« et num. sequenti: »Aliud quoque miraculi genus praefatus abbas Petrus narrabat.« Deinde idem auctor, num. 32, testatur ea miracula quae enarravit, se ab aliis »qui ea certissime viderant et audierant,« accepisse. Quod Petro minime convenit, siquidem ea ipse coram positus viderat et propriis auribus audierat. An vero posterior ille auctor verbis illis quibus miraculum a Petro abbate scriptum laudat designare voluerit Vitam priorem quam a Petro abbate scriptam existimasset, non licet divinare. Certe prioris illius Vitae auctor, quisquis tandem fuerit, nusquam ullum Petri scriptum de beati Geraldi miraculis memoravit, nec, si aliquando aliquod exstiterit, ad posterorum memoriam pervenit. Caeterum [Col. 1004B] praeter duos illos auctores, beati Geraldi Vitam scripsit Joannes a Guisia, beati Vincentii Laudunensis saeculo decimo quarto exeunte abbas; sed haec Vita nihil aliud est quam prioris Vitae compendium. Ex his priorem Vitam damus ad codices tres exactam; secundam habes apud Bollandianos. De Baldrico et aliis auctoribus, qui beatum Geraldum data occasione celebrarunt, inferius nonnihil dicemus. At mirari subit ambos ejus Vitae scriptores, qui in Silva-Majori vixerunt, nihil fere de beati abbatis in illo monasterio praeclare gestis dixisse. Quare visum est paulo fusius de iis agere, maxime de ejus instituti in varias provincias propagatione, quae ipso adhuc superstite, ut patet ex variis instrumentis, facta est. Sed prius agendum paucis est de [Col. 1004C] ejus ad Sancti Medardi abbatiam electione, quod nonnulli eam in dubium revocare non vereantur.

3. Testis est Lisiardus, seu potius Hariulfus, in Vita sancti Arnulfi episcopi Suessionensis, quam supra ad annum 1087 edidimus, beatum Geraldum in abbatem Sancti Medardi Suessionensis, post ipsius Arnulfi abdicationem electum fuisse. Id tamen inficiantur recentiores nonnulli, quod ejus electionis nulla in duabus beati Geraldi Vitis mentio occurrat, imo nec in ullis Silvae-Majoris monumentis, ubi [Col. 1005A] tamen non pauca supersunt, in quibus ipse Geraldus testatur se, dimisso Sancti Vincentii monasterii Laudunensis regimine, post varias peregrinationes, quae in utraque Vita singillatim recensentur, in Aquitaniam pervenisse. Hugo Menardus, qui in observationibus ad Martyrologium Benedictinum ad diem quintam Aprilis hunc Vitae sancti Arnulfi locum laudat, innuit hunc locum de sancto Geraldo ad Suessionensem abbatiam electo ab amanuensibus additum fuisse, quod nihil, inquit, in Vita sancti Geraldi simile reperiatur. At conjecturae huic contradicit veterum codicum auctoritas, ad quos Vitam beati Arnulfi contulimus, in quibus omnibus beati Geraldi, qui postea Silvae-Majoris in Aquitania monasterii auctor fuit, ad Sancti Medardi regimen [Col. 1005B] electio iisdem verbis atque eodem modo describitur. Porro Lisiardus qui hanc Vitam recognovit, et Hariulfus, primus ejus auctor, beatis Arnulfo et Geraldo aequales fuere, et utrique, uti conjicere est, non ignoti. Lisiardus quippe, beati Arnulfi discipulus et ab eo in subdiaconum ordinatus apud Suessiones erat hoc ipso tempore quo Geraldus in abbatem Sancti Medardi electus fuisse dicitur. Hariulfus vero apud Centulam, ubi vitam monasticam professus est, morabatur, Geraldo apud Corbeiam monasterii negotia tunc temporis procurante. Non itaque de hac electione dubitare licet; at facile crediderim Geraldum hujus abbatiae possessionem nunquam iniisse; prohibente scilicet Pontio monasterii invasore, qui Bertae reginae potentia fretus, beatum [Col. 1005C] virum exturbavit. Nec plura innuere videtur auctor Vitae sancti Arnulfi. Unde mirum non est si Vitae beati Geraldi scriptores, imo et ipse Geraldus, electionis hujus nusquam meminerint, quam nempe commemorare nihil intererat. Nam Geraldus ad monasterii regimen nunquam admissus, nihil ibi memoratu dignum agere potuit, quod a Vitae scriptoribus enarraretur; cum vero ea tantummodo ipse Geraldus in instrumentis Silvae-Majoris scripserit, quae post abdicatam Laudunensem abbatiam ei contigerant, nihil de illa ad monasterium Sancti Medardi electione dicere debuit, quae verisimilius facta videtur ante hanc abdicationem, cum monachorum suorum infidelitatis pertaesus de loci mutatione cogitaret. Utriusque enim Vitae auctor eum, [Col. 1005D] dimisso Laudunensis monasterii regimine, statim abiisse commemorant; addit secundae Vitae auctor, id a Geraldo factum fuisse, ut ad eremum se conferret. Sed de ejus apud Silvam-Majorem gestis modo agendum est.

4. Praeter ea quae de beati Geraldi in Aquitaniam adventu, et Silvae-Majoris monasterii initiis habet auctor Vitae, multa discimus ex veteribus ejusdem loci instrumentis, quae ipsius sancti viri curis exarata sunt. In eorum uno exponitur quo pacto pius abbas loci fundum acquisierit liberalitate Ogerii aliorumque vivorum nobilium, qui sponte ipsum locum in tanti viri favorem Deo consecrandum obtulerunt. Unicus Drogo Malliacensis abbas negotium [Col. 1006A] aliquod facessit, qui locum in quo monasterium struebatur sibi volebat vindicare, quod unus e suis monachis illum, concedente Ermentrude matrona, aliquandiu inhabitasset. At ille causa cecidit. Qua vero ratione Geraldus illum tandem plene obtinuerit, ex ipsiusmet narratione, quae in Chartario Silvensi habetur, accipiendum est.

»Cum, inquit, ego Geraldus, licet indigne, abbas appellatus, primum in Silvam-Majorem venissem cum commilitonibus meis, et in loco, qui antiquitus appellatus est Altus-Villaris, nobis remanere placuiscet, quaesivimus possessores loci ipsius, ut ipsorum concessione ibi habitare possemus. Erat quidam vir, nomine Autgerius de Rions, cujus erat ipsius allodii medietas, nam alterius medietatis multi participes [Col. 1006B] erant; sed ad ipsum Autgerium justitia et decima totius allodii pertinebant. Hic itaque Autgerius, divina inspiratione praeventus, quidquid in ipso allodio habebat nobis donavit. Similiter Olivarius de Turre et fratres ejus Guillelmus Guilfrandi, et Arnaldus, Ostendus quoque et Bonaefusus de sancto Severino, et alii plurimi, qui partem clamabant in ipso allodio, quidquid ibi habebant libere nobis donaverunt. Inter quos quaedam matrona fuit, nomine Ermengardis de Gistris, quae etiam partem suam nobis dedit. Sed haec matrona in hac sua parte habitationem dederat cuidam monacho Malliacensis coenobii, solitariam vitam ducere volenti, ea tamen, ut ferebatur, conditione, quandiu ibi voluisset habitare: qui cum ibi habitare coepisset, ac oratorium de [Col. 1006C] terra fecisset, locus ipse ad manendum illi displicuit, habitationemque in alio territorio mutavit, ac ipsam capellam, quam fecerat, desertari permisit. Hic cum audisset quod nobis totum allodium donatum esset, nec sua particula excepta fuisset, abiit ad suum abbatem, nomine Drogonem, reique gestae illi indicavit ordinem. Qui abbas ad concilium venit, quod eo tempore in Burdigalensi urbe fuit, ac de nobis quod ecclesiae suae possessionem invasissemus ibi querimoniam fecit. At nos magis volentes omnia relinquere quam quidquam cum lite retinere, quippe qui nostra dimiseramus, pro acquirenda pace rogavimus domnum Amatum Romanum legatum, ac domnum Guillelmum magnae memoriae [Col. 1006D] Aquitaniae ducem comitemque Pictavensem, cujus consilio et auxilio in praedicto loco remanseramus, quatenus illi ab ipso abbate impetrarent ut ipsam particulam nobis cum pace dimitteret, unde videlicet nihil proficui haberet, nec magis ibi ferarum quam hominum ac Deo servientium habitationem diligeret. Sed ille ab his et ab aliis pluribus episcopis et bonis viris postulatus respondit se hoc facere non posse sine fratrum sui monasterii concessione. Tunc domnus Amatus cum eo ad Malliacense coenobium perrexit, secumque unum de nostris monachis, nomine Litherium, duxit. Cumque fratres ipsius loci in capitolio congregati essent ante domnum Drogonem suum abbatem, indicavit domnus Amatus coram omnibus [Col. 1007A] nostram petitionem; qui primum quidem valde contradixerunt. Sed tandem convicti ratione, quod non esset charitati simile ut id contradicerent, ad Dei servitium, unde nullum haberent subsidium, assensum praebuerunt. Itaque domnus Drogo abbas cum consensu monachorum quidquid in ipso nobis donato allodio clamabat dimisit; nobisque liberum concessit, praesente domno Amato cardinali Romano cum capellanis suis Litgerio et Artaldo, et monacho nostro Litherio cum famulo suo Erluino.«

5. Adepta itaque plena et libera Silvensis territorii possessione Geraldus, Burdigalensem archiepiscopum, in cujus erat dioecesi, adiit, ut ab eo monasterii sui libertatem obtineret. Facilem tam sancti viri precibus assensum praebuit pius antistes, eique [Col. 1007B] amplissimum privilegium concessit; quod, ne in posterum violaretur, in concilio Burdigalensi ab aliis pontificibus et abbatibus confirmari curavit. Id ipsum narrat beatus abbas in notitia ea de re facta, quam in Chartario monasterii ad posterorum memoriam describi curavit sub hac forma:

»Omnia orta occidunt, et aucta senescunt, nec multum hominis tempus protenditur, ejusque memoria brevissima probatur; sed oblivio ne prorsus praeterita absorbeat, necesse est ut rerum gestarum notitiam littera retineat, quatenus quid sit mutabile futuros non lateat. Igitur hoc praesens non ignoret Ecclesia, sed nec posteritas hinc haereat ambigua, quod nostra gestum est praesentia. Ego itaque Geraldus Deo largiente abbas, quamvis indignus, [Col. 1007C] diu optaveram eripi de mundanis fluctibus, quibus contundebar acrius quam fragilis ferre posset animus. Caeterum subjecti mihi minus obediebant, nec eorum ferrea molliri pectora quiverant, quos quidem saecularia plus nimio negotia induruerant. Denique, monstrante divina clementia portum salutis, placuit animo antra petere solitudinis, ubi nulla esset saecularis habitatio hominis. Itaque commendata episcopo cura commissi gregis, egressus sum de monasterio (S. Vincentii Laudun.) comitantibus paucis, ignorans omnino quo cursus foret itineris. Sed tandem Domino ducente, quippe qui nunquam abest sperantibus in se, pervenimus ad domnum Willelmum Pictavensem comitem, virum apprime nobilem, totius quoque Aquitaniae ducem, qui lucum attribuit [Col. 1007D] nobis congruum, Silva-Major nuncupatum. Quod allodium ita nobis ab illo absolutum redditur ut a nullo ibi quidquam juris requiratur, sicut etiam alia chartula testatur. Cum ergo ibi vellem incipere monasterium, perrexi ad domnum Goscelinum Burdigalensem archiepiscopum, in cujus episcopatu praedictum erat allodium, ejus quidem rogaturus beneficium. Qui, interveniente praefato duce, jam incoeptum monasterium ita omni donavit libertate ut nec ipse, nec alius post eum, non archiepiscopus. non archidiaconus, non archipresbyter, non cujuslibet ordinis persona aliquod in eo jus vel dominationem possit habere, quatenus ibi degentes monachi absque ulla inquietudine libere possent Deo servire. [Col. 1008A] Sed et hoc stabilitum est ab ipso, eodem precante Willelmo, ut si quandoque, disponente Christo, villa creverit, nihilominus in ea archiepiscopus, vel quilibet minister ejus, quidquam habeat juris nec in clericis nec in laicis; sed omnia referantur ad abbatis dispositionem vel congregationis. Hoc etiam sibi nobisque providit, ut nihilominus ecclesiarum consecrationem, sacrosque ordines, vel chrisma ab archiepiscopo accipiamus, cum necesse fuerit. Sed haec constitutio iterum ab eodem firmata est in proximo concilio, praesentibus Romanis legatis Hugone atque Amato, multoque aliorum episcoporum collegio. Hoc quoque definitum est ut, si quis hoc decretum violare tentaverit, se sciat excommunicatum, donec satisfecerit, tam [Col. 1008B] ab archiepiscopo quam ab omnibus qui fuerunt in concilio. Necnon et hoc, consulente domno Amato, constituimus ut hoc coenobium solummodo Romanae foret Ecclesiae subjectum, obque sui tutelam domno apostolico singulos annos solveret munus quinque solidorum. At ego jam descendens in defectum aetatis decrepitae, jamjam curam monachorum cupiebam dimittere, atque minus utilis meliori cedere. Verum domnus Amatus a nostris rogatus fratribus, licet totis resisterem nisibus, tamen mihi ex parte domni apostolici testatus obedientiam, eorum commendavit providentiam. Acta est vero supradicta confirmatio Burdigalensi civitate in concilio, anno ab Incarnatione Domini 1080, indictione III, epacta XXVI, IX Nonas Octobris, VIII anno VII Gregorii papae, [Col. 1008C] Philippo in Francia regnante. S. Willelmi Aquitaniensis ducis. Confirma + hoc Deus. Ego Amatus apostolicae sedis legatus confirmo +. Ego Hugo sedis apostolicae legatus confirmo +. Ego Gocelinus Burdigalensis archiepiscopus praesente concilio concedo et confirmo +. S. Rodulfi Turonensis archiepiscopi. S. Willelmi Auxiensis archiepiscopi. S. Bosonis Santonensis episcopi. S. Ademari Engolismensis episcopi. S. Willelmi Petragoricensis episcopi. S. Raymundi Vasatensis episcopi. S. Hugonis Bigorrensis episcopi. S. Donaldi Agennensis episcopi. S. Petri Adurensis episcopi. S. Odonis abbatis Sancti Joannis (Angeriacensis). S. Drogonis Malliacensis abbatis. S. Raynaldi Sancti Cypriani (Pictav.) abbatis. S. Bertrandi Sancti Juliani [t. Juniani [Col. 1008D] Nobiliaci] abbatis. S. Hildeberti Nantulliacensis abbatis. S. Fulchradii Sancti Salvatoris (Blaviae) abbatis. S. Achelini, Gocelini Burdigalensis Ecclesiae archidiaconi.«

6. Hoc ipso anno 1080 multi regionis vicinae viri nobiles pontificum in Silvam-Majorem studium aemulati et Guillelmi Aquitaniae ducis exemplo incitati omnimodam Ecclesiae Silvensi, quam Geraldus excitabat, libertatem unanimi consensu donaverunt »ut, inquiunt, terrenis imperiis absoluta soli Deo serviat secura.« Id ipsum testantur in veteri instrumento, quod ex chartario Silvensi Stephanotiu noster descripsit. Ibi quippe adducto Willelmi seu Widonis Pictaviensium comitis et totius Aquitaniae [Col. 1009A] ducis exemplo, qui »consentientibus et volentibus cunctis suae militiae nobilibus« idem praestiterat, laudato etiam concilii Burdigalensis decreto, quo a sedis apostolicae legatis aliisque episcopis sancitum fuerat ne quis sub anathematis interminatione monasterii Silvae-Majoris libertatem violaret, hanc se libertatis concessionem acceptare et laudare declarant, imo ne in posterum aliqua circa hujus immunitatis usum difficultas suboriatur, quibus potissimum capitibus illa concludatur declarant. Sic instrumentum rem exponit: »Necesse est ut breviter dicamus quae sit illa libertas, quodve salvamentum quod ipsi Ecclesiae a praefatis viris est traditum, ut scilicet nemo praeter abbatem et monachos in toto allodio ad eamdem ecclesiam pertinente, quidquam juris vel dominationis [Col. 1009B] sive advocationis in ulla prorsus re habeat,« etc. Ex iis viris nobilibus illustriores recensentur, Petrus vicecomes de Gavarreto, qui hanc libertatem »cum omni sui exercitus collegio« confirmavit. Guillelmus Amanei (d'Amanjeu), qui idem praestitit, »laudantibus, inquit, omnibus nostrae regionis nobilibus.« Cum eo subscripsere Bernardus frater ejus, Bernardus de Rionz et Vidianus ejus frater, Arnaldus, Raymundus de Bordis, Boso de Montremblant et Bernardus de Scutiano (d'Escoussans). Praeter hos omnes Bernardus de Boivilla vicecomes, Arnaldus de Blancaforto aliique multi nobiles milites, qui ibi aderant, sese futuros Ecclesiae Silvae-Majoris defensores, etc., adversus quoslibet spoponderunt. Eamdem Silvensis monasterii libertatem cum jurejurando [Col. 1009C] super sacra Evangelia praestito solemniter confirmarunt die sancto Paschae iidem, aut certe eorum posteri, cum aliis totius regionis viris nobilibus, sub Gaufrido abbate sexto. Has omnes possessiones et immunitates confirmarunt sequentibus temporibus Aquitaniae duces et alii proceres. Accessit etiam sedis apostolicae auctoritas, ut ex bullis Alexandri, Lucii, Coelestini et aliorum Romanorum pontificum patet, sed haec fusius persequi ad praesens institutum nihil attinet, qui beati Geraldi gesta illustrare suscepimus, non Historiam Silvae-Majoris exhibere.

7. Geraldi itaque ac discipulorum ejus sanctitatis fama brevi Aquitaniam pervagata, in dissitas quoque et externas provincias pervolavit, multique ad novum [Col. 1009D] monasterium convolarunt, ut ibi sub tanti Patris disciplina, abjectis saeculi pompis, Christo militarent. Alii vero, quibus id non licebat, sua saltem Deo consecraverunt, praediorum et facultatum facta monasterio donatione. Sed cum tantam discipulorum multitudinem capere non potuisset unlus monasterii angustia, (et quidem fraudandae non erant tanto virtutis exemplo aliae provinciae,) in vicinis primum regionibus excitata fuere monasteria pro Silvensibus monachis, tum etiam in dissitis, quae beatus Gerardus, transmissis illuc discipulorum suorum coloniis, in accurata regulae Benedictinae observatione florere fecit; atque haec prima fuere congregationis Silvensis initia, quae postmodum celebris fuit non in [Col. 1010A] Aquitania solum aut in Vasconia, sed etiam in tota Gallia, in Belgio, in Anglia, in Navarra et aliis Hispaniarum provinciis, in quas fere omnes regiones, vivente adhuc Geraldo, propagata fuit. Quae loca saeculo sequenti Silvae-Majori subdita erant singillatim recenset Coelestinus papa in bulla ad Petrum abbatem anno 1197 data; sed de iis solummodo agere visum est quorum initia ipse Geraldus in monasterii sui chartario describi curavit.

8. Paulo post Silvae-Majoris monasterii constructionem Geraldus ipse fundamenta jecit coenobioli de Trajecto ad Garumnae ripam siti, loci fundum suppeditante Raymundo-Willelmi, ut ex fundationis charta patet, qua is ipse Raymundus dat »domno Geraldo primo Silvae-Majoris abbati partem allodii [Col. 1010B] de Trajecto super ripam Garumnae, ubi possit fieri monasterium cum suis officinis, hortisque et pomariis, ac discursu a flumine usque ad proximam paludem molendini.« Hanc chartam idem vir nobilis »cum omnibus filiis suis super altare Dei Genitricis et sanctorum apostolorum Simonis et Judae,« id est ipsius ecclesiae Silvae-Majoris, posuit ad majoris firmitatem; Willelmus vero Aquitanorum dux eamdem huic novae coloniae »salvitatem« dedit, quam ipse et alii proceres Silvae Majori concesserant.

9. Haud diu postea Petrus vicecomes Gavarrensis in praedio suo, »Gavaret« dicto, monasterium exstruxit in honorem Sancti Sepulcri, quod compluribus terris et redditibus dotatum subjectum esse voluit »domno Giraldo« ejusque successoribus Silvae-Majoris [Col. 1010C] abbatibus; ita ut, inquit ille in fundationis charta, »semper abbas Silvae-Majoris sit abbas Sancti Sepulcri, et qualis religio et vita ibi tenetur, talem faciat et hic teneri; et qualem potestatem habet in illius ecclesiae monachis, rebus et possessionibus, talem habeat et in istius, quatenus semper locus Silvae-Majoris et Sancti Sepulcri in Dei servitio et bona religione unum sint; pariterque paupertatem et abundantiam patiantur, salva auctoritate archiepiscopi Auxiensis et episcopi Adurensis.« Chartae subscripserunt Willelmus archiepiscopus Auxiensis, Petrus Adurensis episcopus, Arnaldus Rotgerius donatoris frater, Stephanus de Calmonte (Caumont), Raymundus, Guillelmus de Mezerolis, Petrus de Vico, Amanevus de Tillieto, Odo de Pardiliaco, [Col. 1010D] etc. Eamdem donationem solemniter confirmavit Petrus fundatoris filius, cujus rei notitia habetur in Chartario Silvensi, quam hic exhibero nemini fore ingratum speramus. »Petrus Gavarrensis vicecomes Petri vicecomitis filius, summa cum devotione monasterium, quod Silva-Major dicitur, veniens, beneficia loci et orationes ab abbate G. et caeteris fratribus suppliciter postulavit. Huic vero tam laudabili petitioni tam abbas quam congregatio fratrum libentissime praebentes assensum, capitulum introduxerunt, atque ibi cum libro, ut moris est, beneficii investituram praebuerunt. Ipse autem nihil cunctatus, loco et hora eadem dedit et concessit ipsis quidquid pater suus antea dederat, id est monasterium [Col. 1011A] Gavarreti cum omnibus appendiciis suis tam acquisitis quam acquirendis.« Ex aliis item chartis patet Gavarretenses vicecomites in monasterium Sancti Sepulcri admodum liberales fuisse. Quin et paulo post beati Geraldi obitum, sub Gaufridi abbatis regimine, Agnes vicecomitissa parthenonem juxta virorum monasterium condidit, ubi monialis facta est. Porro etsi in plerisque ejusmodi chartis nullus exprimatur annus, primam tamen hujus loci fundationem ante annum 1092 factam fuisse ex hoc patet quod Petrus episcopus Adurensis qui ei subscripsit, et nonnulla eidem monasterio contulisse dicitur in altera charta, hoc ipso anno 1092 ad superos abiisse dicatur in veteri Necrologio monasterii Sancti Severi in capite Vasconiae, in quo legitur: [Col. 1011B] »Idibus Junii depositio domni Petri Adurensis episcopi bonae memoriae, anno 1092.« Caeterum virginum Gavarretense monasterium saeculo XIV monasterio virorum, cui vicinum erat, unitum fuisse creditur, istud vero a Calvinianis direptum exinde monachos non aluit. Superest tamen hodieque ecclesia satis ampla et culta cum priore, qui aliquot sacerdotes ad divina officia utcunque explenda ibi sustentat. Gabaretum porro oppidum est in Wasconia hodierna, olim Adurensis dioecesis, postea vero, reclamantibus licet Adurensibus, Auxitanae attributum.

10. Ad eumdem annum 1092 revocari debent initia monasterii Beati Nicolai in insula de Rugiana (Royans) in finibus Santonum, cui exstruendo locum aptum, et multas possessiones ad ejus dotationem [Col. 1011C] monachis Silvae-Majoris suppeditavit Elias de Didonia cum uxore sua Avicia et filiis Galtero, Gifardo et Elia. Laudatum annum praefert charta donationis, quae in ipso Rugiano castello data est anno 1092, indict. XV. Praesentes inter alios aderant »Stephanus abbas et eremita de Cordano insula,« et Herlegius prior Silvae-Majoris cum aliis multis, quos recensere singillatim nihil interest.

11. Iisdem temporibus Dimo vir nobilis cum uxore sua et liberis concessit monasterio Silvae-Majoris ecclesiam Sancti Petri de Neronis-Villa, in dioecesi Senonensi sitam, ubi monachi aliquot instituti fuerunt. Hanc fundationem tempore beati Geraldi factam fuisse colligimus ex consensu Richerii Senonensis archiepiscopi, qui anno 1096 vita functus [Col. 1011D] est. Hujus autem loci facultates augendi occasionem praebuit insigne miraculum, quod in veteri notitia Chartarii Silvensis, absque ulla temporis nota, his verbis refertur. »Fuit quidam miles, nomine Fulco Faicus, qui habuit quemdam filium clericum, nomine Garmundum. Hic cum in adolescentia sua saecularis vitae actibus superflue intentus, omnium carnis voluptatum se jugo supposuisset, et, quod est gravius, in Simoniacam haeresim delapsus contra Dei voluntatem illicita multa perpetrasset; tandem gravi dolore membrorum percussus, mortem esse vicinam aestimans, ecclesiae Sanctae Mariae Majoris-Silvae et Ecclesiae Sancti Petri Neronis-Villae seipsum donavit, et a quodam monacho loci illius [Col. 1012A] habitum religionis accipiens, pristinae sanitati illico redditus est.« Recensentur postea variae donationes, quas Fulco Garmundi pater, Hauvinus ejus frater, aliique viri nobiles, viso hoc miraculo, ecclesiae Neronis-Villae, quae ibidem »divina manu consecrata« dicitur, fecerunt.

12. Haud minus celebris erat apud Aurelianos Geraldi ejusque discipulorum fama, quae multorum conversioni occasionem praebuisse dicitur, et erectioni monasterii Sedis-Meri (Semoy), haud longe ab hac urbe siti. Quod a Tecelino viro nobili his temporibus excitatum est, data Silvensibus monachis Sancti Bartholomei ecclesia, cum multis possessionibus ad sustentandos monachos e Silva-Majori excitos, qui ibi deinceps usque ad nostram ferme aetatem [Col. 1012B] perseverarunt. Hic locus modo in prioratum, ut vocant, simplicem redactus etiamnunc Silvae Majori subjectus est, sed vix supersunt exigua antiqui monasterii rudera. Varias eidem loco ab Alberto Tecelini filio, aliisque viris nobilibus deinceps donationes factas, exhibet chartarium Silvense. »Domos, viridarium, curtem,« etc., apud Aurelianos vivente adhuc sancto Geraldo habuerunt Silvenses monachi, ut discimus ex veteri notitia ab ipso Geraldo facta, in qua testatur Theodericum se huc transmisisse, ut aliquot monasterii sui possessiones a calumniatoribus vindicaret; sic quippe habet:

»In Christi nomine, ego Giraudus, humilis abbas Sanctae Mariae monasterii Silvae-Majoris, notum fieri volo fidelibus sanctae Dei Ecclesiae, tam praesentibus [Col. 1012C] quam futuris, quod quidam frater, nomine Theodericus, filius Anselmi, despecta quam exercebat mundi militia, salvationem animae suae quaerens ad nos confugit, et devote susceptus est. Contulit etiam cum persona sui, quam Deo et sanctae Mariae et sancto Benedicto per manus nostras obtulit, de rebus suis et parentum suorum, praeter id quod secum attulit, Aurelianis civitate domos cum viridario et curte et terram adjacentem, quam tenebat. In ipso etiam prospectu civitatis vinearum arpennos septem . . . Non multo vero temporis labente curriculo, mater illius et frater cuidam patri harum rerum injuriosam injecerunt calumniam; unde ego abbas et fratres mei misimus ipsum confratrem nostrum Theodericum, ut quod monasterio beatae Mariae contulerat, plene [Col. 1012D] acquietaret. Factum est ita gratia Dei,« etc. Furnum in eadem civitate situm, et alias possessiones in vicinis vicis sitas eidem monasterio contulit Gelduinus Philippi regis familiaris, ut ex altera notitia discimus sic rem exponente. »Quidam de familia domini Philippi Francorum regis Gelduinus nomine, ipso rege consentiente et consulente, omnem mundi gloriam reliquit, ac se suaque ecclesiae Silvae-Majoris tradidit, habitumque sanctae conversationis e domno Giraldo, primo ejusdem loci abbate suscepit. Hic ergo,« etc. ubi recensentur res ab ipso Gelduino collatae.

13. Anno 1083 Philippus Francorum rex regni sui anno 23 dedit »ecclesiae Sanctae Mariae matris [Col. 1013A] Domini, quae dicitur Silva-Major,« capellam Sancti Leodegarii in silva Lesgia (l'Esgue), cum suis appendiciis. Regiae chartae subscribunt majores regni officiales, eam vero relegit Gislebertus regis clericus ad vicem Gosfridi cancellarii et Parisiorum episcopi. In altera charta Philippus hoc se fecisse testatur, cum multa de sancta monachorum Silvae-Dei conversatione audisset a duobus monachis, quos ipse domnus Giraudus primus loci abbas miserat; sed notae chronologicae, quae in posterioris hujus chartae apographo nostro habentur, mendosae sunt. Monachos vero Silvae-Majoris jam tunc, vel saltem paulo post ibi institutos fuisse constat. Et quidem in Bulla Coelestini III saeculo sequenti data, inter alios recensentur »prioratus sancti Leodegarii et sancti [Col. 1013B] Pauli de nemore et Bellaevallis in dioecesi Suessionensi.«

14. Verum his omnibus celebrior fuit Sancti Dionysii prope Montes in Hannonia fundatio, quam abbatiam Sancto Geraldo, ejusque successoribus subjectam voluit esse Richildis Flandrensium comitissa, loci conditrix. Huc proferre juvat fundationis tabulas ex Chartario Silvensi.

»Ego Richildis comitissa, mater Balduini comitis filii magni Balduini, qui tenuit principatum utriusque scilicet Flandrensis et Hainocensis (Hainaut) pagi, cernens totum mundum ruere ad occasum, atque cunctos mortales magis subditos peccatorum tenebris quam veritatis luci, coepi tractare de salute meae meique filii animae, quomodo possemus sanctae [Col. 1013C] matris Ecclesiae casum relevando oculis Judicis placere superni. Talia mihi saepe cogitanti ac ingemiscenti occurrit intentio, relevato quodam locello sancto Dionysio dedicato, statuere ibi fratres juxta regulam beati Benedicti militantes. Tempore vero quo haec meo versabantur animo, erat incoeptum monasterium in loco Silva-Major nuncupato, ubi Deus suos servos mira augebat dispositione, quippe cui famulabantur tota intentione. Huic igitur ecclesiae placuit praefatum locum subjicere, ut ex tam nobili congregatione semper abbatem suscipiat, qui ecclesiam Sancti Dionysii recte disponat. De nostra equidem circumjacenti possessione tantum loco contuli, ut abbas honeste posset haberi. Domnus itaque Geraldus, Silvae-Majoris abbas primus, de suis monachis [Col. 1013D] illuc misit, primumque abbatem constituit. Census autem 12 denariorum auri ibi statuitur, ut singulis annis initio Quadragesimae sanctae Mariae, in cujus honore Silvae-Majoris monasterium dedicatum est, persolvatur; hunc vero locum et caetera pertinentia ad ipsum ita omnium absolvimus potestate, ut nemini in eo quidquam juris vel dominationis, sive advocationis liceat habere, nisi abbati et fratribus ecclesiae. Sed et domnus Geraldus Cameracensis episcopus, quod in ecclesia sive altari habebat episcopale jus Deo propter religionis Christianae culturam donavit, ut ibi degentes monachi omni prorsus inquietudine sint liberi. Quod si quando, quod absit, abbas sancti Dionysii contra regulam [Col. 1014A] egerit, ad abbatem Silvae-Majoris ipse veniat, qui male acta corrigat; similiter et monachus qui abbati rebellis fuerit. Ut autem haec auctorizabiliora habeantur, nobilium virorum testimonio roborantur, quorum nomina subnotantur: S. Geraldi Cameracensis episcopi. S. Anselmi de Ribodimonte; S. Balduini de Tornaco; S. Gisleberti praepositi de Nivella, aliorumque multorum, qui huic assertioni interfuerunt.

»Acta sunt itaque haec anno ab Incarnatione Domini 1082, indictione V, epacta XVIII, concurrente V, imperante Henrico Romanorum rege. S. Balduini comitis. S. Richildis matris ejus.« Superest hodieque monasterium Sancti Dionysii in Brocaria (Broqueroy) celebre prope Montes Hannoniae urbem.

[Col. 1014B] 15. Paulo post beati Geraldi obitum Hugo comes Regitestensis (Retel) Noveiense monasterium condidit, in quo instituti sunt monachi Silvenses, quod hactenus sub prioratus, multis abbatiis praeferendi, titulo subsistit Silvae-Majori subjectum. Situm est haud procul a Regiteste Remensis dioecesis oppido, hodie a RR. Patribus congregationis Sancti Vitoni inhabitatum. In vicinas quoque dioeceses, id est per totam Belgicam II, seu provinciam Remensem, propagata fuit Silvae-Majoris congregatio, ubi haud minus quam in Aquitania celebre erat Geraldi alumni sui nomen; imo et transmisso mari, apud Anglos celebrata fuit accurata regularis disciplinae observantia Silvensium monachorum, qui labente hoc undecimo saeculo in ea regione jam florebant, sed [Col. 1014C] multo majores in Hispania progressus fecere.

16. Regnabat tunc apud Aragones Sancius Ranimiri filius, qui cum, adjecta regno suo Navarra, ecclesias non paucas in his regionibus condidisset et dotasset, occasionem eum adeundi multis clericis et monachis praebuit. Inter istos vero fuere aliquot e Geraldi discipulis, quos pius rex benigne susceptos in ecclesia apud vicum Rostam instituit, ut ibi monasticae vitae exercitiis operam darent; eosque, cum ibi nimia paupertate premerentur, variis possessionibus postea donavit. Haec omnia discimus ex veteri notitia, quae ea de re habetur in saepe laudato Chartario Silvensi, ubi Sancius ipse sic rem enarrat. »Hactenus, inquit, in Hispania raro fuit Christiana religio servata; sed postquam lex Romana [Col. 1014D] a sanctis Patribus constituta nostris temporibus introducitur, ac nubilosus error veniente luce propellitur, advenientibus e partibus diversis clericis et monachis Ecclesia Christi dilatatur. Itaque quidam monachi ad me venerunt, qui se missos a domno Geraldo Silvae-Majoris abbate dixerunt. Erat autem iste abbas ejusque discipuli diffamati late per Hispaniam, qui de patria progressi in Silva-Majori dignam Deo exercebant militiam. His igitur monachis prius ecclesiam in villa, nomine Rosta, donavi, quam illis omnium dominatione liberavi; sed ex ea minus necessario capiebant, quo tamen contenti satis arctam ducebant vitam. Sed cum post ea ad eos gratia visendi venissem, eorumque nimiam [Col. 1015A] cognovissem paupertatem, aliam non longe dedi eis ecclesiam sancto Jacobo dedicatam, illorumque suffragio vel precibus sperans meam apud Deum adjuvari animam.« Tum recenset varias donationes a se et ab Hugone quodam eremita monachis illis factas, quae omnia rex ipse cum filio suo Petro concessisse et confirmasse dicitur. Idem princeps aera MCXXII, Meschitas (V., mosquées) de Essoya, procul dubio a Mauris ereptas, cum decimis et aliis redditibus monachis Silvensibus tradidit. Cui donationi, praeter Petrum ejus filium, subscripsit quoque Felicia regina ejus uxor et Petri mater; multo plura donavit aera MCXXXI mense Octobri, id est paulo antequam e vivis excederet, occisus quippe est in Aucae urbis obsidione anno sequenti, id est anno 1094, [Col. 1015B] die 4 Junii. Ejusdem porro regis consilio Petrus Pampilonensis antistes, (qui ex monacho Sancti Pontii Tomeriarum in Galliis ad hanc sedem, ut Tamaius in catalogo episcoporum Pampilonensium die 7 Aprilis relato monet, evectus fuerat,) Argileensem Ecclesiam cum suis pertinentiis et aliis redditibus sancto Geraldo donavit aera MCXXV.

17. Geraldus autem tot beneficiorum a pio rege acceptorum non immemor statuit ut unus semper pauper loco illius regis vel ejus successorum in monasterio Silvensi nutriretur. Decretum et de re factum huc proferre libet.

»Testamentum monasterii Beatae Mariae de Silva Majore ad regem Sancium Aragonensem. Ex auctoritate Dei Patris omnipotentis, ex petitione regis [Col. 1015C] Sancii confirmo, et successoribus nostris tenendum praecipio, quatenus pro rege Sancio, et pro unoquoque de successione ipsius pauper unus in conventu isto accipiatur, ut monachus fiat omnino sine pecunia, loco regis vestiatur, manducet et bibat et oret; similiter pro successoribus. Si moritur unus de pauperibus qui facti sunt monachi pro regibus, alter loco ejus subrogetur. Omnis capitulus responderunt: Amen; fiat, fiat.« Acceptis rex his litteris Geraldo gratias egit, ut ex ejus rescripto habemus, quod pariter e Chartario Silvensi huc proferimus.

»Rescriptum Sancii regis ad beatum Geraldum. Quia pro me et successoribus meis in capitulo vestro talia confirmastis, Deus vobis retribuat, et nos, si vita comes fuerit, non erimus ingrati. Ad praesens [Col. 1015D] ex auctoritate Dei et nostra confirmamus et posteris nostris confirmandum proponimus, quatenus omnia dona quae dedi vobis, vel quae daturus sum ego vel posteri nostri, ita libera sint ubicunque, quod neque ecclesiastica persona, neque saecularis audeat inquietare, sicut nostra propria palatia: si quis inquietaverit, seu inquietantibus consenserit, iram Dei cum detrimento sui corporis incurrat. Custodientibus vita et pax. Hoc concedo, hoc confirmo, hoc posteris meis memoriale cum salute relinquo. Hoc signum divinae recognitionis, et hos testes in quibus manet testimonium.«

18. Haud minus sollicitus fuit pius abbas pro Willelmo Aquitanorum duce. Ejus statutum huc [Col. 1016A] referre juvat, quod pro eo tam vivo quam defuncto fieri curavit, in perenne ob tot beneficia ab eo accepta grati animi monumentum. Quod quidem institutum, ne forte post longa temporum intervalla in desuetudinem abiret, convocatis in capitulum fratribus, iisque ultro consentientibus, publico instrumento inseri voluit, quod in Archivi Silvensibus sub hac forma habetur.

»In nomine sanctae et individuae Trinitatis. Notum fieri volumus cunctis sanctae Ecclesiae fidelibus, tam posteris quam praesentibus, quod domnus Villelmus venerabilis Aquitaniae dux, quidquid habebat in territorio, quod Silva-Major appellatur, sanctae Mariae tradidit, atque omni libertate donavit. Ego itaque Geraldus, providentia Dei abbas primus, [Col. 1016B] cum omni fratrum collegio decrevimus, decretumque in congregatione statuimus ut pro hoc aliisque beneficiis quae plurima erga nos operatur, in nostra semper orationis memoria habeatur; quatenus a Christo remunerationem mereatur. Hoc quoque constituimus, ut pro eo singulis hebdomadis specialis missa canatur, atque quanta singulis fratribus, tanta ei quotidie decernatur praebenda pro eo pauperibus eroganda. Quod ita definitum est, ut sicut hoc in vita ipsius agitur, non minori studio post mortem, quandiu steterit ecclesia, agatur. Necessarium ergo duximus ut hoc memoriae chartisque mandetur, ne futurorum negligentia privetur. Scriptae sunt itaque duae similes chartulae, ut praefatus dux habeat unam, altera vero sit apud ecclesiam. Quod si [Col. 1016C] forte quisquam huic decreto contraire praesumpserit, anathematis periculo reus erit, donec satisfactione obedierit. Ad confirmandum ergo hujus rei testimonium subscripsimus nomina eorum, qui huic decreto interfuerunt: S. Roberti de Burgundia; S. Willelmi Elyae Burdegalensis; S. Petri vicecomitis de Castellione; S. Amanewi de Marcha; S. Rodulfi de Sancto Eligio.«

19. Particulatim praescripsit pius abbas quid pro quovis defuncto, sive ex monasterii sui monachis, sive ex aliis foedere spirituali ipsi conjunctis, praestandum esset, quae omnia in libro ad hoc destinato describi curavit. In necrologio autem non solum istorum, sed etiam aliorum benefactorum nomina inseri voluit, ut aliqua saltem eorum memoria quotannis, [Col. 1016D] die eorum obitus in fratrum congregatione fieret. Quid vero pro suae congregationis monachis dicendum aut faciendum instituerit, discimus ex notitia quam ipsemet beatus abbas ea de re edidit.

»Cognoscant, inquit, omnes tam praesentes quam subsecuturi, quod ego Geraldus abbas sanctae Mariae Silvae-Majoris quamvis indignus, utilitati vivorum et mortuorum consulens, communis totius congregationis consilio stabilivi, et ut in aeternum permaneat litteris mandari praecepi. Si quis nostrae congregationis decesserit saeculo, nobiscumque sepultus fuerit, usque ad annum panis et vinum pauperibus pro eo tribuetur, et usque ad triginta dies ab omnibus missa et vigiliae mortuorum communiter [Col. 1017A] celebrabuntur; ita autem ut priores septem missae et vigiliae solemniter pulsatis signis omnibus persolvantur; sacerdotum vero unusquisque pro eo septem missa perorabit; qui sacerdos non est, tria psalteria; qui ad psalterium nondum pervenit, usque ad triginta dies septem psalmos quotidie cantabit; qui autem nescit, septies quotidie Miserere; qui vero nec Miserere, septies quotidie Pater noster,« etc. Recensentur postea societates Silvensium monachorum cum aliis ecclesiarum seu monasteriorum conventibus, quas fusius hic persequi non vacat. Eam quam ipse Geraldus cum Odone abbate sancti Joannis Angeriacensis in capitulo Silvae-Majoris iniit, refert Papebrochius in observationibus praeviis ad ipsam beati Geraldi Vitam num. 18, quam ibi cuique videre [Col. 1017B] licet, sicut et nomina plerarumque ecclesiarum quae cum Silva-Majori precum societatem habebant. In his tamen aliquot menda amanuensium errore irrepserunt; sic S. Mauritii . . . Usercensi, Genevensi scriptum est, pro S. Maurini, quae abbatia est in dioecesi Aginnensi; Usercensi, id est »Uzerche« apud Lemovices, et Generensi, vulgo »S. Pé de Generez« in dioecesi Tarbeinsi.

20. Geraldi obitum ad annum 1095 revocari debere, nemo, ut quidem videtur, inficiari potest. Id quippe disertis verbis habent secundae Vitae auctor, Hugo Flaviniacensis abbas in Chronico Virdunensi scriptor synchronus accuratissimus, et auctor Chronici Malleacensis seu sancti Maxentii. Non minus certus videtur esse dies ejus mortis, cum in [Col. 1017C] utraque Vita ipsis Nonis Aprilis vir sanctus ad superos evolasse dicatur; nec dissentit Hugo Flaviniacensis, qui habet anno 1095, feria quarta, die XI Nonas Aprilis, a noctis medio usque ad auroram stellas e coelo cadere visas fuisse; tum subjungit: »Eadem nocte Giraldus abbas Silvae-Majoris migravit ad Dominum.« Id tamen die sequenti contigisse scribit auctor Chronici Malleacensis, qui sancti Geraldi mortem et stellarum e coelo casum VIII. Idus Aprilis consignat. At ei non solum Hugonis, sed et utriusque Vitae sancti Geraldi scriptoris praeferenda est auctoritas. Et quidem hac ipsa die memoratur in vetusto Necrologio monasterii Sancti Petri Carnotensis. In Necrologio Corbeiensi, quod non multo post ipsius Geraldi obitum exaratum est, [Col. 1017D] haec leguntur: »Nonis Aprilis obiit Geraldus Stephani Silvae-Majoris abbas et monachus nostrae congregationis.« Eadem die festivitas ejus in vetusto Silvae-Majoris Kalendario praescribitur. Hinc merito Geraldi nomen Hugo Menardus in Martyrologio Benedictino die 5 Aprilis consignavit, ubi »magnae patientiae et humilitatis vir« appellatur; qui vero ejus memoriam ad alios dies revocarunt, hunc beatum virum cum aliis sanctis cognominibus confudisse videntur. Quod potissimum contigisse non dubitamus die 13 Octobris, quod hac ipsa die sancti Geraldi Auriliacensis apud Arvernos, proindeque in Aquitania, comitis celeberrimi in vetustis Monumentis memoria fiat. Hinc Molanus hac ipsa die in sanctorum Belgii [Col. 1018A] Natalibus, laudato Rubeaevallis Martyrologio, ubi sancti Geraldi confessoris memoria habetur, Geraldi nostri laudes ex veteri poeta, et ex Lisiardo prosequitur. Ferrarius vero in catalogo generali sanctorum eadem die Geraldum nostrum, cum Geraldo Auriliacensi, atque alium ejusdem nominis abbatem Lemovicensem laudat; at Bucelinus licet nostrum Geraldum jam die 5 Aprilis consignasset, ejus tamen memoriam iterum repetit 13 Octobris. Sed haec persequi fusius nihil juvat. Fatendum est tamen praecipuam beati Geraldi festivitatem antiquitus celebratam fuisse die 21 Junii, quod ea die sacrum ejus corpus e terra levatum fuerit. Id. constat ex litteris Ottonis Aquitaniae ducis, quas infra exhibebimus. Duplex ejus festum commemorat Silvense [Col. 1018B] Kalendarium: scilicet ejus obitus, ut modo dicebamus, die 5 Aprilis, et Revelationis, die 21 Junii.

21. Porro adeo celebris fuerat beati Geraldi, etiam adhuc viventis, sanctitas, ut statim post mortem nemo dubitaverit eum sanctum appellare, ac reliquias ejus ac tumulum venerari, etiam priusquam a summo pontifice inter sanctos authentice relatus fuisset. Id non solum ex utroque ejus Vitae auctore constat, sed etiam ex Baldrico tunc abbate Burguliensi, postea archiepiscopo Dolensis Ecclesiae, qui accepto beati abbatis, qui ejus amicus fuerat, mortis nuntio, statim, pro illorum temporum more, versus conscripsit in varias Ecclesias transmittendos, in quibus Geraldum »sanctissimum« appellat, aitque eum precibus, ut alii defuncti, non indigere; quin [Col. 1018C] et eumdem, ut sibi aliisque viventibus subvenire non dedignetur, exorat. Aliquot ex istis versibus huc proferre nemini fore ingratum censemus. Caeteros qui legere volet, adeat, si libet, Chesnium tomo IV Historiae Francicae scriptorum.


Cum pro defunctis soleant orare fideles,
   Proque sibi charis perpetuent lacrymas;
Pro Patre Geraldo nihil est utriusque necesse,
   Qui coeli civis incola vixit humi.
Silvae-Majoris jacet hic sanctissimus abbas,
   Abbatum splendor, et monachile decus.
Gallia, congaude Geraldo, quem genuisti,
   Ac cineres sanctos hic venerare suos.
Ora pro nobis, Geralde, Pater reverende:
   [Col. 1018D] Non opus est pro te nos aliud petere.

22. Procedente tempore cum miracula ad beati Geraldi tumulum frequenter fierent, visum est operae pretium sacrum ejus corpus, ne qui, ut innuere videtur secundae Vitae auctor, ipsum furarentur, alio transferre, »ubi secretius et tutius haberetur.« Id tempore Petri septimi abbatis, qui olim beati viri discipulus et capellanus fuerat, factum fuisse narrat uterque Vitae auctor, convocatis ad hanc solemnitatem episcopis, abbatibus et aliis viris nobilibus. Non tamen in sanctorum numerum publico decreto relatus est Geraldus ante saeculi XII finem. Tunc quippe duo monachi Silvae-Majoris Romam adeuntes, pontifici, qui tunc Coelestinus III erat, litteras obtulerunt, ab archiepiscopo Burdigalensi [Col. 1019A] aliisque provinciae episcopis, abbatibus et viris nobilibus scriptas, quibus Geraldi sanctitas assereretur, quam incorrupti mores dum viveret, et infinita propemodum miracula ab eo tum vivente tum defuncto patrata inconcusse approbabant. His examinatis ac ponderatis, ac nonnullorum episcoporum Gallicanorum, aliorumque qui forte tunc Romae aderant, testimonio comprobatis, sancivit pontifex Geraldi nomen in sanctorum catalogo esse ascribendum, ejusque festivitatem deinceps in provincia Burdigalensi fieri celebrem voluit, dato diplomate, quod hic exhibemus, quod hujus canonizationis gesta clarius exponat.

»COELESTINUS episcopus, servus servorum Dei, universis Christi fidelibus per provinciam Burdigalensem [Col. 1019B] constitutis, salutem et apostolicam benedictionem.

»Sicut phialae aureae odoramentorum plenae orationibus sanctorum (Apoc. V, 8) in conspectu Altissimi, ad expiandam criminum nostrorum corruptelam odorem suavitatis emittunt; ita saluti nostrae plurimum credimus expedire, si eorum in terris celebrem habeamus memoriam, ipsorum merita solemnibus recolendo praeconiis, quorum in coelo speramus intercessionibus assiduis adjuvari. Sane eum dilecti filii G. et P. monachi Silvae-Majoris ad sedem apostolicam accessissent, et de sancta conversatione, vita et meritis beati Geraldi, ipsius monasterii fundatoris, tam per litteras venerabilium fratrum nostrorum Burdigalensis archiepiscopi et suffraganeorum ejus, quam aliorum, abbatum videlicet [Col. 1019C] et nobilium, nos plenarie instruxissent, et plurima certe indicia eorum nobis et fratribus obtulissent, et per venerabiles fratres nostros Rothomagensem archiepiscopum, Catalaunensem episcopum, et quosdam alios, (qui miracula quae Dominus per illus sancti viri merita operatur plenius cognoverunt,) certiores fuissemus effecti; auditis etiam virtutis ejus et miraculorum insigniis, et quod inter carnales spiritualem, inter homines etiam angelicam conversationem habuisset, ipsum, qui corporaliter dissolutus cum Christo esse meruit, (ne debito ipsius honori et gloriae quodammodo videremur detrahere, si sanctificatum a Domino permitteremus ulterius devotionis humanae veneratione carere) de fratrum nostrorum consilio canonizavimus, et [Col. 1019D] decrevimus ipsum in sanctorum catalogo numerandum. Cum ergo lucerna ejus sic arserit in hoc mundo, quod per Dei gratiam jam non sub modio, sed super candelabrum (Luc. XI, 33) meruerit collocari, ut in se ardens per opera charitatis, luceat aliis per exemplum: universitatem vestram rogamus, monemus, et auctoritate qua fungimur praecipiendo mandamus, quatenus ad venerationem ipsius devote ac salubriter excitati, ipsum festivitate solemni, constituta die, annis singulis excolatis, ut idem orationibus votivis pulsatus, pro nobis apud Dominum intercedat.

»Datum Laterani V Kalendas Maii, pontificatus nostri anno VII,« id est anno vulgaris aerae MCXCVII cum [Col. 1020A] Coelestinus anno 1191, mense Aprili, in Clementis III defuncti locum substitutus fuerit. Idem pontifex paulo post, id est VI Idus Maii ejusdem anni, indictione XV, Petro abbati (qui totum hoc canonizationis sancti Geraldi negotium praecipue curaverat) ejusque fratribus amplissimum diploma concessit, quo omnia privilegia et bona, quae ibidem recensentur, monasterio Silvensi asseruntur et confirmantur.

23. Scripsit idem pontifex Ottoni Aquitaniae duci, ut eum faceret certiorem de beati Geraldi canonizatione, invitaretque eum ad celebrandam tanti viri festivitatem. Has Coelestini litteras videre non licuit, sed prae manibus habemus duas ipsius Ottonis ea de re epistolas, in quarum prima archiepiscopos, aliosque Aquitaniae praelatos monet, ut festivitatem [Col. 1020B] sancti Geraldi in suis synodis promulgent; in altera vero suis ipsius officialibus mandat ut universis ad festivitatem sancti Geraldi, et ad nundinas quas ea occasione omnino liberas concesserat, convenientibus securitatem omnem procurent. Hactenus hae litterae servantur in Archivo Silvensi, ubi sic habentur:

»Otho dux Aquitaniae, comes Pictaviae, venerabilibus viris archiepiscopis et episcopis, aliisque Ecclesiarum praelatis in ducatu Aquitaniae constitutis, salutem. Sciatis quod dominus papa significavit mihi per litteras suas sanctum Geraldum primum abbatem et fundatorem monasterii Silvae-Majoris, multis et magnis attestantibus signis ejus et miraculis, in coelo jamdudum gloria et honore coronatum, nuper [Col. 1020C] de consilio et ex decreto Romanae Ecclesiae ob meritorum ejus atque virtutum insignia quae fecit per illum Dominus, ab eadem Ecclesia Romana canonizatum, et in Catalogo sanctorum annumeratum, praesentibus quamplurimis archiepiscopis, et episcopis, aliisque Ecclesiarum praelatis, ipsiusque festum cum devoto laudis obsequio Romae solemniter celebratum, mandans mihi quatenus festos ejus, ut ipsius meritis debeam et intercessionibus adjuvari, devote celebrem, eumdemque Dei sanctum sincera colam et venerer devotione, atque alios exemplo et hortatu meo ad hoc ipsum inducam. Mandatum ergo apostolicum devote in hac parte suscipiens et reverenter amplectens, rogo vos quatenus in synodis vestris et in ecclesiis et conventibus hoc ipsum fidelibus [Col. 1020D] vobis commissis ob reverentiam ejusdem sancti denuntietis faciendum et diligenter observandum, ut pro nobis omnibus intercedat ad Dominum. Omnibus autem, quicunque ad visitandum sanctum corpus ejus et ad dies festos ipsius, sive ad feriam et ad nundinas venerint, quas concedo eidem monasterio penitus liberas, et ibi constituo celebrandas singulis annis in die Revelationis [f., Relevationis] ejus, quarto die ante Nativitatem sancti Joannis Baptistae, universis praesto plenam securitatem eundo et redeundo, mandans universis senescalcis, praepositis et ballivis meis, ut feriam, cum requisiti fuerint a fratribus ejusdem monasterii, faciant mandari et praeconari; et libertates et securitates constitutas [Col. 1021A] observent inviolabiliter, et faciant ab aliis similiter observari.«

24. Similes litteras idem Otto ad suos officiales ea de re scripsit.

»Otho dux Aquitaniae, comes Pictaviae, omnibus senescalcis, praepositis et ballivis suis in ducatu Aquitaniae constitutis, salutem. Sciatis,« etc., ut in prioribus litteris. »Rogo vos quatenus eumdem sanctum pro salute vestra exemplo mei debito honore veneremini, ut pro nobis omnibus intercedat ad Dominum. Vobis etiam et universis senescalcis, praepositis et ballivis meis firmiter praecipio, quatenus cum requisiti fueritis a fratribus ejusdem monasterii, festum ipsius Sancti et feriam in die Revelationis ejus quarta die ante festum sancti [Col. 1021B] Joannis Baptistae faciatis in locis a me vobis commissis mandari et praeconari. Omnibus autem quicunque, etc. Mandamus vobis ut libertates et securitates constitutas inviolabiliter observetis et faciatis ab aliis firmiter observari. Teste me ipso, apud Vasatum, nono die Martii.«

25. In his litteris innuere videtur Otto festivitates saltem duas, »festos« quippe appellat, in beati Geraldi honorem jam tunc celebrari solitas fuisse, sed a quo institutae fuerint non memoravit. Certe a vero aberravit P. Papebrochius, qui existimavit Coelestinum pontificem, in ea bulla, quam supra retulimus, archiepiscopo Rothomagensi et episcopo Catalaunensi in mandatis dedisse, ut festum beati Geraldi constituerent. Nihil enim ea de re habet Coelestinus [Col. 1021C] in bulla laudata; nec institutae ab eis die XIII Octobris festivitatis, ut ille arbitratus est, ullum superest in antiquis, aut recentibus Silvae-Majoris Breviariis, Martyrologiis aut Necrologiis vestigium. Multo verisimilius est illas beati abbatis festivitates ab archiepiscopo Burdegalensi, aut sane ab omnibus Aquitaniae praesulibus promulgatas fuisse in aliqua synodo provinciali, tametsi, ut quod ea de re sentio ingenue dicam, crediderim potius ambas beati Geraldi festivitates, depositionis scilicet ejus, et relevationis seu translationis, ante sancti Geraldi canonizationem celebratas fuisse, maximo saltem populorum concursu. Cum enim ex utraque ejus vita certum sit populos ad ejus tumulum etiam ex dissitis regionibus frequenter convenisse, haud dubium quin [Col. 1021D] id potius fieret in anniversario ejus depositionis, aut certe translationis (quae quidem translatio celeberrima fuerat) quam aliis diebus; licet enim beati viri festivitates nondum publico officio in ejus honorem edito celebrarentur, his tamen laudatis diebus, uti conjicere est, memoria ejus solemnis fiebat, qualis hodieque in plerisque ordinis nostri monasteriis ex antiquo Patrum nostrorum instituto fieri solet, in quibus primorum abbatum et fundatorum anniversaria solemnissime singulis annis statis diebus celebrantur. Hae itaque solemnitates, quae primum, ut quidem nobis videtur, ad simplicem beati Geraldi memoriam observabantur, eo canonizato, in veras festivitates transmutatae sunt; atque tunc primum [Col. 1022A] officium publicum in ejus honorem celebrari incoepit.

26. Et quidem de lectionibus, antiphonis et aliis divini officii precibus, id certum est ex epistolis Stephani Tornacensis episcopi, viri pietate et doctrina tunc celebris, qui ad haec in sancti Geraldi honorem componenda ab abbate et monachis Silvae-Majoris sollicitatus, eorum precibus assensum praebuit. Id ipse testatur Stephanus, epistola 277, »ad abbatem et capitulum Silvae-Majoris« scripta. In sequenti vero, quae male »archidiacono Burdigalensi« inscribitur: nam scripta est ab ipso archidiacono ad Stephanum, ut ab eo, nomine abbatis et monachorum Silvae-Majoris, imo totius »dioecesis Burdigalensis,« postularet, »ut secundum gratiam« [Col. 1022B] quae »data erat« ipsi, »in antiphonis super psalmos, et in responsoriis super lectiones, et in prosa et collecta officiaretur.« Quod cum exsecutus fuisset Stephanus, idem abbas et totus monasterii conventus, transmisso ad Stephanum baculo cypressino in xenium, gratias ei quam maximas retulerunt, eique »fraternitatem monasterii in generali capitulo« concesserunt, id est consortem eum fecerunt omnium bonorum operum, »tam in vita quam in morte,« quae a Silvensibus monachis fierent, ita ut post ejus mortem eaedem preces pro eo solverentur quae pro fratribus ejusdem monasterii solebant fieri. Haec fusius in epistola eorumdem inter alias Stephani, num. 279. Officium vero ab ipso Stephano compositum, id est lectiones, hymni, collecta et [Col. 1022C] unum responsorium in caeterorum specimen editum est Parisiis anno 1679, ad calcem ejusdem Stephani epistolarum, quas notis et observationibus illustravit R. P. Claudius du Molinet, canonicus regularis congregationis Gallicanae.

27. Caeterum archidiaconus Burdigalensis in epistola, quam modo laudabamus, non solum Geraldi sanctitatem pluribus extollit, verum etiam monachos Silvenses laudat, quod caeteros ejus aevi viros religiosos regularis disciplinae observantia et ordinis vigore antecederent. Ejus verba proferre juvat in beati abbatis ejusque filiorum honorem. »Beatus Geraldus de partibus,« inquit »Gallicanis trahens originem, cujus vita coram hominibus laudabilis floruit, et speciosa pretiosaque mors in conspectu [Col. 1022D] Domini signis attestantibus radiat, et miraculosa refulget. Qui ad partes Burdigalenses accedens monasterium Silvae-Majoris et a primo lapide fundavit, et regularibus disciplinis reformavit hoc anno a domino papa Romae debita missarum solemnitate authenticatus, in Catalogo sanctorum meruit ascribi. Qualiter autem per Dei gratiam in praedicto monasterio super communes regulas monachorum ordo vigeat et ferveat, praeconio famae fidelius et efficacius quam styli officio vestra magnitudo poterit edoceri.« Eosdem laudat Elias, qui tunc temporis Burdigalensis erat archiepiscopus, quod spiritualibus semper essent intenti. »Scimus,« inquit in charta donationis ecclesiae de Campanias, »et ex [Col. 1023A] conversatione frequenti, quam circa vos habuisse dignoscimur, indubitanter agnoscimus, vos tanquam spirituales viros quae Jesu Chisti sunt amplecti semper et quaerere, et in iis quae ad opera charitatis respiciunt vos jugiter exerceri,« etc. Idem ferme occurrit in variis chartis, quas non vacat singillatim laudare. Sed praetermittere non licuit insignem locum instrumenti visitationis a Simone Bituricensi archiepiscopo anno 1284 per provincias Bituricensem et Burdigalensem factae. Ibi enim refertur quod cum archiepiscopus ad Silvam-Majorem accessisset, coactus fuerit supra monasterii januam comedere, quod intra loci septa carnibus vesci non liceret; imo, ut ibi additur, cum monachi rescivissent abbatem Sancti Sulpicii cum archiepiscopo ad [Col. 1023B] mensam sedere, et cum eo carnes comedere, hanc regulae infractionem aegre tulerunt. »Venit,« ut in ipso instrumento legitur, »dominus apud Sanctum [Col. 1024A] Geraldum, abbatiam Silvae-Majoris, et fuit ibi multum honorifice et solemniter receptus. Sunt ibi monachi nigri, et est locus multum insignis, et quia non comeduntur in corpore abbatiae carnes, dominus cum suis sociis comedit supra portam, et comedit ibi carnes. Et venerunt ad dominum quidam monachi inhibentes abbati Sancti Sulpicii, ne carnes comederet ibi, quia ipse faceret contra constitutionem ordinis sui.« Hic erat etiam extremis istis temporibus monachorum Silventium fervor. Porro monasterium Silvae-Majoris etiam nunc celebre subsistit, nostrae congregationi Sancti Mauri unitum, ubi inter alia sacra cimelia servatur corpus beati Geraldi, in veteri theca laminis aereis et statuis deargentatis ornata inclusum. Sacrum vero illius [Col. 1024B] caput a reliquo corpore sejunctum in vas argenteum, ejus effigiem referens, ab aliquot annis illatum est.



VITA S. GERALDI ABBATIS.
[Col. 1023]

[Col. 1023B] 1. Auctoris aetas.---Christianae religionis habitum gerens, omnium Dei fidelium cupiens salutem, universae Ecclesiae salutem in Domino. Quoniam video multa praeteritis acta temporibus chartulis commendata, ne oblivione deleantur, placuit quoque, ut quae facta diebus nostris sunt, nostri officio ingenioli ad posteros transmittantur. Si enim illi patres nostri, quae solius jactantiae causa fiebant, tanto sudore nobis curavere notificare, quanto magis nos quae Dei sunt, ne silentio deprimantur, debemus elaborare. Igitur eorum exempla in bonum nobis vertamus, et quod illi ad humanum favorem, nos ad gloriam faciamus divinam. Aggrediamur itaque quod incoepimus enarrare, et non nobis dulce sit amplius accepto [Col. 1023C] opere evagari. Primum quidem factorem omnium et Redemptorem deprecamur, ut nobis mare tantum ingredientibus manum dignetur porrigere, quatenus qualiter beatissimus Geraldus, Silvae-Majoris abbas primus, in ejus vitae exsilio vixerit, quantasque tentationes ei antiquus hostis intulerit, quamque fortiter contra ejus tentamenta, auxilio munitus divino, pugnaverit, quantamque misericordiam ei Dominus omnipotens contulerit, si non ut deceret, qualicunque saltem modo explanantes, charitatis carina subvecti, velificante fide, sancti Spiritus gratia carbasa nostra perflante, per justitiae semitam ad portum salutis valeamus pertingere. Proinde lector imitetur in Dei servo constantiam, in infirmo patientiam, in patiente longanimitatem, in longanimitate irremissum tenorem; nec praejudicet [Col. 1023D] nimietatem in dictis, quia nec digiti scripto, nec lingua valet ut est exaequare verbis; maxime cum idem vix ea voluisset referre, ne utique ad laudem suam videretur proferre. Non ergo notetur in eo aliqua falsae laudis opinio, quia non ad suam, [Col. 1024B] sed ad Dei gloriam facta est haec descriptio: nemini autem grave videatur vel indignum, tantum Spiritus sancti habitaculum vocari sanctum, quia si cognovit et fecit justitiam, et vidit mirabilia magna et exoravit Altissimum, sine dubio inventus est in numero sanctorum. Quicunque haec legerit vel audierit, ignorantiae scriptoris ignoscat, et non quali stylo, sed de quo; per quem factum sit opus [attendat, et] artificem codicis non requirat. Nemo enim sanum sapiens phalerata verborum figmenta [al., concinentiae] debet attendere, sed utrum catholicum sit, quod attendit mentis intuitu subtiliter perspicere. Istius vero veritatis Deum imprecando testem, veniamus ad narrationem.

2. Geraldus Corbeiae natus. Ibi in monasterio educatur. [Col. 1024C] S. Nicolao similis.---Geraldus igitur Corbeiae parentibus non ignotis oriundus, in ipso Corbeiae coenobio ad Deo serviendum a parentibus est traditus, ubi sic in sancta conversatione pueritiae suae annos exercuit, ut ab hujusmudi delectationibus quas amplecti solent pueri omnino alienus videretur, et ab omnibus qui in hoc eodem coenobio erant amplius quam coetanei sui diligeretur. Hunc amabant pueri, quia pueros ad omne bonum invitabat: hunc juvenes diligebant, quia in eo totius probitatis et patientiae exempla capiebant: illum senes mirabantur, quia cum ultra suae aetatis vires eniti speculabantur. Quid ultra? Ita ab omnibus qui in coenobio erant, tam monachis quam laicis diligebatur, ut Deus in eo omnipotens et mirabilis praedicaretur. Nec mirum; quia quem Deus gratia perfuderat, [Col. 1024D] necesse erat ut ab omnibus amaretur. In humilitate quippe persistens, quae custos materque virtutum esse probatur, obedientiae scilicet armis munitus, illum sequi studebat, qui usque ad mortem crucis Patri obediens (Philipp. II) in hujus vitae [Col. 1025A] exsilio descenderat. Vere puer Altissimi effectus, in quantum poterat, Jesum in se mirabilem ostendebat. Quis unquam Dei mirabilia satis poterit admirari? Nihil enim est Deo difficile, vel in paucis, vel in majoribus sicut placuerit operari; quia sive puer, sive in quacunque aetate, necesse est omnes, si voluerit et juverit, ei omnino famulari. Audivimus sanctum Nicolaum ad matris adhuc ubera pendentem, quarta et sexta feria semel in die mammas bibere, et hac vice contentum tota die perseverare; et Dei opera considerantes non possumus conticere: hunc vero puerum nostris temporibus adeo benedictum talem se omnibus exhibere, ut ab omnibus amaretur, audientes, non ausi sumus Dei mirabilia non praedicare. Laudemus [Col. 1025B] Dominum in sanctissimo Nicolao, magnificemus etiam eum in hoc puero, tam mirabiliter sancti Spiritus gratia repleto: non autem illum sancto Nicolao audemus aequiparare, sed in utroque Dei mirabilia volumus praedicare. Mirabilis enim Deus in sanctis suis (Psal. LXVII), et nunc semper, et per infinita saeculorum saecula.

3. Fulconi abbati charus. Exterioribus praeficitur.---Temporibus autem illis, legibus mortis invidentibus, abbatem Richardum [(1) 1Kb] Fulco ejusdem sedis et honoris sortitus est haeredium. Postquam vero praedictus puer adolescentiae annos ingressus est, non oblitus quae in pueritia gesserat, ad altiora se extendit; et de virtute in virtutem Dei auxilio conscendens, omnibus bonis se formam et speculum [Col. 1025C] exhibuit. Justificationes Domini adolescentulus non obliviscens, ab ipso, ut viveret, intellectum expetebat, qui cum toto mentis affectu quaerentibus dat affluenter, et non improperat. Vere quidem unus ex agricolis, quibus vineae commissa cura Dominicae, qui fructum Domino suo congruo reportavit in tempore, talenti etiam commissi die noctuque incessanter meditans lucrum; et illius inertis servi, qui domini sui pecuniam abscondit, metuens vehementer elogium, felix non desistebat exercere negotium: quatenus domino suo, dum veniret, multiplicatum reportare posset talentum (Matth. XXI, XXV). Cum autem abbas sub quo degebat, videret eum ita, ut diximus, ab omnibus admirari, secum coepit ut sapiens meditari, quia in eo si viveret, boni aliquid [Col. 1025D] excusaret; et Deum, cujus videbat quod erat donum, devote deprecari, ut conservaretur et in melius proficeret. Denique eum ad se asciscens, famulatuique suo ut monachum addicens, coepit ut solitus erat quocunque pro ecclesiae suae responsis necessarium habebat percurrere, eum sibi adjutorem, et in quibus poterat providum consiliatorem, deducere. Bonae indolis adolescens corporaliter [Col. 1026A] claustro egressus, et ad publicum productus, multis exemplum probitatis futurus, custodiam sibi Spiritum sanctum constituit, qui eum ab omni concupiscentia saeculari immunem extorremque custodivit. Nam quocunque se verteret, ut in monasterio solitus erat, jejuniis et orationibus, ut tempus et hora patiebatur, intentus, omne psalmodiae pensum, ne aliquando quod Deo promiserat deficeret, reddere conabatur; cum vero ad matris gremium expleto diligenter responso remeabat, parvipendens quae foris viderat, vigiliis et orationibus et jejuniis carnem fortiter affligebat.

4. Mirandis miranda succedunt. Sic saecularibus negotiis inerat, ut custodiam mentis non amitteret: sicque jejuniis et orationibus invigilabat, ut tamen [Col. 1026B] ecclesiae utilitatibus usquequaque discurreret. Si dictis evangelicis attendimus, non est mirandum: promisit enim Deus omnibus in eum credituris se praesto adfuturum; dicit enim in Evangelio: Nolite timere, vobiscum enim sum omnibus diebus vitae vestrae usque ad consummationem saeculi (Matth. XXVIII). Et alibi: Confidite, ego vici mundum (Joan. X). Et iterum: Venite ad me, omnes qui laboratis et onerati estis, et ego reficiam vos; et discite a me quia mitis sum et humilis corde, et invenietis requiem animabus vestris. Jugum enim meum suave est et onus meum leve (Matth. XI). Quas voces Dominicas adolescens supradictus intelligens, devotus acquievit, et ad eum ut ea promissa compleret gaudenter accurrit. Superbiam et pompam saeculi [Col. 1026C] omnino derelinquens, ejus se totum praecepto humiliavit, et ut ovis mansuetus, Domini institutionibus nihil haesitans mancipavit; cujus tanta fuit erga abbatem subjectio, ut omnes praecelleret erga eum abbatis dilectio: sicque licet impar, honor par tamen onus [Boll., oneri] erat, dum usquequaque praesens esset, sicut se habet illud ministerii genus.

5. Nimium fatigatus. Capitis dolorem incurrit.---Et quia locus erat aliquantulum destitutus, penuria temporum [(2) 1Kb] et tempestate bellorum, coepit abbas omnibus horis omni ingenio instare ad relevandum. Non nox, aut aestus diei, aut hora edendi aut bibendi remorabatur eos ab utilitate loci, mutata est omnis [Col. 1026D] pristina consuetudo, aliquando horam praeveniendo, aliquando jejunium protelando, aliquando plus solito, aliquando minus sumendo, et insuper naturam dormiendi inaequaliter transgrediendo: quod nequaquam fieri potuit sine gravi periculo. Hac ergo mutatione uterque magnam infirmitatem incurrere; sed majorem juvenis, quia immaturior erat moribus et aetate. Talem enim et tantam infirmitatem incurrit, qualem et quantam nullus hominum explicare possit, [Col. 1027A] non lingua, non scripto, non alicujus tractitationis [Boll., tractationis] modo. Modus enim non erat aliquis infirmitatis, quem ferre nequiret, nisi Dei clementia [sustentus] mortalium aliquis. Habebatur autem in capite, qui locus quantae gravitatis sit, in hoc apparet quod ea pars corporis caetera membra solet dirigere; nec est aliqua hujus infirmitatis comparatio, ubi videlicet, si fieri posset, decapitatio unica videretur doloris remissio. A mento denique usque ad verticem non ferri, sed quae gravior erat, infirmitatis ligatus vallagia, nusquam caput nisi cum totius corporis circumferre valebat machina. Omnes adamantinae venae capitis torquebant juvenem sine intermissione, nulla doloris requies, omnes horae diei inaequales; omne tempus importunum, [Col. 1027B] omnis locus auctor dolorum. Si enim exiret ad solem, videbatur sibi videre totum mundum vertentem; si respiceret coelum superius, videbatur sibi ruere super caput inferius; si equitaret, videbatur sibi suspectus ne in praeceps caderet; si sederet in tecto aut in monasterio [al., domicilio], videbatur sibi quasi totam molem aedificii sustinere capite suo. Existimabat autem hanc se infirmitatem incurrisse, insueta videlicet cibi potusque et somni mutatione; sed, sicut monstrabitur in sequentibus, revera fiebat summi Judicis praejudiciali voluntate, quanquam haec omnia peccatis suis studeret imputare: et quoquo modo fieret, nemo erat conscius quanta angustia laboraret, excepto uno servitore suo aequivoco suo, quem ea asciverat sibi familiaritate, [Col. 1027C] ut sibi succurreret in hoc praejudicio. Remanserat siquidem in juvene quidam pudoris respectus, cum caetera omnia laterent, praeter quae portendebat suffusio oculorum et moeror languentis vultus. Omnibus enim devitabat conscientiam suam insinuare, ne mollior [al., melior, seu vilior] fieret ipsa infirmitatis devotione. Quid ergo faceret, quo se verteret? erat miseriam et dolorem videre, florem scilicet primae juventutis non sine gravi damno marcescere. Si quis enim videret oculos lacrymis suffusos [cod. 1, suffossos], et vultum dolentis mutantem colores varios, non illi dubium esset quanta angustia et tristitia eum interius turbaret.

6. Ad medicos frustra recurrit. A Deo medelam exspectat.---Tandem non valens amplius ferre, [Col. 1027D] coepit sententiam medicorum inquirere; et quia quod homines tot sententiae, unus asserit eum curandum venae frontalis incisione; [alius] adhibendo potiones et totius species medicinae. Quae omnia ille ferebat patienti animo. Si enim vivus arderet, haberet quasi pro remedio, cum omne ingenium et industria medicorum cederet econtrario. Quid enim illi proficerent hominum medicinae, quem Deus sancti Adalhardi curandum reservabat magnificentiae? (infr., n. 14.) Multa itaque sine utilitate sui medicis expendendo, coepit excogitare, quia non est Deus ut homo; et, quicunque sit medicus, Domini est salus; quamobrem crescente infirmitate in deterius, spem suam omnem tollit ab homine, et [Col. 1028A] Deum quaerit medicum infirmitatis suae. Denique praefato servitore suo tantum conscio, ubicunque valet, et quaecunque valet subtrahit ori suo, et in pauperibus ministrat Christo. Occasione medicorum ab amicis quaeque valet accipit, et exinde tres pauperes ad imitationem Dominicae coenae sibi constituens, pedes eorum quotidie abluit, lacrymis rigat, capillis et camisia tergit, mensam et cibos apponit; deinde projiciens se in eodem loco ante pedes eorum ad orationem, quasi ibi praesentialiter videret sanctam Trinitatem: »Sancta Trinitas, clamabat cum lacrymis, aufer a me hanc quam ferre nequeo infirmitatem. Ubi est, Deus, promissum tuum? Quacunque hora me invocaveritis, dicam: Ecce adsum (Psal. CXV). Ubi sunt tot misericordiae, tot miserationes, [Col. 1028B] tot clementiae tuae? Sed suffers, quia pia intentione differs.«

7. Abbatem Romam euntem comitatur.---Adhuc ergo recenti incisione plagarum et gravissima incensione arteriarum, abbas Fulco, statuens ire Romam ecclesiasticae utilitatis et gratia orationum, praedictum juvenem secum monet ire, ut fidelem amicum. At ille libenter obediens paratum se respondet, et si corpore, sed non bona voluntate deficiens. Sed cum abbati ab exteriora videntibus suggestum fuisset quod juveni itineratio tanta periculosa foret, iterum ut quiescat amabiliter monet. Ille vero humiliter totus obsistit, ea tantum intentione ut, si humanis decederet, Deus misereretur ejus animae; si autem Dei clementia Romam perveniret, a sancto Petro, [Col. 1028C] cujus erat servus, misericordiam sanitatis imploraret. Quid ergo? vicit humilitas in isto, amicitia in illo; praedatur amicos, diripit ab eis diligenter nummos, de quibus per viam relevet aporiatos. Ita viam ingreditur, et quod sanissimus quispiam vix valeret, infirmus aggreditur, laborat dolore plagarum, et nimietate infirmitatum. Semper solus retrorsum equitabat, quia quae levamen esse deberet, etiam loquela sociorum sibi gravis erat, utpote qui, nisi Dei se clementia detineret, pene extra se aliquando fiebat. Cumque tamen obviaret pauperibus, virtute qua poterat, descendens de equo nummos et seminummos clam claudebat in eorum manibus, et dulciter exosculans, quasi ad praesentem Deum [al., Dominum], ut veraciter erat, cum gemitibus et [Col. 1028D] lacrymis clamans aiebat: Domine Deus, succurre mihi in cunctis tuis miserationibus. Et sic ascenso equo stupefactus ibat, menteque, quae sana tantum remanserat, semper haerens Deo.

8. Alpes conscendit.---Pervenitur ubi dicuntur Sancti Dionysii hospitia, adhuc celebrata ex nomine ejus, ibique servitor, cui deputatum erat, respectis ut solebat incisionibus: Heu, domine, ait, res tua quotidie cedit in deterius. Non poteritis viam perficere; necesse est vos cum seniore nostro consilium habere. Deinde abbati suggessit. Abbas tristis fratrem accersivit, ut ibi remaneat, aut electis quos malit hominibus redeat retro, omnino monet, precatur et consulit. Hoc autem dicebat, [Col. 1029A] cum adhuc interiorem infirmitatem nesciens, tantum exteriorem videbat, celaverat enim sicut et reliquos rem suam abbatem suum, ea videlicet causa, ne impediret iter coeptum. Cujus monitioni humiliter obsistens omnimodis precibus: Non, ait, domine, causa retrogradiendi, sed causa proficiscendi, si Deus et vos permiseritis, sum hoc iter aggressus. Veni jussioni vestrae obediendo, praeter eam etiam alia restat necessitas in supplendo. Quapropter precor in Dei amore vestram paternitatem, ne reditu eam imponatis mihi, cui contradicere non valeam, jussionem. Ad haec videns abbas perseverantiam juvenis, annuit ejus voluntati et desiderio bonae intentionis. Cum autem ad montem Jovis (Montjoux) pervenissent, ascendit montem non tantum [Col. 1029B] Jovis sed etiam Bardonis, nec equo sed pede; nec animae tantum causa, quantum flectendae pietatis Dei in recuperanda salute. Tanta erat vis doloris, tantus amor adipiscendae sanitatis, in cujus comparatione viluerant omnia quae creaverat Conditor orbis. Ubi vero ascendit Gaudii montem, nudis pedibus et cuculato capite incedens, lacrymis et singultibus occulte pascebat dolorem.

9. Romam pervenit.---Pervenit Romam; cujus ardens desiderio, quot passibus tot angustiis quaesierat eam, quaeritur hospitium, itur oratum. Quis posset referre quantas lacrymas ibi fudit ante Dominum suum? Non eget referre, si quis amorem et dolorem, desiderium et infirmitatem velit conferre. Manserunt ibi diebus octo, ubi juvenis satisfacere [Col. 1029C] putavit lacrymis suis et voto; sed quomodo satisfaceret, quandiu eum tanta angustia premeret? Veniebat quotidie ad ecclesiam, et quasi ore ad os deberet colloqui sancto Petro, lumbo tenus intrabat sanctuarii arcam [(3) 1Kb] , ubi pulsans fidei pietate, non solum affectu cordis, verum etiam motu corporis, patefactis memoriae ostiolis, Deo et sancto Petro solis testibus, omnia illic lavit, rigavit lacrymis et fletibus; aliis dormientibus ipse vigilabat, et clam surgens, locatis [(4) 1Kb] custodibus, Sanctum Petrum revisebat. Erat autem haec summa petitionis suae ut si non mereretur adipisci salutem, impedientibus peccatis suis, vel hanc sibi Petrus impetraret veniam apud clementiam summi Judicis, nec illam quae adhuc erat scintillulam amitteret sanae mentis. O [Col. 1029D] altitudo divitiarum sapientiae et scientiae Dei! quam inscrutabilia sunt judicia tua, Domine! Non vis dare Petro Romae quod reservabas sancto! Adalhardo Corbeiae.

10. In Apuliae itinere, a latronibus invaditur. Casinum invisit.---Expletis itaque octo diebus, gratia ecclesiasticae utilitatis tendit abbas ulterius, sanctum Leonem papam, qui tunc erat versus montem Garganum, secutus. Illuc etiam, licet deficiat corpus, juveni tamen amplior crescit animus sequendi, [Col. 1030A] non amittendo infirmitatem, sed admittendo in deterius; unde si prius graves, postmodum sustinuit angustias graviores. Quia enim inter Romanos et Apuliones inhorruerat solito superius [Boll., asperius.] tempestas bellorum cum maximo periculo, equitantes quotidie exspectabant fortunae eventum. Nec defuit fortunae stropha; incidentes quippe in latrones omnia sua perdidere. Abbas projectus de equo, nusquam terrarum non fuisse voluisset tunc libentius quam illo. Geraldus quoque, sicut semper solebat, retrorsum solus et pendulus equitabat, aurum etiam et argentum abbatis secum habebat; sed quid faceret? quomodo evaderet? Invaditur, de equo projicitur, distrahitur, impellitur, spoliatur; et ad augmentum infirmitatis, etiam [Col. 1030B] graviter flagellatur. Sui quippe, ut melius quisque poterat, fugiebant; nihil putantes perdidisse ex eo quod adhuc vivebant. Recuperatis vero equis per quemdam militem, pervenerunt ad montem Casinum, ubi juvenis iterum pedes cum lacrymis requisivit Sanctum Benedictum, cumque ibi morarentur biduo, abbati ipsius loci infirmitatem suam intimavit ex consilio. Cui ille cum lacrymis et suspiriis condolendo: Heu frater, ait, sub quanto laboras periculo! eamdem quam et tu pateris infirmitatem quidam ex fratribus nostris incurrit, quam tanta afflictione et tanta passione miser sustinuit diutius, donec modo ad ultimum omnis sensus et omnis humana intentio sibi non sine maximo damno decurrit. Ad haec ille stupefactus, a quo speravit discedere consultus, [Col. 1030C] recessit desperatior factus.

11. Subit montem Garganum, fit sacerdos, Corbeiam redit.---Pervenitur ad montem Garganum, ut devotius potuit, oravit Michaelem archangelum; stilla guttantis aquae multoties respersit caput suum. Sed quid plura? Occulta sunt judicia Dei; non sanctus Michael in suo Gargano, non sanctus Benedictus in suo Casino, non sanctus Petrus in sua Roma, quod sanctus Adalardus promeruit de hac re in sua Corbeia. Invento itaque papa Leone, omnimodis satagebat, quatenus apud eum sarcinam peccatorum suorum posset exonerare; sed cum non esset accedendi locus, nec commorandi speciale tempus, coepit contristari et aestuare, si quo modo ad exitum rei [Col. 1030D] posset pervenire. Interea videt quemdam pontificem, nomine Hubertum [(5) 1Kb] , cui omnem suam conscientiam patefecit, infirmitatem qua laborabat aperit, et quomodo relicta medicina, omnem spem suam commisisset, custodiae spirituali. At ille temperans modum poenitentiae pro modo infirmitatis, laudat propositum juvenis, hortatur insistere coeptis, imperat ne amplius quid faciat sine licentia abbatis. Ita confecto negotio, utrisque a papa etiam sacerdotibus effectis, se cum abbate suo, reditur Corbeiam non sine magno vitae suae periculo. Jamque de corporis [Col. 1031A] sanitate desperatus, animae quaerebat salutem attentius, eleemosynis instare, pauperibus deservire, ecclesiis inhaerere, missas, quia noviter ordinatus fuerat, frequenter celebrare; quarum etiam eucharistiae dum astaret, ita prae angustia infirmitatis stupefactus reddebatur ut nisi Dei clementia, quem inter manus tenebat, teneretur [al., tueretur], totus extra se fieret.

12. Fit sacrista, ecclesiam exornat.---Taliter expleto anno postquam a Roma rediit, custos ecclesiae, qui tunc erat, humanis decessit; cui Geraldus in obedientia successit. Successit obedienter, licet ab ipsa impediretur infirmitate, non aliqua, utpote qui seipsum non habebat, illectus cupiditate, sed ut tali obedientia promereretur a Deo gratiam salutis [Col. 1031B] recuperandae. Nec deerat tantae voluntatis occasio, obsistentibus temporibus priorum proposito. Templum quippe noviter fundatum ex toto desertum erat [(6) 1Kb] , ovibus et porcis et pecoribus patebat, quasi platea aquis pluvialibus ita plenum erat ut anseres et anates natarent per illud, pro pavimento habens unius cubiti sterquilinium, omnibus erat fastidio, omnes transeuntes movebant caput super eo. Huic operi juvenis coepit instare, si quo modo divinum respectum ad suam miserationem posset inclinare; et licet impediretur penuria temporum, tamen sibi providente Deo, purgavit templum, composuit sedilibus, et ornavit desuper columnulis cum basibus chorum, purgavit cryptam et deambulatoria, aptavit in suis locis decenter altaria. Quid amplius [Col. 1031C] moror? Monasterium quod jam diu ab omnibus dimissum erat, infra tempus sat modicum ita coaptavit, ut ad Deo serviendum videretur idoneum, et tantae congregationi valde necessarium. Quadam vero die fratres, qui majoris in coenobio consilii erant, videntes monasterium, ut diximus, optime apparatum, abbatem adeunt, ad videndum quae viderant adducunt; consilium tribuunt, ut corpora sanctorum qui in monasterio vetusto erant tollerentur, et in loco, quem Geraldus sat convenienter mundari fecerat, cum summa veneratione collocarentur. Consilium datum est et probatum, et quaecunque deerant ad hoc inquiruntur, et omnia, ut diximus, cum gaudio et episcoporum vicinorum confirmatione et populi firma attestatione adimplentur; [Col. 1031D] sicque juvenis magis ac magis in opere suscepto desudans, omnibus necessariis adornavit, illo subministrante, cujus haec agebat desiderio et amore.

13. S. Adalhardi implorat opem.---Proficiebat quidem in voto, sed nullo adhuc infirmitatis levabatur remedio; non ideo tamen desistebat, et summae sacrarium pietatis pulsans, regno Dei vim faciebat. Opportunitas quoque ecclesiae et orationum praesto [Col. 1032A] eum assidue habebat et intentum, nulla existente mensura veniarum, in tantum ut digitalibus juncturis nodi insurgerent, et petra durius callum. Quae enim esset mensura ad Deum clamandi, cujus [ed., cui] nulla erat infirmandi? Videns denique preces suas nihil adhuc proficere, et omnes labores suos, quantum ad hominem, incassum ire, divina animatus inspiratione, sanctum Adalhardum praeter omnes et super omnes omnimoda aggreditur petitione; cujus assistens altari, usque ad desperationem jam confusus, miserabili compunctionis humilitate in omnes preces redditur diffusus. Verum illo desuper miserante qui appropinquat contribulatis corde, pervenit ad hoc, quod si prius fecisset, Dei clementia jam liberatus fuisset. Sancto enim [Col. 1032B] Adalhardo vovet laudabile votum, se scilicet pro posse semper et ubique magnificare nomen ejus gloriosum, si sibi impenderet dignationis suae auxilium; quo se ubi voto ligavit, paulisper solutionem infirmitatis sentire coepit. Sicque divina clementia ad petitionem quotidie magis ac magis animatus, aliquando post completam [(7) 1Kb] coram altari se effundens in omnium orationum effectus, usque ad singultus verba interrumpentes, pene liquescebat in currentes lacrymarum fluctus; tandem laxata vox invenit iter, gemitusque soluti in haec verba prorumpunt: Sancte Adalharde, Christi amice, suscipe me miserum ante omnes et post omnes confugientem ad te.

14. Qui eum sanat. Ejus laudes Geraldus celebrat.---Ubi [Col. 1032C] ergo satis est visus sibi idoneum instruxisse sanctum Adalhardum apud judicem Christum, surrexit faciem tersit, et gemebundus rediit ad lectum suum; cumque ibi sederet, adhuc singultiens et amens, ex parte altaris specie fulgurea advolavit spendoris globus, qui reverberatis ejus oculis, illustravit totum corpus ejus. At ille stupefactus haesit, cum subito ruptis infirmitatum nodis, inter cutem, et quasi quibusdam chordulis, caput ipsum ingens crepuit; et non ferens dolorem: Sancte Adalharde, succurre, miserabili voce clamavit; moxque sub silentio se repressit, quia cum ipso dolore virtutem in se factam sensit. Sicque liberatus ab ipsa infirmitate, cujus liberationis desiderio tanto erat fatigatus tempore, laudavit liberatorem libera voce; nec defuit voto, [Col. 1032D] quod paulo ante voverat sancto; ubicunque enim potuit, gloriam ejus exaltavit, exaltando etiam taliter magnificavit. Vitam ipsius apostrophis elegiacis et superfluitate sui offendentem animos legentium, exstirpari fecit ex ipsis sentibus superfluitatum, et plane reductam ad florem historiae mystice hexametro decoravit [(8) 1Kb] . Festivitatis ipsius parum quid fiebat memoriae, sed compositis antiphonis et responsoriis, alta et digna fecit venerari celebritate, [Col. 1033A] nec absque plurimorum invidia, quos tamen agente Deo et sancto mirabilis redarguit victoria. Multis signis illustraverat oculos adhuc viventium [sanctus Adalhardus] quae omnia tradiderat oblivioni negligentia eorum; quae etiam juvenis diligenter ab eis qui viderant et in quibus facta fuerant exquisivit [Geraldus], exquisita postea litteravit.

15. Ejus progressus in via Domini post sanationem.---Vir itaque Domini, ut recedente claritate cognovit se ab infirmitate liberatum, et gratia divina, ut diximus, tam mirabiliter visitatum, memor evangelici eloquii: Qui perseveraverit usque in finem hic salvus erit (Matth. XXIV), se indefessum in Dei servitio exhibuit, et ante Sancti Adalhardi et alia ecclesiae altaria, amplius quam antea fecerat, se [Col. 1033B] mactare coepit. O virum laude dignum, quem nec infirmitas aliquantisper a Dei servitio retardavit, nec sanitas tam mirabiliter recuperata extra se clevavit! O Domini et Salvatoris nostri clementia usquequaque praedicanda, quae in infirmitate sustinuit servum suum, ne deficeret, et sanitati restitutum misericorditer conservavit, ne superbiret! Praedictus autem vir de beneficio sibi a Deo collato se non extollens, sed semper fragilitatem suam recognoscendo in humilitate persistens, e recto non deviavit itinere; sed ad anteriora progrediens, animo et conversatione in monte Domini constitutus, ad coeli palatia capessenda se omnino animavit. Legerat enim Dominum in Evangelio dicentem: Petite et accipietis, quaerite et invenietis, pulsate et aperietur [Col. 1033C] vobis (Luc. XI). Hac voce Dominica confisus Dei servus non cessabat petere, ut acciperet, satagebat quaerere, ut inveniret, nitebaturque pulsare, ut ei Dominus dignaretur aperire. Quod et factum est. Infirmabatur enim, ut diximus, infirmitate gravissima, et ad petitionem suam liberavit eum mirabiliter misericordia divina; quaesivit ut eum visitare dignaretur gratia sancti Spiritus, et invenit eam in conspectu oculorum Altissimi: aures ejus precibus et lacrymis non cessabat pulsare, et ipse misericordiae suae viscera dignatus est aperire.

16. Visione divina recreatur.---Quodam autem tempore videbatur ei per somnium quod ipse ante oratorium Sancti Michaelis, quod in ipso monasterio est, consisteret, et Dominus Jesus Christus, interius [Col. 1033D] cum angelorum et archangelorum multitudine infinita et omnium sanctorum, se ad Missae celebranda mysteria praepararet. Assistebant angeli, ministrabant archangeli, et ea quae tanto mysterio erant necessaria praeparabant; cumque omnia ministrassent, et ex utraque parte in modum cantorum in choro consistentium sancti, qui cum eo erant collocati essent, ipse Dominus Jesus coepit inquirere utrum omnes convenissent, qui debebant convenire. Illis autem respondentibus et dicentibus Domino: Adsumus, dixit: Non, quia frater ille nondum ingressus est, qui stat juxta ostium exterius. Sicque eo praecipiente est [Col. 1034A] adductus, et in medio collocatus, et tunc procedente Domino ad missae celebranda mysteria, inceptum est officium: Gaudeamus omnes in Domino, et sic ad fidem perductum; sicque visio illa evanuit, et frater evigilans quae viderat secum pertractare coepit. Cognovit satis evidenter quia Deo in actibus suis placeret; et si prius in ejus servitio se devotum tenuerat, postea severius corporis et animi motus cohibere coepit.

17. Alia visio. Jerosolimam ire disponit. Quod exsequitur.---Alio quoque tempore erat, sicut sibi videbatur, in Sancti Petri monasterio Corbeiae, et ante crucem, quae in medio ecclesiae est, consistebat; et multitudo virorum et mulierum tanta convenerat quod, sibi sicut visum fuerat, totam ecclesiam compleverat; [Col. 1034B] et ita eo ante crucem consistente omnique populo versus crucem aspiciente, imago Domini, quae in cruce erat, descendit de cruce, et ad eum qui in medio populi erat appropiavit, eumque blande ac leniter convocans suo nomine, caput suum manu sua demulcere coepit, dicens: »Confortare, fili, in Domino et in potentia virtutis ejus.« Et sic discedens ab eo, videntibus omnibus, sicut primum fuerat crucem ascendit. Quo facto frater evigilavit, et multum anxius pro hoc quod viderat, Deum, ut sibi visionem prosperam faceret, obnixe deprecari coepit. Venit autem sibi in animo quia loca sanctorum, qui ultra mare requiescunt, vellet visitare, et ad sepulcrum Domini eum in Jerusalem adorare. Cumque hoc qualiter adimpleri posset in animo volveretur, audivit [Col. 1034C] quia in eadem qua ipse manebat villa, quidam viri fideles iter suum appararent, quatenus ad sepulcrum Domini adorare potuissent. Quo cognito laetus vehementer effectus, omnipotenti Deo gratias reddidit, qui consilium ad hoc quod volebat necessarium ministravit; sed quia sub abbate et regula in monasterio degebat, valde sibi incommodum videbatur, si sine ejus consilio et licentia faceret quod facere nitebatur. Adiit ergo abbatem, voluntatem suam aperuit, postulans et multum rogans, ut ei licentiam daret. Abbas autem videns intentionem fratris et metuens ne alicubi in itinere vel inclusus vel eremita remaneret, abnegavit, et cum ab intentione hujusmodi, si posset, revocare tentavit. Sed quia plantatio quam plantat Deus nequit eradicari, vir [Col. 1034D] saepe nominatus ab intentione sua non recessit; et quod per se non poterat, postea multorum sanctorum virorum precibus impetravit. Tandem abbas annuit, sed ea conditione ut, si Deus posse concederet, ad eum sine dubio repedaret. Vir autem venerabilis, accepta licentia, obedientiam suscepit, iter suum apparavit, Dei gratia loca sanctorum multorum visitavit, ad sepulcrum Dominicum, quod super omnia cupiebat, adoravit; ad propria, sicut abbati suo promiserat, repedavit. Quanta in itinere poenarum cruciamenta sustinuit, non est nostrum exponere; quia ad ea quae inter nos Deus per eum operari [Col. 1035A] dignatus est, vix sufficit lingua balbutire. Ingressus itaque monasterii claustrum, coepit in Dei servitio se exercere, et quae de ejus mirabilibus audierat et viderat, ad memoriam revocare.

18. Reversus fit abbas.---Interea quodam fratre suo carnali [(9) 1Kb] de hac vita egresso, qui curam fratrum in monasterio Sancti Vincentii apud montem Laudunum susceperat, ad abbatiam provectus est. Quod invitus diuque retinens suscepit, et quamvis non esse parum fratribus praeesse cognosceret, vellet tamen nollet, obedivit. Collo autem oneri tam gravi superposito, non se oblivioni tradidit, sed in quantum poterat, se formam et speculum discipulis suis exhibuit. Fratres vero, qui sub eo erant, plus terrenis commodis quam coelestibus [Col. 1035B] intenti, moribus ejus non bene conveniebant; sed, sicut legitur de sancto Benedicto (S. GREG. l. II Dial., c. 3), sanctis ejus monitis contraria sentiebant. Cumque conspiceret eos ut volebat sine peculiaribus esse nolle acquiescere, ad sanctissimi Patris nostri Benedicti exemplum cogitavit eos dimittere, et secum habitare. In monasterio autem suo erat vir sanctissimus inclusus [(10) 1Kb] , a quo consilium, quomodo quos ad regendum susceperat dimittere posset, requisivit: qui satis idoneum et sibi valde necessarium dedit. Milites vero secundum saeculum non ignobiles ad eumdem inclusum venerant, de peccatis suis apud eum conquerentes, quia saeculo amplius servire nolebant, confessi fuerant, et ab eo quomodo id facerent consilium poposcerant. Sanctus autem vir [Col. 1035C] et abbatis supradicti animum cognoscens, et desiderium militum cognoscens et intelligens, in unum omnes congregavit, consilium utrorumque aperuit, et laicos quasi fidei rudimenta suscipientes, sanctissimi abbatis providentiae commendavit. O Christi pietas inenarrabilis! o Salvatoris clementia incomparabilis! Famulis suis se toto corde quaerentibus, ad saeculi blandimenta superanda magistrum, qui eos praecederet ministravit; servoque suo, ut sibi devotius deserviret, socios et discipulos aggregavit. Talibus vero conjunctis in Domino, abbas non immemor fratrum quos ad regendum susceperat, episcopum (Helinardum) a quo abbatiae onus habebat adiit, eique quale consilium quaesivisset aperuit, onus regiminis, quod habebat, ejus providentiae [Col. 1035D] dereliquit.

19. Abbatiam dimittit. Varia loca SS. visitat.---Taliter vero Christi tirones abbati sanctissimo subjiciuntur, et sancti patriarchae nostri Abrahae exemplo [Col. 1036A] de terra et cognatione sua egrediuntur (Gen. XII, 1). Fit conjunctio laetabunda, fit exsultatio jucunda; exsultant de magistro discipuli, gaudet magister super discipulos; exsultat abbas super societatem a Deo sibi tam mirabiliter praevisam, laetantur tirones Christi, quia vident et cognoscunt non ab homine, sed a Deo quae desiderabant omnia sibi provenire juxta voluntatem suam. Saeculi itaque honore deposito, viam qua Christum sequantur ingrediuntur, et usque ad beati Dionysii domum, quem locum sibi delegerant, undequaque conveniunt. Adorata igitur ad sanctorum martyrum sepulcrum Salvatoris clementia, eorumque martyrum et aliorum sanctorum patrocinia suo auxilio convocant, Christi duce providentia, Aurelianis, ut ibidem ad sanctae Crucis [Col. 1036B] adorent ecclesiam [(11) 1Kb] , dirigunt vestigia. Cumque et inde discessissent, et Turonis, ubi sanctissimi confessoris Martini corpus requiescit, appropinquassent, peregrinos qui a Sancto Petro Romae remeabant invenerunt; qui ab eis unde essent, aut quo irent, vel quid in animo versabant per omnia scrutati sunt. Patefacto igitur eorum desiderio, adeunt abbatem, rogantes ut ad eorum fines iter suum dirigeret; quatenus de substantiis suis in alodiis, quae Deo disponebant dare ad Deo serviendum, ecclesiam construeret. Quod et factum fuisset, nisi Deus eorum habitationem alias disposuisset: et quia Deus voluit, peregrini in viam suam abierunt; abbas vero et socii sui Pictavium, Deo ducente, pervenerunt.

[Col. 1036C] 20. Pictavum advenit. Excipitur a comite Guidone, quo commendatur Radulfo. Silvam-Majorem adit.---Ingressis autem illis civitatem, ecce comes Pictavium, Wido [(12) 1Kb] venerabilis, Dei provisione ex altera parte advenit. Quod cum abbas cognovisset, sperans sibi non absurdum si cum eo loqueretur, venit ad eum, monens socios ut se sequerentur. Cum autem eos comes conspiceret, resalutavit, et unde venissent aut quo ire vellent diligenter inquisivit. Cui abbas omnia quae in animo habebat aperuit, et quod de terris suis et cognationibus suis egressi Dominum sequebantur adjecit. Cognita autem comes eorum voluntate, et divina in hoc provisione, abbatem et suos coepit rogare, ut pro Christo, pro cujus coeperant haec amore, quocunque in sua terra vellent [Col. 1036D] remanerent; ipse vero consilium et auxilium suum sibi in omnibus curaret impendere. Dum vero de his ad invicem sermocinarentur, ecce quidam Burdegalae praepositus, nomine Radulfus [(13) 1Kb] , a Deo [Col. 1037A] missus venit, et comiti, si vellet, quod ad id idoneum locum eos deduceret, invitavit. Unde comes laetus vehementer effectus, abbatem et suos ejusdem praepositi custodiae mancipavit, ut eos quasi se custodiret; et quemcunque locum in tota sua terra sibi deligerent, sine aliqua controversia nihil dubitans suo imperio concederet. Quid multa? Praepositus Radulfus suscepit eos gaudens, et ad locum, qui Silva-Major inter duo maria nuncupatur, adduxit, et ecclesiam parvulam non ex lapidibus, sed de terra constructam ostendit. Silva autem in circuitu tam densa vepribus et sentibus creverat, quod nullus ad ecclesiam appropinquare poterat, nisi gladio, aut alio aliquo ferramento prius iter fecisset. Ad hanc quidem ecclesiam dum abbas et sui venissent, [Col. 1037B] tantus eidem abbati amor ibidem remanendi occurrit, quod se non alias iturum amplius Deo, si sibi propitiaretur, promisit.

21. Quam a dominis obtinet. Visione animatur.---Tunc temporis autem terrae illius et dominus silvae et possessor erat quidam miles Augerius [(14) 1Kb] de Riontio, et cum eo alii quamplurimi, quorum nomina ipse cognoscit qui creavit. Cum omnibus vero sic abbas egit, ut omnes locum Deo et sanctae ejus matri Mariae condonarent, et ab omni servitio solutum in perpetuum facerent; et ita sanctus Pater Geraldus exhilaratus, ad ecclesiolam rediit, et deinceps construere habitaculum sibi et suis fecit. Quadam siquidem nocte coepit Deum obnixe deprecari, quatenus si eorum ibidem statio sibi placeret, [Col. 1037C] ostenderet, et omnes actus eorum secundum bonitatis suae divitias in bonum dirigeret. Cumque orando defessus obdormiret, sibi videbatur, quia de parte Orientis currus, quem duo boves ducerent, veniret; post vero aliquantum tempus, duo boves mutabantur in equum unum, et equus eumdem tramitem quem boves gradiebatur; tandem equus conversus in Dei Filio, ita suspenso ut pro nobis prius fuerat in crucis patibulo; inferior crucis pars tangebat terram, superior vero usque ad coelum erigebatur [(15) 1Kb] . Cumque sanctissimus vir talia respiceret, a loco in quo erat surrexit, et Christum sicut in cruce pendebat adoravit. Tanta autem et tam mirabili visione animatus Dei servus evigilavit; [Col. 1037D] evigilans vero et diu secum quae viderat pertractans, quia Dei visio erat cognovit, et quia ubi fixum erat sanctae crucis signum, ibidem ecclesiam fundare debebat intellexit. Cognovit quoniam Deo iter suum et actio placeret, cujus dono et gratia fuerat quod [Col. 1038A] eum taliter adorasset. His igitur peractis, milites qui cum abbate venerant, adhuc laicali habitu induti, quia devoverant iter ad Sanctum Jacobum, ingressi sunt, et tamen licentia ac benedictione abbatis, sine cujus praecepto nihil facere promiserunt.

22. Ejus sociorum nomina.---Tandem sua peregrinatione peracta, ad eum regressi sunt, et sancti Benedicti habitum devoti, ac Deo se ex toto committentes, susceperunt. Si quis autem nomina eorum qui cum abbate primitus venerunt cognoscere voluerit, sine dubio cognoscere poterit quicunque subscriptam paginam intelligens legerit: Geraldus abbas, et monachi tres, qui de monasterio quod prius rexerat, ipsius amore cum eo venerunt; unus [Col. 1038B] Martinus [(16) 1Kb] qui postea ecclesiam Sancti Dionysii de Monte rexit; alius vero Ebroinus, qui de militari habitu egrediens, Dei amore inclusus [(17) 1Kb] usque ad mortem fortiter pugnavit; tertius quidem Alerannus [(18) 1Kb] , ipsius abbatis nepos. Isti tres monachi jam facti venerunt, et in loco eodem, sicut regula sancti Benedicti praecipit, professi sunt. Venerunt et alii quinque, qui, adhuc laicali habitu induti, eum ut magistrum et patrem pro Dei amore secuti sunt. Ex quibus unus fuit Berlegius [(19) 1Kb] nomine, vir bene morigeratus, in consilio providus, in sermone praeclarus, armorum probitate strenuus, bonis omnibus in amicitia junctus, charitate fervidus, divitiis saecularibus et dignitate ad plenum munitus; fuit enim Francigena, ex regiis militibus non infimus, [Col. 1038C] ex Noviomo (Noyon) civitate Franciae oriundus, Castellani ipsius civitatis Germanus. Hic autem quandiu saecularibus negotiis interfuit, omnibus qui cum eo erant ubicunque amabilis super omnes semper fuit, divitiis nimirum abundavit, et eas liberaliter, non ut earum servus sed ut dominus, tractavit. In pueritia litterarum studiis datus a parentibus fuit, sed postquam adolescentiae annos ingressus est, dimisso litterarum studio, militiae inhaesit, nimirum quia nobilis et nobili genere ortus, animum suum non poterat ab hujusmodi exercitiis refrenare, praesertim cum videret aequaevos suos talibus negotiis inclinari. Quid multa? militiam amplexus et armis militaribus suppositus, satis [Col. 1038D] longo tempore se in militia exercuit, donec, dextera Dei tactus, se non bene agere cognovit; arma deseruit, et iterum undis lacrymarum et confessione pura baptizatus, abbatem Geraldum in Silvam-Majorem secutus, sicut evangelicus sermo monet et [Col. 1039A] imperat, omnibus quae possidebat, renuntiavit (Luc. XIV, 33.)

23. Alii socii nominantur. Initia ad fundationem monasterii.---Alius autem Wido de Monte Lauduno [(20) 1Kb] civitate Franciae, ita enim vocatur, oriundus, miles episcopalis, divitiis refertus, et nobilitate saeculi satis decoratus, vir iste virtutis erat consiliarius, animi sui rector strenuus et in omni probitate elegantissimus. Teszo tertius, juvenis quidem, sed animo fortis et quandiu in saeculo conversatus est nunquam arma sua alteri deseruit, nec timore militis unius unquam mutavit, sed semper ubicunque esset, victoriam et palmam acquirere super omnes socios elaboravit. Hic [(21) 1Kb] autem Teszo, de quodam Galliae castello, Cuci nomine, oriundus, bonae indolis adolescens [Col. 1039B] et nobilitatis fuit. Quartus autem Valterus, similiter de civitate Monte-Lauduno, vir militaris et probus, in opere et sermone discretus, consilio pollens, non aliquo superfluus, et in omni opere suo temperatus. Quintus vero Litherius [(22) 1Kb] Laudunensis, similiter homo honestus et largus, in armis satis valens, omnibus serviens, omnes diligens, inter caeteros milites probitate inferior esse despiciens, semper ad majora militiae exercitia se erigens, et quae probo homini cognoscebat convenientia, omnibus modis, ut poterat, opere et animo capescens. Hi omnes, digito divinae miserationis compuncti, renuntiantes omnibus quae possidebant, et de terris et de cognationibus suis egressi, Christum secuti sunt, et qui prius in vestibus pretiosis fulgebant, [Col. 1039C] postea sordebant induti vestibus vilissimis; fiunt nemorum et silvarum fortissimi exstirpatores qui prius fuerant strenuissimi bellatores. In his ergo adimpletus est sermo propheticus, qui dicit: Et conflubunt gladios suos in vomeres, et lanceas suas in falces (Isai. II, 3). Hi nunquam Scripturas legerant, sed tamen quae Scriptura praecipit impleverunt; et quia prius illicita multoties egerant, postea a licitis, ultra quam credibile sit, abstinebant. Ab ipso etiam pane jejunabant multoties in die nec aquam aliquando sumere volebant, ut magis ac magis in se corporis voluptates refrenare potuissent.

24. Monast. Silvae-Majoris construitur.---Igitur postquam beatus Geraldus in loco eodem, ut supradictum est, ubi Dominum Jesum in cruce viderat [Col. 1039D] in visione et adoraverat, monasterium fundavit, de die in diem ipsum coepit opus succrescere ac melius [Col. 1040A] proficere, nec mirum; nam diligentibus Deum omnia cooperantur in bonum (Rom. VIII, 28), et omnis plantatio quam plantat coelestis Pater non eradicatur (Matth. XV, 13), sed semper prosperat. O quanta reverentia ille venerandus est dies ab hujus patriae incolis, quo beatus vir a Deo missus de longinquis terrae partibus huc advenit! Anno siquidem ab incarnatione Domini millesimo septuagesimo nono [(23) 1Kb] cum sociis suis venit dominus Geraldus in Silvam-Majorem in festivitate, ut fertur, apostolorum Simonis et Judae. In secundo [(24) 1Kb] anno incoeptum est monasterium, V scilicet Idus Maii, in honore Domini et beatae Mariae virginis et sanctorum apostolorum Simonis et Judae [(25) 1Kb] . Fama itaque tanti viri per diversas regiones se velocius extendit, [Col. 1040B] populique in unum conglobati ad eum confluere coeperunt catervatim, ut illius fruerentur aspectu, et ejus praedicationis vomere dura eorum corda divinis gratiae seminibus aptarentur. Erat enim aspectu angelicus, corpore castus, mente devotus, sermone facundus, diversis virtutum floribus adornatus, in oratione assiduus, signisque in vita sua plurimis decoratus. Ante adventum namque illius accolae hujus patriae rudes et quasi agrestes erant, et quid sanctitatis religionisque bonum esset minus agnoscebant; sed efferos eorum animos servus Dei electus, tam exemplis quam praedicationibus multoties mitigabat et eorum plurimos ad poenitentiam confessionemque provocabat. Nam cum maxima multitudo ad eum, ut sua confiterentur crimina, [Col. 1040C] saepe venissent, hanc omnibus in commune poenitentiam in remissionem peccatorum suorum injungebat ut sexta quidem feria jejunarent, Sabbato vero a carne abstinerent.

25. Miraculis claret.---Divulgata igitur sancti viri opinione per diversas regiones, quidam de episcopio Lemovicensi oriundus, ipsum cum fletu pro parvulo exorabat filio, qui tortos ac multum deformes a nativitate habebat pedes, dicens: »O sancte Geralde, si ea quae dicuntur de te sunt vera, aufer opprobrium domus meae.« Talia genitore prosequente, meritis servi Dei puer integerrimam adeptus est sanitatem. Pater itaque, pro tantae rei miraculo stupens ac vehementer congaudens, puerum ipsum ad praesentiam hominis deducit et cum multa devotione pro accepto [Col. 1040D] beneficio gratias egit. Nec illud reticendum quod plerique morbidi aut febricitantes, si forte sanctificatum [Col. 1041A] ab eo comederent panem, necnon qui de lapide trito, quem fratres paraverant ejus sepulturae, bibissent, incolumes, ac Deo gratias sanctoque Geraldo referentes, ad propria laeti revertebantur.

26. Monachum a naufragio salvat.---Cum vero per diversas Galliae nationes praedicti viri Dei se fama diffuderat, quidam sancti Petri Carnotensis monachus, audiens illius praeclara gesta, in suis precibus frequenter obnixe postulaverat ut non ante videret mortem quam hominis Dei frueretur visione et alloquio. Sed cum forte Anglicum mare disposuisset transmeare, ingressus navem, procellosis insurgentibus undis, naufragium pertulit. In mediis itaque fluctibus, submersis sociis, nave quassata et [Col. 1041B] amissa, monachus involvitur, diemque cum sequenti nocte in tanto duxit discrimine. Cum vero huc illucque intumescentibus raperetur undis nihilque aliud nisi mortem exspectaret imminentem, recordatus est inter ipsas pelagi angustias illius quem angelicam in terris audierat ducere vitam, tantumque desideraverat intueri; imoque a pectore trahens suspiria: »O sancte, inquit, Geralde, Dei summi serve, quem tantopere concupivi cernere, si quid potes in praesentia Dei, adjuva me, misertus mei.« Talia illo frequenter ingeminante, statim navis volucri cursu adveniens, meritis viri Dei, de confinio mortis illum excepit. Haec quoque retulerunt qui monachum Sancto Geraldo postea non sine magno fletu talia narrantem viderunt.

[Col. 1041C] 27. Moritur.---His igitur et hujusmodi virtutibus in vita vir Domini feliciter pollens, postquam multas de ore cruenti leonis et quaerentis quas devoret abstraxit animas, et tanquam lucerna supra candelabrum posita quamplurimos ignorantiae tenebris submersos ad fidei religionisque lumen reduxit, annis maturus meritisque felix, Nonas Aprilis migravit ad Dominum [(26) 1Kb] , sepultusque est in ecclesia, quam ipse fundaverat, ad dexteram partem altaris beatae Mariae. In ejus transitu non minima multitudo virorum nobilium, clericorum et laicorum, agricolarumque ac mulierum congregata est, qui ex oppidis ac villis, et etiam ex Burdegala urbe, illius audito recessu, confluxerant. Hi ergo in coelum clamore [Col. 1041D] sublato, laceratis genis, cum ingenti fletu piissimum Patrem et recti itineris doctorem se amisisse dolebant, lumenque totius patriae intimo ex corde exstinctum fore amare deflebant. Itaque longum est, imo impossibile, explanare quanta per eum Dominus bona operari dignatus est, quanta mirabilia in vita sua ostendere, quanti de tenebris ad veram lucem, scilicet Christum, subtracti sunt. Pauca de plurimis signorum ejus (Bolland. signis et) virtutibus, quae post obitum gessit, ne omnino tacere videamur, succincte [Col. 1042A] disseramus. Nam ea quae in vita signa fecit, per negligentiam maxima ex parte oblivioni tradita sunt [(27) 1Kb] . Domino itaque annuente, ipsiusque sanctis meritis intervenientibus, sermo noster quem in honore ejusdem scribere aggredimur, bonum principium finemque accipiat.

28. Ejus miracula post mortem. Ejus elevatio. Dens ablatus restituitur.---Tempore illo, quo beatus Geraldus adhuc vitales carpebat auras, quidam ab eo in monachum receptus est, Petrus [(28) 1Kb] nomine. Hic fuit ipsius diebus plurimis capellanus, et ipse illius clausit oculos, ac sepulturae cum aliis fratribus honorifice tradidit. Hic jam grandaevus, electione fratrum septimus ei successit in abbatis dignitatem, multaque de ejus mirabilibus referens in diebus illis [Col. 1042B] suis, tale perhibebat miraculum fuisse patratum: »Consilium aliquando fratrum fuit ut de sepulcro, in quo humatus primum vir Dei fuerat, transferretur. Congregato ergo episcoporum, abbatum, clericorum et nobilium laicorum non minimo coetu, levaverunt, ut decebat, viri timorati sancti viri ossa. Multa nobilium turba praesens ibi tunc aderat, et quidam ex populo vir fidelis inter caeteros quoque astabat, magnopere procurans, si quomodo ex reliquiis aliquid accipere valeret. Tandem cum sancti caput ostenderetur populo, praedictus vir desubtus extendit vestem, unusque in ipsa veste ex dentibus casu cecidit. Quod videns homo, ad se vestem traxit dentem abscondit, ac se bene remuneratum credens fore, recessit inde. Sed cum villam egressus paulum processisset, [Col. 1042C] nutu divino obstupefactus, huc atque illuc aberrabat, rectam non praevalens gradi viam. Intellexit denique meritis sancti, cujus ferebat reliquias, iter suum praepediri; reversusque, licet invitus, ad monasterium, rem abbati fratribusque retulit, reliquiasque protulit; sicque laetus discessit.«

29. Milites mire servati.---Adhuc (ed., aliud) quoque miraculi genus praefatus abbas Petrus narrabat. »Quaedam, inquit, nobilis mulier, duos habens filios milites, beatum Geraldum quam maxime venerabatur, ac saepe ad illius ecclesiam veniens tam se quam filios attentius commendabat. Accidit vero quadam die ut ipsius filii cum aliis militibus in exercitu procedere vellent; sed cum non eos mater [Col. 1042D] eorum de exercitu retinere quivisset, illis jam ad proficiscendum paratis, positis in terram genibus, talia fertur filiis cum gemitu dixisse: »O filii, Deo vos commendo et sanctae Mariae, et sancti Geraldi Silvae-Majoris custodiae, cujus sum ancilla, omnino commendo.« In procinctu itaque cum essent positi, quidam ex adversariis unum ex his lancea appetiit, et in corpore armis nudo hunc valide percussit; sed virtute Dei, meritisque sancti viri, cui mater illos commendaverat, nihil feriendo nocere potuit. Ferrum [Col. 1043A] etenim lanceae, licet multo conatu percussor in corpore ejus infixerit, ac si mollis cera esset, replicatum est, ut acumen ferri, quod prius rectum fuerat, post versus hastam retorqueretur. Audiens itaque mater tam admirabile factum filiumque obtentu beati viri a morte ereptum, ad ipsius sepulcrum gratias oblatura cum filiis advenit, ferrum lanceae secum detulit, multisque diebus supra sepulcrum sancti ipsum ferrum in testimonium virtutis pependit.

30. Hydropicus sanatur.---In coenobio Silvae-Majoris quidam ex fratribus corporis molestia tactus [(29) 1Kb] , aegritudine gravi laborabat; nam ad instar utris inflata cute totus vehementer intumuerat, nihilque aliud nisi mortem solam exspectabat. Sed cum nocte quadam anxius se sopori dedisset, ad [Col. 1043B] beati viri sepulcrum se conspexit in visione assistere, tumuloque illius, ut sibi videbatur, patefacto, suam infirmitatem cum uno ex dentibus sancti frequenter signare. Evigilans autem, et quae viderat secum pertractans, facto mane, quamvis gravi pondere fatigaretur aegritudinis, ad tumulum tamen viri Dei accessit, magnopere implorans ut suis meritis sibi gratiam sanitatis a Domino impetraret. Tali modo sanus effectus hoc nobis fideliter retulit.

31. Moribundus convalescit.---Alio quoque tempore, frater quidam ejusdem monasterii [(30) 1Kb] usque ad mortem infirmatus est. Nam sine voce fere triduo permanens, omnes nos, qui eum intuebamur [(31) 1Kb] , de sanitate sua desperare fecerat. Sed cum ad hoc venisset, ut de lecto eum ministri abstrahere usque [Col. 1043C] ad terram in cilicio, ut est consuetudo morientium, deponere festinarent, tristis admodum factus se vertit ad parietem. Dominum ut sibi misereretur orare, sanctumque Geraldum, prout poterat, invocare coepit in auxilium, et, sicut ipse perhibebat, cum oculos quasi obdormiens clausisset, ecce subito quidam senex, veneranda canitie ac decorus aspectu, astitit ei; videbatur autem sibi quod non alius nisi vir sanctus esset quem paulo ante invocaverat. Cumque idem senex infirmum tetigisset et aliam in partem vertisset, extemplo aegritudine recedente, sanguinis copia ex illius emanavit naribus; sicque se a periculo mortis obtentu beati viri liberatum esse protestabatur.

32. Pauper nummos invenit.---Aliud quoque miraculum, [Col. 1043D] nimium quidem, sed pietate conditum, idem sanctus operatus est. Cum mulier quaedam ex longinquis partibus, consumptis omnibus quae habebat, venisset ad monasterium illius, nomen ejus frequenter inclamabat; atque veluti vivens ipse in corpore praesens adesset, alimoniam sedulo ab eo petebat; [Col. 1044A] cumque jam ad monasterii portam egressura propinquaret, duodecim nummos in terram jacentes reperit; quos accipiens cum gratiarum actione gaudens discessit.

33. Alius perditam clavem.---Nec dissimile huic fuit quod, cum unus ex custodibus monasterii clavem modicam amisisset et diu multum quaesivisset circumquaque nec invenisset, tandem ad sepulcrum beati viri accessit, ut in hac necessitate subveniret sibi exorans, statimque ut a sepulcro surrexit, clavem ante altare invenit, satisque admiratus gratias egit.

34. Captivus mire tiberatur, auctoris fides.---Quidam miles forte captus ab inimicis, Oliverius nomine, filius videlicet illius Augerii de Riontio, qui Silvae-Majoris [Col. 1044B] locum sancto Geraldo prius dederat (Sup. n. 21), ductusque est apud castrum, quod Mons Revellus [(32) 1Kb] dicitur, et ibi magno ferri pondere oneratus nudusque ad solem lacte perunctus, ut a muscis avidius impeteretur, positus est. Sed accepti beneficii beatus Geraldus non immemor, huic in tali confusione constituto, non nocte sed die, visibiliter apparens dixit: »Quomodo tibi est, frater?« At ille respondit: »Male.---Surge, inquit sanctus, surge.---Et qualiter, domine, [ait miles] possum surgere, tanto catenarum degressus gravamine?---Surge, inquit [sanctus], quantocius, ne timeas.« Cumque tentasset assurgere, illico omnia in terram corruerunt vincula. At ille obstupefactus: »Quis es, inquit, domine?---Ne cures, ait homo, scire qui sum ego; [Col. 1044C] sed compedes accipiens ad Sanctae Mariae Silvae-Majoris coenobium concitus perge; Deoque ibi gratias age.« Videns itaque homo custodes non abesse, necnon in platea quamplurimos deambulantes, formidabat abire. Videns sanctus dixit rursus ad eum: »Ne paveas, quia nullus mortalium usque ad locum quem praedixi obesse tibi praevalebit.---Obsecro, inquit, domine, ut mihi nomen tuum digneris intimare.« Et ille: »Scito me Geraldum Silvae-Majoris abbatem esse.« Quo dicto, ab oculis aspicientis illico evanuit. Animatus tandem sponsionibus tanti viri, ex oppido, nemine prohibente, assumptis secum compedibus, ut jussu fuerat, exiit; sicque laetus et alacer ad coenobium Sanctae Mariae Silvae-Majoris venit, Deo gratias et sancto Geraldo reddidit; miraculum [Col. 1044D] fratribus ibidem servientibus seriatim retulit. Illi autem confestim summa cum laetitia pulsatis signis, Te Deum laudamus solemniter decantaverunt. Haec vero, et alia quae narramus signa, non ab aliis, nisi ab his qui haec certissime viderunt et audierunt, vel quibus collata sunt, accepimus.

[Col. 1045A] 35. Miracula ad ejus sepulcrum.---De manifestis etiam signis [(33) 1Kb] , ad illius tumulum frequentius patratis, silendum non est [(34) 1Kb] . Nam viri quamplures, necnon mulieres, amisso sensu, cum ad illius adducti fuissent tumulum a parentibus vel amicis, vigiliis trium aut quatuor noctium celebratis, pristinae sanitati restituebantur, annuumque monasterio censum reportabant. Tantamque ei Dominus gratiam largiri dignatus est ut absque numero captivos ferro, vinculis compedibusque ab inimicis vehementer astrictos, non tantum de vicinis, sed etiam de longinquis mundi finibus, liberos abire incunctanter praeceperit; ita ut etiam de Nortmannicis regionibus nonnulli ad monasterium ipsius cum catenis et compedibus, et aliis tormentorum generibus, [Col. 1045B] gratias oblaturi advenerint captivi, illum se facie ad faciem vidisse, illiusque nutu ac meritis se solutos esse a vinculis fideliter profitentes, compedibusque supra ipsius sepulcrum appensis, annuoque censu indicto, suam cum gaudio redierunt in patriam. Multi quoque ex accolis patriae, aliquo tacti dolore capitis, oculorum, manuum, pedum vel aliorum membrorum, invocato ipsius nomine, cereas saepe exprimunt similitudines, quas illius tumulo superpendentes, sospitatem pristinam se meritis ejusdem recepisse fideliter confitentur. Navem [Col. 1046A] etiam a quodam naufrago ex cera compositam, sepulcro appensam, multoties vidimus qui se, in magno maris discrimine positum, invocatione sola nominis sancti Geraldi a morte liberatum mirabiliter fore perhibebat.

36. Auctor scribit in Silva-Majori.---Ut quid nos autem de ejus loquimur mirabilibus, cum hoc solum ad illius declaranda sufficiat merita quod tantum religionis exemplum in hac effulsit patria per eum, quod absque numero peccatores saeculo relicto mortem evaserunt, quod in coenobio ab eo constructo juvenes et virgines [(35) 1Kb] , senes cum junioribus, laudant nomen Domini? Nam locus qui quondam spelunca latronum, latibulum luporum et ferarum exstiterat, viro Dei adveniente, domus orationis, [Col. 1046B] locus sanctificationis et religionis pacis effectus est. Quis tandem ipse, vel quantae sanctitatis aut cujus vitae fuerit, multo melius opera quam dicta elucidant; exitus autem acta probat. Ne igitur verborum prolixitas legentibus taedium inferat, scribendi finem faciamus, Deum super omnia et in omnibus glorificantes, qui tam egregium doctorem, beatissimum Geraldum, de longinquis finibus ad illuminationem regionis istius mirabiliter destinavit; cui est honor et imperium in saecula saeculorum. Amen.




[Col. 1045]
VITA SANCTI ADALARDI ABBATIS CORBEIENSIS, AUCTORE SANCTO GERALDO ABBATE SILVAE-MAJORIS.
(Apud MABILL. Acta Bened., tom. V, pag. 345.)



PROLOGUS AUCTORIS.

[Col. 1045D] 1. Magnus Dominus et laudabilis nimis, gloriosus et magnificus in sanctis suis. Ipse est enim corona sanctorum, ipse spes, exsultatio et gaudium. Ejus singularis visio eorum est universalis delectatio; horum autem exsultatione fundatur universa terra, mons Sion, aquilonis latera, civitas Regis magni, universitatis Ecclesia. Quae, numeroso compta germine nuptiarum et per eas diverso fecunda ordine filiorum, civibus electis ornat Hierusalem, urbem illam scilicet coelorum, ad cujus haec terrestris Ecclesia [Col. 1046D] praefiguratur imaginem. In hac spes civitatis illius habetur, in illa res desiderata tenetur. Haec beatos facit, illa electos reficit. Nec est ista expers civium illorum; Deus enim cognoscitur in domibus eorum, ubi videlicet imperatores curvantur ante tumulos piscatorum, piscatores honorantur successione pontificum, pontifices religione abbatum. Et ideo summo nos delectet succumbere bono, tanto voluptas sit subesse Domino, qui non modo fautor est cremento proficientium, sed et remediabiliter providet casibus [Col. 1047A] ruentium, dum et angelica praestat nobis suffragia non deesse, et patrocinia confert sanctorum, quos pro reatibus intercessores non dubitemus efflagitare. Quos cum diversis attributos provinciis communibus omnes conveniat passim honorare officiis, singulis tamen quibusque locis misericorditer provisos attribuit, quos specialiter nobis amplectendos et propensius exorandos voluit.

2. De quorum numero lux patriae beatus Adalardus, Corbeiensium exstitit abbas praedicandus, qui non solum Francorum gemma, sed et Saxonum oriens effulsit stella. Genuit filios Ecclesiae, nutrivit Patres Corbeiae. Denique sanctus Anscarius, qui a Walone ipsius sancti Adalardi fratre in Corbeia fuit electus, ut a rege Ludovico cum Herioldo Danorum [Col. 1047B] rege ad praedicationem Danorum mitteretur; quique postea pro fide Christi multis poenis ab eisdem affectus, tandem in Bremia archiepiscopatu suo requievit, multis meritis decoratus, ejusdem sancti Adalardi auditor fuit et nutricius. Ratbertus quoque Paschasius, ejusdem abbas loci, qui luculentum edidit librum de Corpore et Sanguine Domini, ejus meruit paternitatem digna filiatione sui: cujus etiam corpore cum reliquis illustratur Corbeia. Qui diversi per diversa, diversae sanctitatis in Christo adepti sunt merita. Hic autem qualis fuerit et quantus, in quadam epistola [(36) 1Kb] testatur abbas Lobiensis Herigerus, qui eo tempore inter sapientes habebatur sapientissimus. Quam quam longum est hic interponere.

3. Ad sanctum Adalardum, de quo digressi sumus [Col. 1048A] paullisper, calamum studeamus convertere; in cujus charitatis dilatatione, tanta filii sui fervebant dilectione, ut a quodam eorum tanta sit composita prolixitate ipsius vita, tanta lamentationis plena amplitudine, tanto cantici canticorum amatorio languore, ut magis epithalamium dici possit quam textus alicujus historiae. Qua confusione non mediocriter offensus Corbeiensis tunc custos [(37) 1Kb] ecclesiae, saepe monuit abbatem ut recidi juberet superflua quaeque. Sed illo saecularibus curis occupato, compunctus iste reverentia sancti, cui haerebat amoris privilegio, flores ipsius vitae decerpi jussit e tanto viriditatis prato. Cujus parendo jussioni sub brevitate, non detrahitur priorum sententiae, excepta illius qui non authentice sensit de hac historia in [Col. 1048B] sancti Viti translatione, non nisi denique per hanc scribendi viam ingressus. Quomodo enim aliter interponeret Corbeiam novam, quam construxit sanctus Adalardus, licet ad unguem descripserit ipsam translationem factam per successores ejus, inordinate tamen erravit de chronicis principum et sancti successoribus. Ad cujus errorem falsitatis removendum sufficiens sit cunctis legentibus ejusdem scriptoris testimonium, qui etiam hoc quod ignorando asserit, in hac monet historia requirendum. Quapropter nunc ei hujus inordinationis offensam donemus, eo scilicet tenore, ut in his quae secus quam sunt sentit, a nullo sit per singula credendus: et sic ad rei veritatem scribendi calamum vertamus.



VITA INCIPIT.
[Col. 1047]

[Col. 1047C] 4. Adalhardi genus.---Tempore igitur quo Carolus agebat in sceptris, ille scilicet Carolus, cui cum saeculo terminavit famam palma virtutis, tirocinabatur in palatio Adalardus, puer bonae indolis. Cujus quidem genitores non silet antiquitas; et ideo quantae nobilitatis fuerit, celare non potest posteritas. Secundum enim totius generositatis genealogiam, ab ingenuis Francorum regibus deducens nativitatis lineam, Bernardum fratrem magni Pippini regis habuit patrem: consanguineum quoque aequivocum Pippini Pippinum juniorem, consobrinumque et collegam sub alas scholares eumdem Carolum imperatorem. Fuit quoque Francus natione, qui Franci dicti sunt a feritate; genere scilicet Trojani, qui per Illyricos sinus deducti [Col. 1047D] Maeotidas insederunt paludes, duce quodam Antenore. Unde cum Romanis Aeneia signa secutis civilis est ei communitas, et unius imperii quondam fuit et esse debet communis affinitas. Hoc autem eo [Col. 1048C] tempore erat, quo Carolus Romanus imperator dicebatur et erat. Ipse enim solus fuit, quem fama majorem mundus habuit.

5. Cum Carolo educatus.---Cum quo postquam beatus puer liberalium fontem transivit non inloto pede, inter primos palatii aetate et sapientia coepit florere, et primus haberi sub ipso sceptrigerante. Timebat tamen Deum, et omni custodia servabat cor suum. Binos quoque fratres et totidem sorores habebat: quos sicut aetate, ita et meritis anteibat. Licet enim, utpote juvenis, natura cereus esset in vitium flecti, immunis tamen erat ab his vitiis, quibus illa aetas solet inquinari. Semper erat in ore ejus justitiae attestatio, semper in corde injuriae detestatio, et quanto junior, tanto perspicacior

[Col. 1048D] 6. Carolo ob repudiatam conjugem indignatus, saeculum deserit.---Sed ea tempestate, quos sibi amicos obsequium, ab eisdem veritas peperit odium. Imperator quippe Desiderii regis Italorum filiae legitimo [Col. 1049A] connubio nupsit; sed postea odio patris injuria perosam repudiavit, et perjuris optimatibus Francorum publico adulterio alteram regno superduxit. Quae res quantum detestabilis fuisset, etiam nunc Oriens Occidenti nuntiare valet. Et si minus justis omnino displicebat, credo quia bonis et perfectis placere non poterat. Quapropter adolescens, omnimodo detestans propinqui sui illicitum conjugium, publice obtestans perjuros esse optimates Francorum, elegit adhuc puer palatium et cum palatio saeculum postponere quam talibus videretur communicari et consentire, ut propinquo quem contraire prohibendo non posset, saltem fugiendo se dissentire monstraret.

7. Corbeiam se recipit.---Abdicatis igitur palatii insignibus et tirocinio, vicesimum aetatis agens annum, [Col. 1049B] quando juvenilis animus proclivior habetur in peccando, statuit suscipere jugum Christi, libertatem suam ejus servitute nobilitando. Cui quia non ficte militare disponebat, coenobium in quo militandi exemplum acciperet, nova religione quaerebat; cujus religionis officina decens invenitur locus, qui vocatur Corbeia. Nec spes eum fefellit, quia quod devote quaerebat devotius sibi cessit. Quantae enim fuerit nobilitatis tunc locus ille, satis cernentibus adhuc claret vestigiis tantum veteris ruinae. Ut enim minus quam decet dicam de laude ejus, ipsa erat veraciter aula Dei et absque concupiscentia pomi alter paradisus. Et qualis tunc erat quae modo vix signa Corbeiae servat? utique talis qualem decebat militem summi imperatoris.

[Col. 1049C] 8. Ubi recte institutus.---In hoc itaque loco pulsans et pulsando admissus, secundum regulam sancti Benedicti instituendus, primo deposita sarcina et habitu saeculari ingrediendo, coepit currere viam mandatorum Dei, statimque discipulus effectus legis divinae, qui antea jam perfectus erat magister mundialis scientiae, per summae humilitatis adeptionem breviter apprehendit utriusque legis perfectionem. Ad hoc enim venerat; ideo non magnus labor discendi erat. Sancti quoque Spiritus gratia omnia sibi faciebat docibilia, omnia penitus possibilia. Quidquid imperabatur, ita parebat ac si divinitus imperaretur. Nulli secundus erat humilitate, et, licet novitius, cunctis tamen prior religione. Erga priores digna [Col. 1049D] acclinis veneratione, erga juniores paterna affectus dilectione. Sicque omnibus omnia factus, paulo post omnes praecedit virtutibus qui paulo ante omnium era pedissequus. Postquam conversionem morum actu atque habitu professus, quem quaerebat monachum, victorem in coenobio se fecit monomachum, dextera quippe Dei confortatus, pugnabat contra nequitiae spiritualia in coelestibus.

9. Hortum excolit.---Cumque jam in tantum effloruisset ut intra monasticam disciplinam magis inesse animo coelestibus quam terrenis crederetur et esset, committitur ei quaedam obedientia, ut in omnibus probetur ille novus coenobita. Commendatur ei cura horti excolendi, causa scilicet obedientiae fructum exinde referendi, et (ut quidam asserunt) jussu regali, [Col. 1050A] quasi scilicet hac obedientia injuriatus flecteretur animo ad palatium regredi. Quam obedientiam monachice et libenter suscepit, et susceptam pro posse et nosse, devote supplevit. Excolebat hortum, et cum Maria requirebat in horto resurgentem Jesum. Videre erat novum cultorem nuper inter primos palatii latera sua tenentem, nunc rastro et ligone urticas terrae rapientem. Videre erat juvenem hortulanum nunc laborantem in cuculla non sua, nuper inter palatinos sericatum. Sed haec mutatio dexterae Excelsi, qui quos vult et quales vult eligit sibi, prorsus haec erat via per quam erat iturus ad astra.

10. Cognatos fugiens.---Nec via sufficit ista, postquam usu progressionis affectata est, posse teneri visa. Quaerit arctiorem, ut possit ascendere de [Col. 1050B] virtute in virtutem. Nihil ei videtur ista conversionis ingressio, nisi per hanc procedat sibi major virtutum progressio. Considerat sibi non parum obesse cognatis et parentibus medium interesse. Nimis quippe diligebatur a suis, et ideo ultra voluntatem suam visitabatur ab eis; quae visitatio non solamen sibi erat, sed mentis desolatio. Eligens quippe non per vices Christi esse discipulus, quia etiam seipsum reliquerat totum totus, nolebat propositum suum impediri a parentibus. Oderat nativitatis solum, quia pro talibus quaestum audierat referri centuplicatum. Eo igitur animi processit ut talia fugiendo, quia aliter non poterat, declinare decreverit. Nam si quaesisset licentiam, sciebat sibi omnino negandam. [Col. 1050C] Quid ergo faceret? irreligiosum videbatur, si ita discederet, sed irreligiosius, si inter luctantes amicos remaneret.

11. Secedit Casinum.---Proinde dum talia mente volvit et revolvit, omnem dubitationem bona intentio pessumdedit. Alter Elias statim fuga labitur, fugiens voluptatem carnis, quatenus ipse sibi inveniretur. Cujus autem rei gratia loco suo cessit, testis est locus ad quem secessit. Non enim quaesivit aliquod remissioris vitae diverticulum, sed voluntate et itinere direxit gressus ad montem Casinum, ubi non parum honeste susceptus nihil instantis et quaesitae rei, sed alia pro aliis est commentatus.

12. Eremita praedicente revocatur.---Non tamen diu potuit latuisse quem Deus nolebat latere, imo hac [Col. 1050D] fuga gloriosius magnificare. Quidam eremita ibi habebatur qui, dum cum famulo Dei hospitalitatis humanitate sermocinatur, praedicit sibi quaeque futura, et quis esset, et unde esset et cujus rei advenisset gratia. Addit insuper quae sibi minime placerent, scilicet quia legati imperatoris, secuti eum ad reducendum, sine dilatione venturi essent. Quibus auditis vir Dei dissimulat quidem, sed tristis efficitur; et brevius prolato colloquio invicem, ab invicem pro se orari petunt, et consolantur, sicque secedens ad Patrem monasterii causam adventus sui tandem confitetur; quaerit consultum, petit auxilium, precatur abscedendi copiam, licentiam, tempus et locum, ut liceat sibi ulterius migrare quo nec audiatur nomen suum. At ille laudans intentionem, [Col. 1051A] non avertit petitionem, sed differt responsionem. Cujus responsionis dilatione statim intercipiuntur imperatoris precatoria legatione. Et quia annus est, dum moliuntur, molitiones, illico dissolvuntur. Auditur imperiale mandatum, et audito pariter reditur monasterium.

13. Corbeiae reclusus.---Et quia ad votum res coepta sibi non suppeditabat, in suo disponit esse qualiscunque in alieno loco esse decreverat. Inter parentes stat et parentes fugit, quia claustrum pro eremo habens, orationibus insistit. Nihil habet praeter se, de seipso regnum Dei studet sibi comparare, vigiliis vacat, jejunio se excruciat.

14. Abbas eligitur. Italia regem Pippinum moderatur. ---Proinde talis efficitur ut non solum ordine, [Col. 1051B] sed etiam honore sublimari dignetur. Nec fit aliqua sublimandi dilatio, cunctorum corda ad id disponente Deo. Pater quippe monasterii, corporis viribus se sentiens destitui, electum adnutu cunctorum subrogavit Adalardum. Cujus dignitatis honore indusiatus, et a principe regni legaliter intronizatus, non efficitur philopompus [(38) 10Kb] , non ut plures adsolent, pompolentus. Qualis ipse erat, tales suos esse volebat, et ut essent, exemplo trahebat, verbis praedicabat. Nec deerat praedicationi multiplex scientia; scientiam vero fundabat in cordibus auditorum praedulcis facundia. In qua quam decenter emicuit, omnis Gallia, quae ejus consilio innitebatur, pacata probavit; maxime vero Italia quae sibi a Carolo fuerat commissa, ut Pippino Juniori ad regendum magistraret, [Col. 1051C] et ad stateram justitiae regnum Italicum informaret, ubi tantam operatus est aequitatem ut a populo comparaverit sibi angelicam laudem. Nullius enim in judicio personam accepit neque in scirpo nodum quaesivit. In ingressu suo omnem tyrannicam deposuit potestatem, eorum scilicet, qui velut praedones in populo exercebant rapiendi tyrannidem; unicuique sua restituit, et sic inter eos jurgandi causam destituit, pacemque unitam constituit.

15. A Leone papa laudatus. Quam liberalis.---Taliter igitur disponendo regnum, pervenit fines Romanorum, ubi a Leone papa tanta susceptus est familiaritate quanta neminem Francorum constat prius susceptum fuisse. Nec id casu evenit, talem [Col. 1051D] quippe eum invenit; ideo hoc ei testimonium perhibuit: »Scias, inquit, optime Francorum, quia si aliud te invenero praeter quod affeci animum, nulli deinceps credam vestratum.« Magnae auctoritatis homo, cujus fides parum devia unius regni fieret evacuatio. Sed quomodo ab ea posset deviare, qui eam deviantibus studebat redintegrare, et etiam imperatoribus scriptis intimare? In hac utique dives erat, sed rerum mundi aporiam [indigentiam] sponte sibi inferebat, quia in Christo pauper esse volebat. Accipiebat a multis mutuo, ut semper daret, et semper haberet; et tamen semper egeret restituendo. Semper inter manus habebat largitatem, [Col. 1052A] quae sibi affluebat per erogationem. Erogabat et abundabat; donabatur cum dabat; quia divina retributio eum semper praeveniebat. Quod suis non credentibus, sed ferentibus indigne taliter olim propalatum est divina bonitate.

16. Eximio exemplo.---Tanta denique super petentes largitate usus est aliquando ut fratribus pulmenti nihil esset residui omnino, non pisces, non caseus, non aliquis praeter panem monachorum victus. Unde plus justo indignatus frater, qui talium erat assignatus minister: »Miror, ait, Pater, quid sibi velit tanta expensio, et exinde nulla a quocunque repensio. Non animo reducis penurias fratrum, ut deberes; sed egentibus succurris, et ipse eges.« At ille subridens dissimulando: »Non turberis, ait, [Col. 1052B] frater, inquirentes enim Dominum non deficient omni bono. Tu, inquit ille, ita semper polliceris; sed non sic continuo dabitur quod indesinenter effundis. Prius sentient fratres expendentem quam debeant videre rependentem.« Tanta lacessitum Patrem indignatione qui indignantem patiebatur fratrem pro charitate, respexit filius charitatis, et porrexit manum largitatis. Statim enim adsunt duo plaustra pro foribus, non boum ministerio, sed ministro Dei deducta divinitus, unum onustum caseis, alterum piscibus. Qua beatus Pater visitatione relevatus, et plus redargutione fratris quam etiam ipsa relevatione gavisus, jubet, et adest illico ille jussus. Quo praesto: »Timentibus, inquit, Deum, frater, nihil deest aliquando; beatus vir qui sperat in eo. Ecce, quod [Col. 1052C] timebas a Deo arguitur, et incredulitas tua aperte convincitur. Convictus tandem erubesce, et acceptis quae repetebas, noli amplius desperare.« At ille discedens confusus, erat enim simplicitate, sed non sine felle columbinus: »Da mihi, inquit, Pater, veniam, peto; deinceps quippe credam tibi omnia cedere pro voto. Redditur quod dedisti, quia habes quod accepisti, gratiam quam meruisti.« Vera confessio, nec dissona a merito. Non enim erat semilargus, sed ex integro totus. Mentior, si testimoniis destituor.

17. Pia discretione.---Si quando fortuna egentes sibi praesentabat bis unum, et agapen utrisque competentem non habebat ad manum, satius censebat alteri totum tribuere, quam uterque eorum pene ineleemosynatus videretur recedere; isti impendebat pietatis [Col. 1052D] effectum, illi benevolentiae tantummodo affectum.

18. Lacrymarum dono praeditus.---Nec erat inanis a visceribus pietatis; quae quanta sibi inesset, parum corde, minus celare poterat oculis. Semper quippe quasi aliquod aquagium manabant ex eis lacrymae, quae, ut videri poterat, testes erant dulcedinis, non vel poenitentis conscientiae. Qui cum a suis secretioribus interrogaretur lamenti causam, »Plango me ipsum, filii, dicebat, non ostentando humilitatem meam, sed conveniendo conscientiam. Ego me intus et mente novi; ideo plango quod commisi.« Dicebat hoc non quod talis esset, sed qui tales erant, ut ad [Col. 1053A] planctum invitaret. Quandocunque res eum occupabat mundialis, utpote exigebat, et exigit in talibus oeconomia temporalis, paulo post exoccupatus adrat totus in divinis. Mox fluebat lacrymarum inundatio, et inter lacrymas dulciter susurrabat psalmorum murmuratio.

19. Maxime in officio divino.---Ubi quoque ad divinum officium introibat, omnes cogitationes saeculares secus ostium introitus reponebat, et secum totus utpote ante Deum incedebat. Aliis psallentibus ipse flebat; dulciori enim musica solvebatur in lacrymis, per quam totus constabat. Tantae enim erat dulcedinis et dulcissimae in Deum intentionis ut si etiam regalibus consiliis assisteret, audita aliqua melodia nullo modo se a fletibus temperaret. [Col. 1053B] Nec mirum, quia dulcedo patriae, in qua dulcescit, cui semper suspirabat canticum novum, hac dulcedine solvebat eum.

20. In itinere seorsim incedit.---Cumque etiam pro Ecclesiae negotio itineraretur, quod ab hujusmodi ministerio, etsi aliquando, raro tamen segregari consequitur, secretus ab omnibus aliis gradiebatur. Nec deserebat instituta regulae, sed fletibus vacabat pro lectione, et orationibus pro reliquo conventuum tenore. Comites qui in talibus consueti erant, praecedebant et sequebantur eum, salibus suis intendendo; ipse autem salebras itineris relevabat sibi psalmodiando.

21. Pacem inter dissidentes reformat.---Ubicunque gradiebatur, pax secum comitabatur, bellum cum [Col. 1053C] bello habebat, foedus cum pace inierat. Cum qua olim perveniens Beneventum, invenit eam arma sumpsisse contra Spoletum. In quibus tanto marte bacchabantur ut omnia sua armis, praedis et flammis adnihilarentur. Fervebat Bellona in omnium necem, omnibus pulchrum videbatur perdita recipere per medium hostem. Haec erat mensura belli prius deficere quam vinci. Tandem vir Dei inter eos medius caduceator deambulat, et utrisque consultum pacis expectorat. Nec ante desistit quam foedus inter eos usque ad oscula restituit, pacem partibus redintegrat, mores et fines certo limite antiquat. His ergo et similibus foederabat regnum indefessus.

22. Ob justitiae zelum relegatur.---Sed ea tempestate [Col. 1053D] visa est e terra justitia migrare. Patiuntur mortales lucente sole deliquium, quia perit inter eos color et decus rerum. Lux denique orbis Carolus imperator, viam universae carnis ingressus, defecit, filiumque suum Ludovicum moriendo imperatorem effecit; sed non tam bene filiatum, sicut decuisset imperium. Non enim secutus est viam patris, sed sensit cum Roboam filio Salomonis. Quidquid pater amaverat, odio habet; quidquid illi placuerat, sibi displicet. Removentur paterni consultores, admoventur novi et priorum osores. Quorum annosa perversitas statim felices esse res publicas ingemuit, eo scilicet quia juxta Platonem rectores earum amplecti sapientiam vidit. Erant autem illi qui viro Dei sapientia et honore ampliato invidebant tempore Caroli, [Col. 1054A] et malebant quam hunc regnare, fasque nefasque confundi. Cujus invidiae adepto tempore vindicta accensi, quatenus eum separent a latere regis firmantur convoti, ut justitiam ulterius non habendo defensorem regnum amitteret, et iniquitas suis quandoque capienda fraudibus dominandi locum reciperet. Nec erat res perardua, quia suppetebat locus, tempus, persona. Denique, ut aiunt, regibus boni quam mali suspectiores sunt. His quoque virtus aliena semper est formidolosa. Quod viro Dei ita esse nihil constitit verius qui, sine judice dignitate honoris exutus, ob beneficium reipublicae exsilium tulit sicque mala pro bonis recepit. O mores! o tempora, ex aureis utique fictilia! Sed »beati qui persecutionem patiuntur propter justitiam,« pro qua quasi [Col. 1054B] mundus exsilium non esset, alterius exsilii injudicatus excepit sententiam. Non tamen sine judicio, quia feliciter munerandus divino.

23. Etiam et sui.---Dissolvitur itaque illa felix germanitas, quae sicut aliqua constellatio totius palatii videbatur claritas. Germani erant quinque, ut sexu ita discreti et aetate, sed eadem uniti bonitate. Sanctus Adalardus primum aetatis et sanctitatis tenebat gradum; post quem Walo, virorum clarissimus, ordinis, justitiae et aequitatis haeredium. Quibus sancta virgo Gundrada haerens ex latere dispar quidem erat sexu, sed non dispar sanctitate, quae sola inter venereos palatii flores ignem juventutis meruit evadere. Reliqui duo Bernharius et Theodrada; quae, reddito fructu nuptiali ante pedes [Col. 1054C] Jesu, verbum Dei elegit audire cum Maria. Et ipsa quidem Suessionis sanctimonialium rexit vitam; ille vero Corbeiae Christi discipulatus assumpsit formam.

24. Hi ergo palatii flores per diversa mittuntur insontes. Sanctus Adalardus ad Heri Aquitaniae insulae adeptus Dei dispensatione locum quem ante quaerebat per fugam. Walo providente Deo recipitur Corbeiae, ut quae flens et dolens desolata erat tanti Patris decessione, ejusdem fratris consolaretur sanctitatis et praelationis successione. Bernharius Lirino mittitur; Theodrada quasi reliquis innocentior, cum omnes innocentes essent, Suessionis relinquitur. Pictavis dirigitur Gundrada, apud dignam [Col. 1054D] digna, sanctam scilicet Radegundem ancillatura O corde tam uniti, cur orbis intercapedine tam discreti? quos Deus conjunxit, homo cur separavit? Haec autem proscriptio non fit legalis judicatio, sed furtiva relatio. Loco tamen acceptae benevolentiae omnem excludit injuriam malevolentiae.

25. Omnibus lugentibus ipse laetus.---Cumque simul egrederentur e palatio, procedit Adalardus quod dignus fuerit contumeliam pati gratias agendo, fratres et sorores lacrymantes osculis leniendo, amicis fortitudinem mentis persuadendo, proceribus palatii exempla virtutum exhibendo, porro mirabilem mentis suae constantiam omnibus demonstrando. Sequebantur enim eum plures, quia aliter non poterant, id sibi displicere lacrymis et contritione [Col. 1055A] cordis ostendentes. Quibus cum recedentibus valediceret, et ipse valedictus ab eis recederet, recedunt cum lacrymis, et duo archipraesules, qui calido pede et calida mente assistunt regi, dicentes: »Putas te, imperator, vindicare, quia hunc virum exhonoras hac proscriptione? Aut male es consultus, aut non bene praemeditatus. Non denique exhonoras, sed, ut sibi videtur, pleniter eum honoras. Verum enimvero non te ex illo, sed ex te vindicas illum, quia nunquam sibi tanta, quanta hodie fuit exsultatio et gaudium. Hodie pristinam libertatem in Christo se recepisse gratulatur, et quia non aliquod gaudium huic simile sibi potuisses facere, sine simulatione fatetur. Unde scias procul dubio quia nunquam laetior visus est a nobis aliquando.« Ad haec imperator [Col. 1055B] perfunditur rubore, dolet se fecisse, quod jam ruboris sibi videbatur irritum facere; sed si foret infectum, non esset utique posthac faciendum. Cui rem cunctis imputantibus pro crimine [nec aliter erat, peccatum enim faciens peccato non poterat carere) vir Dei omnimoda ratione obnititur: »Non huic, dicens, non huic, quod non est in hominis potestate, imputetur, utitur Dei permissione, cui constat nos omnimodis deliquisse. Quod si a Domino adversum nos incitatur, oportet ut sacrificium humilitatis odoretur.«

26. Heriensibus monachis prodest.---Haec et alia praedicando discedit ad locum, ut destinatum usui suo, ita et a se expetitum omni desiderio. Uhi quantae [Col. 1055C] fuerit humilitatis et gratiae, testes idonei sunt fratres, inter quos per septennium vitam duxit angelicam. Quanto enim curis saecularibus erat exoccupatior, tanto divinis et coelestibus suspirabat attentior. Assiduus erat in oratione, post orationem in lectione, post lectionem in fratrum relevatione. Relevabat eos melliflua ratione, se ipsum praebens speculum, quem sequerentur in actione. Parvus erat inter minores, minor inter majores, majores venerans ut dominos, minores colens ut filios. At illi gaudebant ejus paternitate, et quasi sub abbate suo exhibebant se digna filiatione. Expetebant monentem, et in omnibus audiebant consulentem. Sermo quippe ejus sale erat conditus, et omnes adversos secundabat casus. Pater coenobii patris eum venerabatur loco, neque [Col. 1055D] aliquid fieri censebat sine ejus consilio. Illi autem minimum erat in talibus consulere, utpote qui alterplicem (nove) imperii curam solebat disponere, nisi fratrum diligentia evictus esset aut charitate. Sed quia in coelis erat, secundum Paulum, ejus conversatio, semper tenebat eum divina contemplatio; a qua vix aliquando recedebat, nisi fratrum charitas, aut edulii eum relevatio abstrahebat. Et ut fiat cita descriptionis conclusio, quia non potest fieri virtutum ejus plena definitio, talem se ibi exhibuit qualem nulla valet comprehendere oratio.

27. Post septennium revocatur, cunctis congratulantibus.---Qua veneratione postquam explevit septennium, ita adhuc novus in Dei obsequio, quasi nondum supplesset biennium, Deus, in cujus manu [Col. 1056A] cor regis habetur, solita dignatione solvit ejus exsilium. Dominus enim in terram aspexit, et justitia de coelo prospexit. Resedit in regno aequitas, et refrigescit multorum iniquitas, revirescit color rerum; colorantur flores Ecclesiarum. Jam enim tempus miserendi, jam venerat tempus earum, quia clementia Dei inspiravit imperatorem Ludovicum, quatenus ab exsilio sanctum revocaret Adalardum. In cujus revocatione tanta fuit imperii exsultatio, quanta si coelitus descenderet visibiliter ipsa divina visitatio. Nec secus erat quia Deus per eum mortales visitabat. Gratulantur coenobia monachorum, resultat jucunditate decus ecclesiarum, superborum arrogantia humiliatur, humilium patientia exaltatur, fit concursus populi restituta sibi pristina dignitate, [Col. 1056B] quia qui subtractus fuerat sedentibus in tenebris errorum, refulget Sol justitiae. Recepto patre fiunt matrimes orphani, gubernatorem recipiunt viduae et pupilli.

28. Praeter Herienses.---Sed quanta istis laetitia, tanta illis a quibus recedebat oritur moestitia. Gaudent et dolent, quia semper eum habere vellent, et tamen ad suam sedem redire mallent. Haec erat inter eos discors concordia, et concors pariter discordia. Quem circa lacrymantes pia dilectionis dulcedine (non enim erant adhuc satiati per septennium, quod multis solet esse taedium, ejus dulcissima dilectione), vix eum fervore charitatis cogebantur dimittere.

29. Maxime Reginardum.---Praecipue autem inter [Col. 1056C] eos dilectionis quidam erat Raginardus post eum utique qui tunc erat, ejusdem loci abbas futurus, qui unica fervens in eum amoris charitate, gaudebat et dolebat, mutua animi alternitate. Quia enim repatriaret assertor veritatis laetabatur; sed supra modum dolebat quod tanti viri praesentia privabatur. Cumque monasterium jam egrederetur, et fratres eum lacrymis valedicendo et deducendo prosequerentur, ille delitescens in valle plorationis, dolori satisfaciebat gemitibus et lacrymis, quia praesens ferre non poterat praesentiam abeuntis. Quem ille frequenter requirens, et saepius exspectando resistens, statuit omnino non discedere, quandiu superesset sibi fratri valedicere. Cui tandem reperto cum nuntiaretur, et ne impediret abire volentem [Col. 1056D] rogaretur, »Nolite, precor, ait, quaerentibus me detegere, quia lenius absens possum abeuntem ferre.« Renuntiatur sancto, ostenditur quo delitescat loco: qui statim passibus charitatis regressus venit ad fratrem, ne remaneret insalutatus. Et cum pervenisset ex improviso, exsiliens ille consternatus animo: »Hei mihi! Pater, clamabat lacrymando, addidi peccatum peccato. Nolui ad te exire, ideo miser huc te cogo redire. Sed da veniam, quia sperabam latere. Nescio denique quid faciam dilatum, sed jam praesens vix queo ferre tui desiderium. Absit autem ut per me aliqua intricetur tibi mora: Domini tecum comitetur gratia, quia mecum, velim, nolim, tui semper erit praesentia.« His dictis, dato et accepto vale, diu immorantur in osculi charitate: [Col. 1057A] sicque sanctus egreditur cum reliquis, etiam illo prosequente.

30. Navem conscendens proficiscitur.---Praeparantur rudentes, impelluntur naves, et velis aurae patentibus, solvuntur anchorae: expapillatis brachiis aptantur remiges et antennae. Dant fratres gemitus, et naves sonitum, atque tandiu super ripam stantes recedenti intentant visum, donec crispantibus oculis pro uno sibi videntur videre numerum.

31. In palatium honorifice accipitur.---At ille solutis carnis non cordis aspectibus, post aliquot dies tandem pervenit ad palatium, longa corporis macie confectus, ubi susceptus favorabiliter a rege et ab optimatibus, veniam dare petitur lacrymabiliter. Fatentur errorem, et inveniunt injuriae immemorem. [Col. 1057B] Videns enim suffusos pudore, quibus non fuit pudor olim sibi usque ad effectum invidere, satisfactionem eorum praevenit. et demissis oculis jam satisfacientes ita dulciter delinivit. »Nihil, ait, o Caesar, fit in terra, nihil, o proceres, sine causa; nihil fit in mundo sine Dei judicio. Si nos pro peccatis nostris arguit Deus, quid ad vos? nos viderimus. Nihil potuisti sine Dei permissione; modo utamur Dei jussione. Dimittite, inquit, et dimittemini (Luc. VI, 37); quod ego primus faciam: vos me sequimini.« Fit sine mora ab omnibus; festucantur omnia.

32. Coenobii sui curam resumit.---Quibus ita compositis, petitur pristinam sedem recipere flagitantibus filiis suis, quibus fatigatis desiderio septennium illud prolixius videbatur centuplicibus annis. Recipit [Col. 1057C] nec refutat, etenim secundum canones non poterat: imo charitas filiorum sibi imperat; et sic cum multa stipatione suorum Corbeiam remigrat. O quam jucunda dies illustravit tunc Corbeienses! dies illa, dies laetitiae, dies exsultationis et gloriae. Quanta denique fuerit receptus ambitione quis valet perorare? Procedit palliatus ordo monachorum, monachosque praecedit candidatus ordo clericorum; omnis sexus et aetas ruit in obviam, nec est audire nisi unius laudis concinentiam, Christi scilicet propter reditum Patris laudantium elementiam. Consonant et dissonant, quia voces, non laudes sexus mutavit; nec plures fudit lacrymas ejus discessionis desolatio quam nunc quoque refudit regressionis consolatio.

[Col. 1057D] 53. Febri affectus.---Sed non defuit impedimentum, quo aliquantisper tantum impediretur gaudium. Illum enim pro quo haec arridebant gaudia, flamma febrium invadens pestifera, membra diu attenuata exsilio, attenuabat etiam nunc invaletudinis morbo. Quae res laetitiam quidem minuebat, sed lacrymas utrimque procedentes et ex gaudio et ex moerore augebat. Ea tantum relevabantur consolatione, quia malebant eum infirmum quam nec sanum habere. Quamobrem affluentes erga eum omnimoda humanitate, charitatis officium exhibent ei benigna filiatione.

34. In aulam redit honoratus. Exsulum reditum procurat.---Cumque aliquantulum remissius quievisset [Col. 1058A] et quiete, vellet, nollet, se habendo paululum melioratus fuisset, accercitur iterum ab Augusto: et qui prius gloriose, modo gloriosius recipitur in palatio. Quem introeuntem tanta comitatur gratia, tanta loquentem sapientia, tanta sapientem facundia, ut sua unicuique statim pateret insipientia. Mirantur et stupent, et super rationem ejus haerent, quia qui prius videbantur sibi perfecti rhetores, nunc digito ori superposito assistunt pene elingues. Quidquid tractaverant fit irritum, quidquid iste eloquitur fit ratum. Solvitur itaque multorum captivitas, eorum maxime quibus regia jungebatur affinitas, sicque in primis resarcitur ejus felix germanitas, et redditur in uno omnibus plena libertas. Revocantur omnes ex diversa regione, nisi quos felicius praeveniens [Col. 1058B] mors remiserat patriae. Quorumdam tonsura sine jure suscepta, per eum transit ad coronam, et offertur Deo sponte quod illatum fuerat ad ignominiam.

35. Aulicorum reformat mores.---Ipse publicam suscipiens poenitentiam imperator gloriosus, facit se cunctis humiliorem in suis reatibus, qui regali elatione affectus fuerat alter Tarquinius. Quidquid enim exemplo et permissu alios fecerat offendere, tandem salubri consilio institutus sanabat regia satisfactione, omnes praeeundo reducens ad viam poenitendi, quibus factus fuerat iter deviandi. Audiebat in omnibus sanctum Adalardum, et ad pristinam honestatem precabatur reducere imperium. [Col. 1058C] Nec defuit ille, sed justitiam et aequitatem restituit in propria sede. Repressit vocum novitates et temerarias in populo praesumptiones. Et quia discedens coelum, non animum, mutaverat, mutatum imperium refrenans timore et amore, decuplum majoratur quam discesserat. Praeterea jubetur etiam omnibus Ecclesiis magistrare; quibus consilio et prudentia magister, sed discipulus apparet humilitate. Nec ante destitit quam regnum Francorum in omni gloria juvenescere fecit.

36. Abbatis munus retinet invitus. Sibi durus.---Rebus ergo in pace compositis, cogitat se iterum exuere saecularibus curis, ut reliquum vitae tempus peragat in divinis. Sed non est permissus, a filiis suis scilicet, quorum erat spes maxima post Deum [Col. 1058D] et pater maternus. Quanto enim erat aetate maturior, tanto tendentibus ad virtutem videbatur utilior et agendis quibusque perfectior. Nec erat aliquis qui super eum id exercere posset, praesertim cum vigore sancti Spiritus, et viriditate adhuc non exhaustae carnis tantum vigeret, ut in laboribus et negotiis rerum nullius juvenis constantia eum sequi, nedum assequi valeret. Adeo perfectus erat in actione, omnia dulciter, se ipsum tractans sine dulcedine. Quis enim unquam ita dominus servi, ut iste erat sui? qui tam crudelis alterius, ut iste arbiter suus? qui cum a filiis suis obsecraretur aliquando paterna veneratione, cur sibi ipsi tam indiscretus esset, qui alios tractabat discretissime, statim coram eis spondebat [Col. 1059A] correctionem, sed paulo post repetebat vigilias et essuriem.

37. Sed liberali vultu.---Erat tamen decoris gratia venustus, discreta macie satis admodum colorus. Non obumbrabat faciem ejus aliquod exterminium, sed assidua hilaritas ut edentem ita et jejunantem componebat decorum. Canities eum candore niveo exornabat, et velut lilium super roseos amictus, coma capitis super cutem puniceam relucebat. Qui si ex millibus electus fuisset, non candidior, non rubicundior eligi potuisset.

38. Munificus in omnes.---Caetera ejus non est laudari modus. Persona, et nobilitate, et sapientia, et honestate, non discrepabat ab ipsa ministerii arte. Siquidem res Ecclesiae quam optime disposuerit, testabitur [Col. 1059B] Corbeia, quandiu supererit. Ibi erat portus pauperum, respectus divitum, domus materna orphanorum, et ejus exemplo adhuc superest cunctis petentibus refugium. Non dives indonatus, non pauper redibat irrogatus. Caelibes viros et viduas stipendiis destinabat accipiendis per singulas villas, qui ubique locis opportunis accipientes ab eo xenodochium, possidebant res ecclesiae communiter ut patrimonium. Thesaurus quippe in coelo sibi et suis parabatur, et domus Dei sapienter a sapiente administrabatur.

39. Habitum vilem gerebat.---Caeterum habitus vestimentorum ejus vix erat sufficiens pro frigore, tamen potius membra muniens quam aliquid honoris aut pretiositatis inferens. Prorsus non egebat aliqua [Col. 1059C] corporis compositione, nihil enim sibi deerat pulchritudinis humanae, nihil etiam interioris animae. Aspectu erat incomparabilis, statura procerus, incessu virginalis; vox ejus cycnea dulcedine sui mulcebat auditum, et sermo quemque audientem sui faciebat memoriosum.

40. De suis quam sollicitus.---Ipse vero tantam memoriam filiorum habebat in visceribus paternis, ut non solum mores inspiceret, sed etiam numerum et nomina eorum semper haberet descripta in manibus suis, quatenus non sibi excideret pro quibus rationem redditurus esset Deo et pro quantis. Ideo maximam gerens curam eorum, nullum ex eis in hebdomada relinquebat inallocutum, ne scilicet inimicus inveniens vacantes, zizania superseminaret [Col. 1059D] cordibus eorum.

41. Monasterium recte ordinat.---Proinde quam efficax fuerit in dispositionibus ordinationis suae, qui nosse voluerit, in libro qui de his conscriptus est [(39) 1Kb] , legere poterit non sine grandi admiratione; ubi etiam perspiciet quam sapienter a sapiente disposita fuerit domus Corbeiensis ecclesiae.

42. Linguarum usu praeditus, et litteratus.---Et quid laudandum in eo potius, cum nec Moyse minor, nec Salomone fuerit inferior in ordinandis rebus, et [Col. 1060A] omnibus scilicet quae sibi voluisset suggerere Spiritus sanctus? Qui si vulgari, id est Romana lingua loqueretur, omnium aliarum putaretur inscius; nec mirum, erat denique in omnibus liberaliter educatus. Si vero Teutonica, enitebat perfectius; si Latina, in nulla omnino absolutius. Testantur hoc quamplures ejus epistolae, quae directae ad plurimos omnium habentur liberalissimae. Nec enim litteras satis liberaliter non poterat nescire, qui inter alas scholares nutritus et eruditus fuit cum consobrino suo Carolo imperatore, et posteaquam saeculo renuntiavit, satis studiose se habuit in monastica eruditione.

43. Vigens consilio.---Sic igitur perfectus in utraque disciplina, saeculari videlicet et divina, [Col. 1060B] omnibus omnia factus, sequester erat inter reges et principes, majores et minores, aequissimus in omnibus, Deo placens et hominibus. Consilium vero in eo vigebat totius patriae, et licet unicum ejus esset desiderium dissolvi et cum Christo esse, tamen precibus suorum evictus, imperii pacem et honestatem disponebat circumquaque.

44. Corbeiae Saxonicae initia et progressus.---Quibus insistendo pervenit Saxoniam cum hoc etiam certae rei negotio. Id autem negotii erat, quia ibi religionem theoricam aliquando ponere decreverat: ad quam statuendam per quemdam puerum, nomine Theodradum [(40) 1Kb] , a Saxonia Franciam a rege deductum, et monachum Corbeiae factum, locum aedificandi a parentibus ejus adeptus fuerat. Quo in [Col. 1060C] loco ecclesiam monachorum usibus aptam aedificare nonnunquam disposuit; sed quia locum non satis aptum intellexit, crepera semper dilatione intermisit. Quam dilationem protelavit usque ad Caroli mortem, et post Carolum usque ad exsilii sui relegationem. Exsilii autem tempore, quaeque sui juris fuere, qui prius accepit, in sua redegit potestate.

45. Sed habebat ibi quemdam in Christo filium prae omnibus sibi monachis familiarem, et univoce aequivocum. Hic ne subintraret aliquis alius, praedictum locum intercepit loco ejus. Et quia hoc eum prius noverat voluisse, gratia amoris ejus ex Corbeianis sumptibus cellam ibi coepit aedificare, coepit, nec perfecit, quousque sanctus ab exsilio remeavit. Cumque remeasset, ordinabat si quid ex suis exordinatum [Col. 1060D] fuisset.

46. Quo tenore Saxoniam modo pervenit, perveniens locum ex omni parte inspexit, inspectum omnino inutilem intellexit. Suspensus erat mente, quia coeptum religionis opus nolebat dimittere: et aptiorem non habens, hunc locum inhabilem videbat esse. Tandem ad regem se contulit, et ut locum aedificabilem sibi donaret petivit. Nec momento haesit ille, sed ejus religiosa gavisus voluntate, ubicunque inveniret, deliberavit sub ejus optione. Ivit, quaesivit, [Col. 1061A] invenit, renuntiavit: et accepta hilariter aedificandi potestate, insuper multis donatus donis regia largitate, dimissa cella, coenobium coepit aedificare.

47. Est autem locus super Wiserae fluvium, maximae amoenitatis et temperiei elementorum ita competens, ut constet creatus ab initio ad usus monachorum. Dilatatur siquidem in vallis planitie, figuratus in modum litterae. Habet denique versus orientem alveum, secus quem montem in facie porrectum; porro a meridie mons alius ex alveo egreditur, qui versus occidentem dilatato sinu tenditur: a septentrione autem alter pari situ e regione, quousque viam per medium dantes invicem se videantur copulare; atque ita vallis planissima in medio remanens, quasi alter paradisus jucunditate totius [Col. 1061B] temperiei apparet florens, hoc modo quantum coincidatur trianguli figuram exprimens.

48. Saxonum liberalitas in novam Corbeiam.---In hoc itaque loco construens ecclesiam cum officinis, exornat melioribus quos potest invenire monachis: monachos instruit moribus, locum facultatibus, et omnia omnibus quae praeceperat sanctus Benedictus. Vocat nomen loci Corbeiam, ut signo esset posteris, unde existendi sumpserit materiam, et Corbeiae Francorum sancit esse filiam. Et merito, quia quidquid erat, ab illa coepit ab ovo. Nec multum temporis fuit, quo facultate, tametsi non dignitate, matri se comparare potuit. Longe enim exhalante bono odore monachorum, quos Pater sanctissimus ex sinu matris adducebat filiae omnes electos, tanta [Col. 1061C] abundavit erga ecclesiam imperatoris et omnium optimatum largitas, ut prius deesset recipiendi quam dandi voluntas: tanta erga Patrem sanctum et ejus filios fervebat veneratio, ut mallent ecclesiam quam natos suos haeredes suorum ascribere.

49. Adalhardus rebus ponit modum.---At ille videns sufficienter attributum, quantum scilicet suppetebat, ecclesiae in praediis, in auro et in caeteris rerum, ponit modum recipiendi, et quotidiana praedicatione a cordibus subjectorum eradicat vitium concupiscendi. »Mortui, aiebat, debemus esse mundo, et vita nostra regnare cum Christo. Sed ecce multi, qui saeculo renuntiasse videntur, nimiis rebus abundantes iterum saeculo deservire inveniuntur. Quod quam sit absurdum advertite nobiscum. Alioquin [Col. 1061D] nihil nobis prodest nos exspoliasse propriis rebus, dicente Apostolo: Nemo militans Deo implicat se negotiis saecularibus (II Tim. II, 4). Non est nostrum ditari, unde alii inopes fiant, neque nostrum laetari, unde alii doleant. Simus sufficientia contenti, quibus debet esse sufficiens etiam paupertas Christi, qui dives, pro nobis pauper voluit fieri.«

50. Haec et alia praedicando saepe migrabat de Corbeia ad Corbeiam congaudendo, audiens scilicet, quia bonus odor essent in Christo. Laetabatur tam digna plantatione, et delectabatur in earum jam radicata unitate. Erant enim inter se communes et, quia junior sub eodem patre jam sororiabat, dilectissimae [Col. 1062A] sorores. Felix Pater tali filiatione! feliciores filiae tali paternitate! felicissimi filii, si permanserint in hac unitate! Ecce enim Pater migrat: deserit in mundo, non deserit in Christo, quos nutrierat. Adest tempus dissolvi et esse cum Christo, tempus moriendi in terris, et renascendi in coelo.

51. Febri corripitur.---Imminebat itaque solemnitas solemnitatum, illa scilicet solemnitas qua per incarnationis suae mysterium in sole posuit Dominus tabernaculum suum. Redierat a Saxonia in Galliam, ut, fundata filia in Christo, adventum Domini celebraret apud matrem Corbeiam. Jamque alter Simeon senex paraverat venienti Domino occurrere, et Regem regum procedentem de thalamo suis ulnis laetus suscipere: cum ecce triduo ante [Col. 1062B] Natalem Domini tetigit eum validissima febris, orante eo et flente juxta consuetudinem suam in basilica, medio noctis. Qui ita totis vigiliis una cum Fratribus perseverans psallebat cum eis, et psallendo flebat, usque ad lucem hostiam ubilationis in pectore Domino consecrans.

52. Obitum suum imminere declarat.---Prosequente autem luce, jubet fratres ad se convenire. Quibus coram positis, singulos monens de singulis, indicat instare tempus suae dissolutionis, et in commune perorat de pace et unitate secundum Deum futurae electionis. Et dicens Symbolum cum oratione, caeteris flentibus se commendans, retinuit illos cum quibus sibi erat agendum de rerum ordinatione.

53. Quid interim agat.---Cumque diatim magis [Col. 1062C] magisque languor crudesceret, ita providus omnia disponebat, ac si nihil mali ferret: praecipue laborans, ne pro taedio suae invaletudinis sancta solemnitas minus honoris aut obsequii haberet. Caetera vero non minus studebat ordinare, ne post se aliquid sub se imperfectum videretur remanere. Die igitur peracto qua potuit veneratione, quo summa divinitas humanitatem nostram dignata est suscipere, reliqui dies sibi profesti fuere, quia coepit in eo mortifera febris avidius morbescere. Quotidie tamen ad oratorium beati Marni veniebat, cujus privilegio amoris prae caeteris cum caeteris memoriam recolebat, ibique missas audiens sanctam communionem percipiebat.

54. Hildemanni adventu laetatur.---Interim audiens [Col. 1062D] eum aegrotare Hildemannus episcopus Belvacensis, quem ille monachum nutrierat, et eo sublimarat honore per concessum regis, nulla detinetur instantis festi celebritate: sed mutatis gaudiis patrem suum visitat infirmitatis compassione. De cujus adventu tanta gavisus est Pater sanctus alacritate, ut nisi ultima esset, poene oblivisceretur infirmitatem pro tanta consolatione. Reddidit Deo gratias, et illi, quod non sit fraudatus a desiderio sui. Desiderabat enim eum videre et inter manus ejus obire.

55. A quo et ungitur.---Et interrogatus si ab eo benedictionis oleo perungi vellet, erectis in coelum luminibus, omnimodis precabatur ut fieret. Vocatus episcopus adest, et statim quod petebat factum est. [Col. 1063A] Vix enim ex quo venit, absistebat ejus obsequio: sed locato ante lectum sediculo, semper assidebat coram eo. Quadam vero die cum paululum egressus cameram fuisset, et febricitans solus ille intro remansisset, Dei praesentia visitatus clamare coepit, cum praesul redisset: »Curre velociter, episcope, praecipio tibi, et osculare pedes Domini mei Jesu-Christi, quoniam ecce adest mihi.« Ad haec ille valde contremuit; et ignorans quo fret, haerens stetit: sanctus quoque se sub silentio recepit.

56. Ad suos verba facit.---Bis quarto autem Natalis, id est Circumcisionis die, alacrius coepit precibus Deo insistere, ut celebratis diebus tandem liceret eum hinc abire. Nec fuerunt preces sine voto. Peracto quippe mediae noctis spatio, praescius futurorum, [Col. 1063B] convocatos fratres adorsus est hoc modo: »O filii, fructus meae senectutis in Domino, explevi numerum, scitote quoniam hodie hinc ibo. Datum est mihi ingredi vias carnis universae, et ante conspectum Redemptoris mei apparere. Finitus est cursus certaminis mei: nescio quid accepturus sum praemii: sed succurrite mihi, quaeso, ut ego de vobis, et vos de me possitis gaudere in Domino.«

[Col. 1064A] 57. Seniores de se contulit. Viatico percepto moritur.---His dictis dedit licentiam ut exirent, retentis nonnullis quos urgebat ut ocius matutinos praevenirent. Quibus finitis Viaticum accepit; et accepto, in laude Christi lingua ejus obmutuit. Sed non defuerunt sibi linguae filiorum, scilicet quas erudierat in Dei laude. Quorum psalmis, orationibus et lacrymis ab hora prima commendatus Domino, circa horam nonam emisso spiritu perculit suos tristi deliquio.

58. Subsequitur vox animam Christo commendantium, et singultus voces interrumpent um. Quis enim non fleret, etiamsi de lapide natus esset? Plurimae res intercedunt, quae lacrymas elicere possunt. Stant filii orphani, et Corbeia mater eorum [Col. 1064B] vidua, quorum dolor et luctus penetrat etiam coeli palatia. Stant oves sine pastore: crescit dolor mutus sine voce. Ipse enim erat, bone Jesu, quem in toto ex omnibus solum abbatem reperi [(41) 1Kb] : ipse ab universis, quem alterius plusquam sua quaerentem inveni. Qu sicut mater amat unicum filium, ita quosque tenerrime diligebat, atque ut solidiora caperent invitabat.




[Col. 1063]
[MIRACULA S. ADALHARDI.]



LIBER PRIMUS MIRACULORUM Ab ipso S. Geraldo abbate scriptus



PRAEFATIO AUCTORIS.
[Col. 1063C]

1. Corbeiae laudes. Ecclesiae tres.---Corbeiae locus quantae fuerit apud priores nobilitatis, quicunque taceat, lapides clamant non solum ad aures sed etiam ad oculos posteritatis. Tres enim in ea principales habentur ecclesiae [(42) 1Kb] , in quibus corda fidelium sanctae Trinitatis confessio bene possit unire. Prima Petrum praefert piscatorem, secunda piscatis Evangelistam Johannem, tertia evangelizatis Stephanum protomartyrem. Pulcher ordo ordinatus utique a Deo. Non enim dixerim conditricem horum Baltildem reginam, sed ejus, ut omnium bonorum, inspiratricem Spiritus sancti gratiam.

2. Corbeiae situs et amoenitas.---Proinde situs est salubris et valde decens, totius utilitatis amoenitate [Col. 1063D] florens, usibus monachorum, utpote ad hoc quaesitus et inventus, omnino conveniens. Ex uno latere Somma fluvius praeterfluit, ex altero concurrens Corbeia fluviolus vocabulum loco tribuit: sed illico cadens in Sommam, ubi dat, ibi perdit. Sicque pratis, aquis et campis longe lateque patentibus, similis et dissimilis habetur Saxonum Corbeiae, illius cujus cum ista rector et fundator exstitit sanctus Adalardus.

3. Cujus expeditis superius gestis et moribus vitae, [Col. 1064C] sequitur nobilis materies ejusdem mortis pretiosae Siquidem sepultus apud ecclesiam Petri principatu principalem, medio jacuit loco, ante gradum cancelli inferiorem. Signo est epitaphii lingua, sed non sepulturae fit similitudo alia. Ibi diu redit cinis in cinerem, carnis exspectans cum electis resurrectionem: donec illa generatio generationem pene integram generaret, et omnes lateret praeter litteratos, ubi tam felix thesaurus requiesceret. Latuit diutius sepultura, ut reliquum terrae calcatur ab omnibus: nemo transeuntium, nemo orantium est adversus. Tandem discretor meritorum volens notificando magnificare sepulturam, per sepulti meritum tale fecit servum suum glorificandi initium.



CAP. I. Mira sepulturae ejus manifestatio, per eum qui pedibus haesit pavimento.
[Col. 1064D]

4. Suffragia sanctorum, quibus tantae ecclesiae florent, quidam oraturus venit: et quia sic ordo exigebat, in primis principem Apostolorum requisivit. Quaesivit Petrum, et invenit sanctum Adalardum: invenit latentem, sed latendo regnantem. Inscius enim se prosternens super tumulum confessoris, aures supernorum sibi conciliabat, quibus poterat precibus et votis. Oravit, et est auditus; surrexit; nescio si exauditus. Cumque signato vultu [Col. 1065A] discedere voluisset, pedibus haesit pavimento, ac si clavis confixus fuisset. Stupuit miser, stupendo coepit clamare miserabiliter: et quia pedes non poterat, vultum circumferre lacrymabiliter. Novitas rei plures cogit ad tumulum; monachos in primis stupentes, mirantes; sed gaudentes novitate signorum; hominem videlicet non se posse movere, et tamen stare sanum. Interrogabat illos si quis ibi requiesceret, et interrogatur ab illis si qua criminis conscientia torqueretur. »Scio, ait, domini, quia peccator sum homo; sed succurrite mihi, quaeso, hinc precibus, hinc consilio.« Fit utrumque actutum, oratur ab his: ille rem doctus vovet votum sancto, scilicet Adalardo, fabricandi tumulum. Sicque a semetipso ligatus, a quo tenebatur, sine mora est [Col. 1065B] solutus. Oritus utrisque laetitia, illi discedendi licentia, monachis patroni sui magnificentia. Nec defuit sancto ligandi solvendique praemium. Rediens enim ille decentem fabricavit tumulum, statuens insuper omnibus diebus vitae suae solvendi census diem anniversarium.



CAP. II. De muliere contracta, et per sancti meritum a Deo curata.

5. Haec igitur ligatio multorum posthac fuit solutio. Ex hac enim famosa occasione locus multa coepit frequentari veneratione. Conveniunt sani et debiles; illi animae, isti salutem corporis quaeritantes. Inter quos contracta quaedam semper adjacens sepulturae, vim viro Dei quodammodo videbatur facere. Non nox, excepto primo conticinio, eam [Col. 1065C] excludebat; non dies, nisi quando corpus alimentis recreabat. Vocabatur autem Ulfiardis: et ideo semper ita praesto, quia incola erat Corbeiensis: adeo contracta, ut magis incederet portantium pedibus, quam suis. Quod si deessent portitores, non bipedem gradientem, sed quadrupedem scabellulis repentem putares. Deerat caetera spes salutem recuperandi, excepta post Deum miseratione sancti Adalardi. Quadam igitur nocte, sicut solebat veniens ad tumulum, terram capite, sed precibus petebat coelum. Sedebat post orationem, quia stare non poterat: candelam tenendo, lacrymis et miseria sui psallentium visus monachorum in se convertebat. Multiplicabat orationem, quia non alius, sed suam quaerebat salutem. Tandem adfuit divina miseratio, [Col. 1065D] quia interfuit amissi sui intercessio. Auditus nervorum crepitus, nervis ad nervos, juncturis ad juncturas resilientibus. Sentiens mulier salutem per sancti Adalardi intercessionem, vocavit ad se bajulam suam retro eam residentem. Adit illa vocantem, et dicto citius invenit sanam et erectam stantem. Mirantur qui aderant, eadem petentes, jamjamque salutis suae redduntur certiores. Monachis quoque tanta accessit exsultatio, ut pro laude servi, Domini laudum fieri videretur eis interruptio. Sed intererat matutinis abbas Ingelramnus [Col. 1066A] [(43) 1Kb] , qui eo tempore caeteris philosophabatur altius, quemque hujus signi testem non sors miserat, sed cujus gregis pastor erat sanctus Richarius. Ante quem accedens Corbeiae abbas Heribertus, innuit manu: silentium quippe sibi indixerat sanctus Benedictus, si interruptis matutinis hymnum cantaret, Te Deum laudamus. Abnuit ille, matutinos innuit finiri debere: sicque rem laudibus omnes celebrare. Factum est, mulier laudantibus interest, ipsaque suae salutis lingua scientibus et nescientibus facta est. Omnibus quoque nota Corbeianis contracta, integram dat fidem miraculo sana.



CAP. III. De manuum mulieris curatione, meritis sancti confessoris et intercessione.

6. Mulier quoque erat in ipso coenobio Corbeiae, quae cum varia corporis laboraret infirmitate, ita [Col. 1066B] digiti haeserant palmae radicibus, ut omnino destituta esset officio utriusque manus. Cujus contractionis spem ex integro ponens in sanctum Dei, cujus clementia multos infirmorum saepe videbat ab ipso mortis periculo revocari; quotidie veniebat ad tumulum, et inter reliquos infirmos, Dei et sancti Adalardi implorabat auxilium. Cumque multos multoties videret sanos recedere, quibus ipsa prior et intentior satagebat accedere; nullam inde incurrit desperationem, sed magis animabatur ad petitionem. Imputabat enim peccatis suis quod minus efficax esset suae petitionis. Petivit ergo et accepit: quaesivit et invenit; pulsavit et intravit. Et quia non destitit, ut Chananaea, salva facta est in [Col. 1066C] fide sua. Cum enim diutius misericordiam sancti implorasset, et quotidie adjacens ejus tumulo implorationis effectum exspectaret, tandem prima Dominica passionis Dominicae, quod diu quaesierat feliciter meruit invenire. Stans quippe intenta mente ante tumulum, ubi sanctum corpus erat tumulatum, inter preces et lacrymas coepit extendere nodos digitorum. Redditur libertati utriusque manus vola, jam quaeque involare et revolare potest utraque palma. Redeunt ad officium manus: restituitur sospitati, quod infirmitate laborabat corpus. Sicque glorificatio sancti, Te Deum laudamus canendo refertur ad laudem Dei, et ut omnia referantur sub testimonio, testis est idoneus tunc quidem puer, sed postmodum abbas Fulco, qui onus et [Col. 1066D] honorem Corbeiae sortitus est Richardo abbate humanis exempto.



CAP. IV. De elevatione sancti et succensione templi, et periculo regni.

7. Sed de his hactenus: modo dicendum qualiter sit celebrata elevatio ejus. Ea tempestate plura incommoda Corbeiae, sed regno Francorum plurima contigit irruisse. Corbeiae enim principale templum Sancti Petri, diaboli invidia igne succenditur: omnis pene Gallia famis periculo addicitur. Fungebatur vice sua in regno Francorum rex Rotbertus, [Col. 1067A] Corbeiae vero vice Christi abbas Richardus: uterque feliciter; nisi cum isto ignis, cum illo fames septem annis regnasset atrociter. Tot quippe populos neci dimittebat esuries, ut non pollice, sed ense viderentur rumpere fila sorores. Haec autem lues morientium, cum caeteras nimis, maxime partes vexabat Ambianensium.

8. Qua compulsi necessitate, statuunt sibi remedium citius providere; Deum scilicet, quem multimodis malis offenderant, aliquibus bonis placare. Visum est siquidem hanc ultionem ideo sibi superponi coelitus, quia pacem nunquam servaverant, quam unice diligit et diligi jubet Dominus. Talis quippe consuetudo naturaliter innata est regno Gallorum, ut praeter caeteras nationes semper velint exercere [Col. 1067B] rabiem bellorum. Sed quid modo? non necesse est velle mori in bello, quia catervatim moriuntur famis et pestis gladio. Non potest mundus ferre iram Judicis: initur consilium cum Ninivitis. Una conveniunt pax et justitia: jamjam placet redire Saturnia regna. Superest desperatis unum ex omnibus consilium, ad placandam scilicet iram superni Judicis requirere suffragia sanctorum. Requiruntur reliquiae: ad reliquias ut quaeque loca sibi adjacent conferuntur, ibique pacis inviolabile pactum confirmatur. Ita Ambianenses et Corbeienses cum suis patronis conveniunt, integram pacem, id est totius hebdomadae decernunt, et ut per singulos annos ad id confirmandum Ambianis in die festivatis sancti Firmini redeant, unanimiter Deo repromittunt. Ligant se [Col. 1067C] hujus promissionis voto, votumque religant sacramento. Fuit autem haec repromissio, ut si qui disceptarent inter se aliquo discidio, non se vindicarent praeda aut incendio, donec statuta die ante ecclesiam coram pontifice et comite fieret pacificalis declamatio.

9. Quam gratum vero hoc consilium foret Domino dominorum, luce clarius demonstravit conventus qui ibi erat sanctorum. Ea quippe die probavit Corbeia quanti essent apud Deum meriti patronorum suorum suffragia. Quorum in parte semotis reliquiis, ubi videlicet placuit abbati et monachis, quotquot illuc debiles oratum venerunt, sani et incolumes absque mora effecti sunt. Sicque composita pace redierunt ad sua quique. Exinde hujuscemodi [Col. 1067D] fama ita longe lateque coepit vulgari, ut Corbeia merito duceretur altera Roma appellari. Praesentes denique et absentes, vincti et carcerales, [Col. 1068A] invocato nomine Corbeiensium sanctorum, sine mora sentiebant sancti Petri principatum.

10. Cum ergo fama tanti boni de die in diem clareret lucidius; placuit auctori horum locum magnificare nobilius, beati videlicet Adalardi merita demonstrando, cujus corpus sepulcrali adhuc tegebatur tumulo. Tegebatur autem in templo, quod erat igne combustum: Fratres vero ad vicinam Sancti Johannis evangelistae transierant ecclesiam cum reliquiis sanctorum, ubi qualiter et quibus se revelavit, ad sepulcrum quoque post elevationem ejus quam gloriose Deus eum magnificavit, dicendum quidem est: sed de his prius, de illis autem posterius.



CAP. V. Quibus signis animatus sit abbas Richardus ut levaret sanctum corpus.
[Col. 1068B]

11. Quidam presbyter, nomine Himoldus, secundum suum propositum satis bona fama potitus, commorabatur in praedicto monasterio Sancti Joannis evangelistae, quia aedituus habebatur ejusdem ecclesiae. Cui nocte quadam in horamate [id est in visione] se idem confessor offerens, secumque eum per combusti templi diversoria ducens, multa mira et stupenda illi insinuavit, quae ille insomnis redditus multis narrare dignum duxit. Vidit enim inter caetera quasi hominem quemdam nebulosum, deformis staturae, nigrum, squalidum, pannis et annis obsitum, qui maxillam inclinans super manum totus erat, ut ita dicam, non dolentis, sed doloris signum. Super quo presbyter somniando in multis requirens sanctum [Col. 1068C] ductorem: »Quis est iste, inquit, domine, qui tantum deducit dolorem?---Hic est, inquit sanctus Adalardus, daemon ille, cujus sola voluntas est cuncta ad perniciem trahere, quique hoc sacrarium ignis pessumdedit edacitati. Quia vero praeter spem nunc cernit sibi evenire, optimos videlicet coenobitas ad restaurandam elegantius, quam prius foret, domum Dei omnino satagere; ideo quanto vides dolore se afficit, et super hoc dolet quod vos laetos efficit.« Ad haec presbyter stupefactus et stupendo expergefactus, non est effectus surdus auditor, sed visionis suae veridicus praedicator.

12. Sicque istis, et anterius dictis, et multis saepe patentibus signis visum est abbati Richardo felicis [Col. 1068D] memoriae, quod Deus volebat et volendo monstrabat, negligentia sua non differre. Unde missis legatis accipere benedictionem a Joanne papa, qui tunc temporis vicarius sancti Petri [(44) 3Kb] habebatur [Col. 1069A] Romae pontificali hierarchia, non solum est permissus, sed etiam apostolica jussione jussus, quod libenter fecisset et injussus. Et quia aberat episcopus Ambianensis Fulco, quem ex fratrum consilio abbas huic praeviderat interesse mysterio, accersitur Drogo Tervanensis, totius bonae famae testimonio praedicabilis. Cum quo postquam ministri dupliciter, cordis scilicet et corporis, habitudine apparantur, sanctum corpus VI Idus Octobris de sepulcro levatur, et manibus praesulis seu abbatis exspectantibus populis adorandum praebetur. Claudi, surdi, muti, manci et caeci confestim sanantur. Densatur cuneus accedentium: non est numerus oblationis fidelium, utpote ubi prius deest locus, et tempus, quam intentio offerentium. Exinde ergo titulus confessoris cum caeteris [Col. 1069B] Corbeiae patronis inscribitur, cum quibus usque ad praesentem diem Corbeiam tuetur et semper tuebitur. Celebrata est autem haec sancti corporis elevatio anno ab Incarnatione Domini millesimo quadragesimo [(45) 1Kb] , indictione VIII, Romanis Conrado, Francis imperante Rotberto.



CAP. VI. De muto et surdo ante sancti confessoris sepulcrum sanato.

13. Nec praetereundum oblitteratione qualiter eum Deus dignatus est post haec glorificare, sicut didici ab eo ipso qui ea gavisus est glorificatione. Vigilia erat celebritatis illius, qua per passionem crucis coelos ascendit claviger aethereus. Omnis via in circuitu videbatur venire Corbeiam (tanti fecerat Petrus Corbeiae suae gloriam), aliqui oratum, aliqui [Col. 1069C] mereatum, aliqui relevatum, quia combusta erat illa, quam super talem petram Christus fundavit ecclesiam. Inter quos adductus est quidam puer, Rogerus nomine, cujus loquendi et audiendi usum reservaverat natura sancti Adalardi clementiae. Lustratis parentes caeteris orationibus sanctorum, hora prima die festivitatis venere ad tumulum, quem cinere suo sanctus Adalardus fecerat gloriosum. Erat autem tumulus in templo ignis deserto combustione; corpus vero cum caeteris honorabiliter locatum in ecclesia Sancti Joannis evangelistae. Orant genitores pro se et pro filio, sanctum Petrum saepe, saepius sanctum Adalardum invocando: adfuit uterque, imo Deus propter utrumque. Puer enim recuperata salute coepit eos qui aderant alloqui et [Col. 1069D] audire. O supernam dignationem! Et ne aliquis condonaret [Col. 1070A] caeteris, quod Deus singulariter donaverat sancto Adalardo, facta est haec non ante corpus, sed ante tumulum miseratio. Nuntiantur haec abbati et monachis: augetur laetitia festivitatis, festina processio orditur, sanctus Adalardus sequente populo circumfertur, venitur ad tumulum, ibi cantant, Te Deum laudamus hymnus oratur, de re gesta paululum peroratur, sicque abitur.



CAP. VII. De surdo et muto, manibus et pedibus et toto corpore contracto, et super tumulum sanato.

14. Alter quidam erat in Normannia, nomine Gislebertus, non solum natura corporis, sed etiam humana effigie pene destitutus. Erat enim contractus toto corpore, curvus, retrorsum reflexa facie, surdus etiam et mutus, reservatis tantummodo oculis, [Col. 1070B] quibus miseriam suam posset videre. Delatus est a suis Corbeiam, ibi diu stetit fratrum cum reliquis suscipiendo eleemosynam. Tandem post multum temporis a sancto Adalardo monitus est in somnis, ut statim quando surgeret, ad sepulcrum suum oratum iret. Evigilans ergo ire volebat; sed licet a sancto jam visitatus, minime ire valebat. Et quia saepe videndo instructus erat signis monachorum, innuit ut se juvarent his qui erant secum. At illi compatientes ejus miseriae, ferebant eum ubi sanctus jacebat cum reliquis, versus ecclesiam Sancti Joannis evangelistae. Ille autem nutu eos avertit, et versus sepulcrum ire convertit, ut nulli dubium esset, a quo visitatus fuerit. Tulerunt illico et deposuerunt coram tumulo. Ibi paulisper jacuit, [Col. 1070C] oravit et exoravit: virtutem sensit, surrexit, gratias reddidit, sanus recessit.



CAP. VIII. De Ambianensium indignatione, et muti et surdi curatione.

15. Adoleverat etiam inter Ambianenses et Corbeienses nova quaedam religio, et ex religione pullulaverat consuetudo, quae etiam reciprocabatur omni anno. Octavis denique Rogationum ab utrisque partibus conveniebatur in unum: ibique conferebantur corpora sanctorum. Solvebantur lites, ad pacem revocabantur discordes, mutabantur a populo orandi vices. Decreta utriusque loci renovabantur, populo perorabatur, sicque redibatur. Sed procedente tempore, coepit aliquando res ipsa usu vilescere, [Col. 1070D] et irreverentia fieri ex multa veneratione. [Col. 1071A] Uterque siquidem sexus cachinnis et lusibus intendere, ordiri choreas, et irreverenter agere: et sic pene omnes corpora sanctorum negligere. Displicuit res illa bonis, et maxime monachis.

16. Praeerat abbas Richardus Corbeiae, abbas utique beatae memoriae: qui cum talia fieri cerneret pluribus annis, aliquando cum processuri essent, fratribus convocatis: »Timeo, inquit, sanctos qui solent ferri offendere. Videtis enim singulis annis quantum fiat eis irreverentiae. Sed si vobis videtur, in cubilibus suis requiescere sinantur.---Non ita oportet, inquiunt fratres, quia venturi cum suis, si nos aliter occurrerimus, superbiae deputabunt Ambianenses.---Fiat, inquit abbas, sicut vobis videtur: sed si vultis, sanctum Adalardum deferte, quia nullus [Col. 1071B] aliorum circumferetur.« Fit ratum quod jusserat; nemo quippe contradicere poterat, imo Deus ita disposuerat: sicque sanctus Adalardus, quasi indignior caeteris, excipit injuriam, quam pro caeteris jussus erat. Exitur ad processionem: venitur ad statutam indictionem [(46) 1Kb] . Occurrunt Ambianenses cum sancto Firmino, Corbeienses cum sancto Adalardo: utque simul perveniunt, antiphonas ex more imponunt. Subsistunt ex utraque parte, et orant debita religione: sed ex brevi ignorantia grandis aliquando acquiritur gratia. Fuerunt enim aliqui ferentes indigne, quasi monachi caeteras sanctorum reliquias, sancti Petri scilicet et sancti Gentiani, dedignati fuissent illuc deferre. Revera tamen non erat omissum alio ex consilio, nisi, ut praescriptum [Col. 1071C] est, pro irreverentia quae fiebat eis a populo. Sed multi multa loquuntur, dum qualiter se res habeat a multis nescitur. Monachi itaque sancto Adalardo cominus decenter locato, ea qua debent diligentia assistunt patrono suo. Populus Corbeiensis ex more agit, sanctum Firminum muneribus donat, oratione petit. Sanctus Adalardus positus e regione non ea frequentabatur qua dignus erat veneratione. Nemo apud eum orabat, nemo aliquid ab eo petebat: et tamen nondum petitus jam dare disponebat.

17. Non tulit itaque Dominus dejectionem servi sui, sed per cujusdam relevationem statim ostendit praesentibus quanti essent apud se meriti. Exaltavit electum suum, et magnificavit prae omnibus, qui [Col. 1071D] delati fuerant ante eum. Quidam enim Retbertus [f. Rotbertus], sicut monitus erat in somnis, veniens cum Ambianensium populo, minister scilicet cujusdam Roculfi ex castro Aliniaco, videntibus cunctis juxta feretrum coepit orare, et eo attentius, quia privatus erat omnino auditu et voce. Suffundebatur lacrymarum imbre, exprimebat gemitu et capitis nutu quod nequibat voce, quasi sanctum sibi colloquentem videret, ita appetens loquaci corde. Intendebant omnes in eum, ipse autem in neminem: [Col. 1072A] sed stabat percutiens pectus, et exosculans feretrum. Tandem respexit eum divina clementia, ut per eum ostentaret sancti confessoris sui merita. Cumque paulisper in se sensisset virtutem Dei, diu multumque oscitans coepit in vocem inniti. Movebat multos ad pietatem, plures etiam usque ad lacrymarum effusionem. Totis autem viribus in vocem enitens, iterum per nares, per os, et per aures expectoravit sanguinis fluvium, qui totum guttatim respersit feretrum. Et sic emissa voce, erupit in hoc quod prius volebat, et non poterat proferre: »Deus, adjuva me, inquiens, et tu, sancte Adalarde!« Haec fuit prima vox recuperata salute: statimque omnes currere, et ipse coepit vix subsistens quasi ebrius talipedare. Sed recipitur et leniter sessum componitur: [Col. 1072B] interrogatur; virtutem in se factam exponendo confitetur. Laetatur uterque populus, et referunt laudes uterque ordo et sexus. Nulla insidet dubitatio, ubi tamen manifesta facta est curatio. Erat sane maxima materies credendi, persona videlicet ipsis cum quibus venerat Ambianensibus nota, quae receperat usum loquendi et audiendi. Ipse quoque Roculfus, cujus erat minister, testimonium perhibebat fideliter. Deus etiam qui fecerat miraculum, reliquerat evidens credendi signum: et sanguis qui resperserat feretrum, ab omnium cordibus extergebat infidelitatis venenum.

18. Ipsis etiam Ambianensium clericis quam certa res fuerit hinc perpenditur, quod ab uno eorum in [Col. 1072C] eminentiorem locum statim ascenditur, et de ipsa re et de caeteris aliquantisper ad populum peroratur. Insonant voces dignae laudis, crescitque tumultus tantae exsultationis. Fit inaccessibilis circa corpus frequentia, funduntur preces, offeruntur munera, imponitur laus Te Deum laudamus, personat in eo uterque ordo et sexus: sicque sanctos ab injuria vindicat sanctus Adalardus, quam pro eis accipere fuerat missus.

Rebus itaque compositis solvitur conventus, et orditur monachica processio, refertur ad propriam sedem: sequente etiam Ambianensium populo. Respondent campi in ejus laude: occurritur ei a vicinis digna veneratione. Quidam vero ex monachis praeeuntes ad ecclesiam, albis et cappis induti cum [Col. 1072D] reliquis sanctorum pignoribus exierunt ei obviam. Cumque simul ecclesiam hymnizantes repetissent, et corpus sancti Adalardi super altare posuissent, iterum ille qui sanatus fuerat ante corpus in pavimento se prosternens, gratias referebat, sanguinem rursus per aures, per os et per nares emittens. Resonat tota ecclesia vocibus gavisoriis: nemo in ea cessat a laudibus et hymnis. Nec immerito; tali enim honore dignus est, qui honorari dignatur a Deo.



LIBER SECUNDUS MIRACULORUM Scriptus ab anonymo saeculi XII.
[Col. 1073]


PROLOGUS AUCTORIS.
[Col. 1073A]

1. Virtutes et miracula, quibus in praesenti sanctos suos illustrare dignatur operationis divinae potentia, quoties apparent, dignum est posteris transmittere litterarum notitia: ut corda ipsorum ad laudandam Dei virtutem excitentur, et ad exhidendum honorem reliquiis sanctorum magis accendantur. Unde virtutes aliquas breviter adnotamus, quas nostris temporibus patronus noster, sanctus scilicet operatus est Adalardus, imo per ipsum operata est divina virtus. Quas quidem oculis nostris non perspeximus, sed fidelium virorum qui viderunt et praesentes interfuerunt relatione didicimus, quorum relationi plena fides est exhibenda; quippe quos commendat sanctitas morum, et aetatis reverentia. Non enim eis salutis commodum, nec sancto gloriae cresceret augmentum, si modo aliquibus astrueretur mendaciis, quem constat multis antea glorificatum miraculis. Sicut autem ab eis accepimus, [Col. 1073B] ita et prosequendo referimus.



CAP. I. Causa cur sanctus Adalardus asportatus sit in Flandriam.

2. Henricus igitur rex Francorum, qui patri suo Rotberto successerat in regnum, sororem nomine Adelam habuit, quam Flandrensium marchioni, Balduino scilicet seniori, nuptiali copula conjunxit, et ei Corbeiam quae regno suo adjacebat, pro dotali munere cum aliis pluribus concessit. Pro hac autem conjunctione rex et comes foedus inter se inierunt, et magna inter eos viguit amicitia, quoad vixerunt. Sed quia, sicut a quodam philosopho dicitur, Amicitia saepe exhaeredatur; postquam uterque, rex scilicet et comes, mortali concessit naturae, inter filios eorum Philippum scilicet regem, et Rotbertum comitem foedus ruptum est amicitiae. Philippus autem rex reputans sibi detrimento esse, quod regnum suum quasi diminutum esset privatione Corbeiae, quam pater [Col. 1073C] ejus, sicut supra diximus, in matrimonio dederat sorori suae, ipsam Corbeiam cum regali pompa intravit, et sibi sicut regi fidelem securitatem opidanos jurare coegit.

3. Quod postquam comiti Rotberto compertum fuit, injuriam sibi factam moleste tulit: quam quia sicut ira exigebat, ad praesens in regem vindicare non potuit, in Corbeiensem ecclesiam non tale quid meritam retorsit. Nam ejus villas et praedia per terram suam late diffusa statim invasit, et fratribus inibi Christo militantibus quae vestimentorum eorum usibus deputata erant, denegavit. Unde Fulco abbas, qui tunc temporis ecclesiae Corbeiensi praeerat, et fratres non modice turbati, querimoniam lacrymabilem coram regis praesentia fuderunt, et super hoc ejus consilium et auxilium imploraverunt. Sed cum aut impossibilitate aut incuria regis nulla eis fieret recuperatio perditorum, magnumque damnum perpessi fuissent, suis carendo redditibus fere per biennium, quid facto opus esset cogitantes, super his [Col. 1073D] animo fluctuare coeperunt. Tandem in Domino tanquam in portu jactantes cogitatum suum, anchoram suae salutis in ipso fixerunt. Nam fuit eorum commune consilium ad divinum confugere auxilium, sanctumque comiti praesentare Adalardum, ut comes ejus praesentia flexus, ei et sancto Petro suum restitueret allodium.



CAP. II. De asportatione sancti in Flandriam, et quod in adventu ejus apertae sunt fores ecclesiae.

4. Igitur sanioris consilii fratribus qui sancto comitarentur electis, et omnibus quae itineri necessaria essent paratis, cum magno honore, ut decebat, iter arripientes pervenerunt in Flandriam, de Dei misericordia et sancti merito non desperantes. Fama [Col. 1074A] autem praeeunte comes sibi sanctum a fratribus praesentandum audierat, et ne illis alicujus ecclesiae pateret introitus interdixerat, existimans taliter nullum ad se ab illis posse fieri accessum. Sed secus ac ratus res habita est. Nam tendentibus illis ad villam quae dicitur Curba, ubi Sancti Petri jure haereditario habetur ecclesia, presbyter secundum comitis praeceptum obseratis ecclesiae foribus, secessum occultum, ne posset inveniri, petierat cum clavibus. Tandem ad ecclesiam pervenitur, claves requiruntur, presbyter circumquaque quaeritur, sed quaerentibus facultas inveniendi denegatur. Mirum dictu! fidelem quaerens auditorem, dum aliqua mora fieret quaerendo templi sacerdotem, illico sponte sua confractis seris, dissilientibus repagulis, patuerunt fores ecclesiae, et sancto cunctisque eum comitantibus se pervias praebuere. Non magica, non ars ibi operata est mechanica: sed ad ostendendum sancti Adalardi meritum, virtus apparuit coelestis [Col. 1074B] in apertione valvarum. Ecce alter in hoc facto Petrus; sanctoque Petro, cui commissae sunt claves regni coelorum, in tali miraculo comparandus. Sancto etenim Petro de carcere per angelum liberato porta ultro patuit ferrea: isti similiter de carcere, id est, de carnis ergastulo per angelum consilii jam educto, cesserunt ultro dura portarum robora. O stupenda dignatio! gratiam meruit a Domino, quae coelesti concessa fuerat clavigero. Jure etiam in aliena terra patuit illi sancti Petri ecclesia, qui apud Corbeiam hospitium sortitus sancti Petri ecclesiam, quasi pro contubernali foedere, ad requirenda ejus bona fungebatur legatione. Taliter in ecclesia prius inaccessa sanctus defertur, populus utriusque sexus qui convenerat prosequitur; laudes cum vocis cordisque exsultatione a monachis et clericis divinae majestati referuntur, populis applaudentibus, et gratias Domino referentibus.



CAP. III. De eo quod comes reddidit ei omnia quae abstulerat.
[Col. 1074C]

5. Sequenti die inde asportatur, et ad quaerendum comitem acceleratur iter. Ubicunque autem sancti audiebatur adventus, a longe pro jam divulgato miraculo immensae multitudinis populorum ei fiebat occursus. Nec solum jam ei contra praeceptum comitis januas ecclesiarum aperire certabant, sed etiam tam ecclesiasticae quam saeculares personae, ut sanctus in ecclesiis inferretur, postulabant, magis divinam quam comitis incurrere timentes offensam. Audientes autem fratres comitem in pago Tornacensi circa Schelmas (Schlin) oppidum, quod obsidione militum cinxerat, commorantem, illuc iter flexerunt, et quo coeperant tandem pervenerunt. Quem cum sibi comes audiret deferri, ejus praesentiae se subtrahere festinavit. Tunc principes qui lateri ejus solebant assistere, et in quorum consilio ejus omnis pendebat dispositio; super hoc coeperunt eum arguere, dicentes quia nihil ei prospere cederet, [Col. 1074D] quandiu sanctorum ecclesias suis rebus spoliaret. Consulebant autem illi ut sancto cum humilitate occurreret, et quidquid erga sanctum deliquerat, emendaret. Quorum prudenti consilio comes acquievit, et humiliter sancto obvius processit. Videres alium regem Ninivitarum de suo solio descendisse, pedibusque nudis prae humilitate incedentem, honorem suum deposuisse: cum tanta devotione, militum stipante caterva, comes ad feretrum sancti accessit, et sumpto manibus suis gestatorio, militibus onus ejus leve certatim alleviantibus in ecclesiam haud longe positam tulit. Ibi quidquid Corbeiensi ecclesiae abstulerat, coram primatibus suis in praesentia sancti reddidit: et quidquid erga [Col. 1075A] sanctum Petrum et sanctum Adalardum deliquerat, emendavit, postulans per eos sibi a Domino indulgentiam impetrari. Fratres vero vice Domini, qui cor contritum et humiliatum non despicit, sanctique Petri, cui data est a Domino potestas ligandi atque solvendi, eum absolverunt; et eum gaudentem suisque orationibus commendatum ad obsidionem oppidi remiserunt. Inde non ingrati divinae misericordiae, qui gratiam comitis meruerunt sancto Adalardo mediante, immensas laudes Deo altissimo retulerunt, cujus auris, quam precibus pulsaverant, praeparationem cordis eorum audierat.



CAP. IV. De eo quod comitissa voluit eum retinere.

6. Sic non cassato itineris labore laetati, cum sancto arripuerunt iter remeandi. Sed intervenit eis aliqua turbationis molestia, ut major subsequeretur laetitia. Contigit enim ut ad oppidum quod dicitur Insula (l'Isle), pervenirent, et sanctum Dei [Col. 1075B] in ecclesia Sancti Stephani protomartyris, quae ibi habetur, deferrent. Illis diebus apud idem castrum Adela comitissa, de qua supra mentionem fecimus, morabatur; dum ad obsidendum praefatum oppidum Schelmas comes, scilicet filius ejus, occuparetur. Quae cum audisset adesse sanctum Dei confessorem, gavisa est valde sibi esse oblatam retinendi illum opportunitatem. Accersitis igitur monachis, inter alia quae protulit verba, dixit eis: »Sciatis, Domini mei, sanctum Adalardum communis generis consanguinitate mihi esse proximum, et ideo ut honoris gratiam paret mihi in coelis, volo ejus honorem sublimare in terris. Unde sedet mihi in animo eum retinere in hac terra, quia ad exsequendum quod volo magis hic ero idonea. Aut enim ei novam construi faciam ecclesiam, quam immensis opibus ditabo, deputatis monachis aut clericis, qui serviant sancto; aut in Blandiniensi monasterio, quod in honore sancti Petri apostoli situm est in castro Gandavo, [Col. 1075C] faciam eum deferri, ubi prae omnibus sanctis qui ibi habentur, faciam ei honorem exhiberi. Interdico itaque vobis, ut eum ab ecclesia Sancti Stephani non dimoveatis, sed ad locum vestrum redeatis; ni potius cum eo remanere placeat vobis.« Denique praecepit portas obseratas, et exitus viarum adhibitis custodibus observari, ne in noctis silentio clam sanctus posset asportari.



CAP. V. De eo quod per medios vigiles sublatae sunt sanctae reliquiae.

7. Quid jam monachi facerent? In aliena terra positi suorumque auxilio destituti obviare non poterant comitissae potestati, ut in asportatione sancti aliquam violentiam inferrent illi. Illico ad sanctum reversi sunt Adalardum: et extra spem positi deliberabant, quid potius eis esset faciendum. Consilium autem super hac re quaerentes, tales inter se conquerendo proferebant voces: »Quid faciemus? quo divertemus? ad nostros sine sancto Adalardo [Col. 1075D] reditus nobis non est necessarius: quia forsitan aut nos expellent, aut (quod turpius est) lapidibus obruent. Denique nos non reverti prohibet improperium et dedecus, quia nobis non revertentibus tantum damnum imponent nostrae assensioni nostrisque machinationibus. Caeterum quamvis absque sancti repraesentatione gratiam eorum possimus habere, ejusdem Patris nostri ablatio, nostrae matris ecclesiae fiet desolatio. Ipsa enim mater nostra, quae nos tanquam filios in suo fovit gremio, relinquetur sicut umbraculum in vinea, et sicut tugurium in cucumerario.« Taliter prius navicula cordis eorum turbabatur in mari: et dormiente in eis Christo, quia dubitabant, coeperunt mergi. Sed cum clamassent, »Domine, salva nos, perimus,« illico excitatus est Dominus, ventisque imperavit et fluctibus.

8. Illis autem consilium capientibus coelitus inspiratum est, ut intempestae noctis silentio expositas de feretro sancti confessoris reliquias tollerent, [Col. 1076A] et cum illis fugae praesidio sibi suisque consulerent. Quod et ipse Salvator fecisse, suosque ut idem facerent legitur admonuisse: Cum vos, inquit, persecuti fuerint in unam civitatem, in aliam fugite, licet figuraliter possimus intelligere. Cunctis igitur per villam somno occupatis, monachi requiem suis denegarunt oculis, opportunitatem quaerentes perducendi ad finem quae inerant illorum animis. Media autem nocte ad thecam argenteam, qua pretiosus thesaurus tegebatur, accesserunt, ipsumque audacibus, ut ita dicam, sed fidelibus manibus exposuerunt. Denique ipsum super aurum et topazion pretiosiorem, omniumque aromatum fragrantiam suo odore vincentem, in mundo pallio, postea in byrso cervino involverunt: et uni eorum, domno videlicet Everardo, qui ad hoc sagacior videbatur, asportandum commiserunt. Qui caeteris cum scrinio sancti remanentibus, de commisso sibi thesauro sollicitus non modice animo angebatur, qualiter [Col. 1076B] propter vigilum excubias civitatem egrederetur. Dumque totus in hoc studio esset positus, illuxit matutinalis hora, qua expulso vesperi luctu Christi resurrectione demoratur laetitia. Tunc Christus qui est verus Sol justitiae, depellens tenebras erroris et tristitiae, ostendit illi tramitem salutis et laetitiae. Nam eadem hora obtulit se illi quidam monachus, quasi missus a Domino, quem Remensis civitatis archiepiscopus ad comitem direxerat pro suo negotio. Huic sanctarum bajulator reliquiarum sociatus, per medios vigilum cuneos, portis patentibus, exivit; Deique providentia, per sancti videlicet Adalardi meritum, frustratas illorum excubias reliquit.

9. Renovatum est sane in hoc facto miraculum, quod ad Christi resurgentis contigit sepulcrum, si tamen gloriae regis audemus aequiparare virtutem militis. Sed non minuimus gloriam regis, si virtutem praedicamus militis: quia virtus militis gloria est regis. Custodia enim militum ad Christi posita [Col. 1076C] est sepulcrum, ne a suis furaretur discipulis: diligentia nihilominus excubatorum deputata est portis et exitibus viarum, ne corpus sancti Adalardi clam a suis efferretur monachis. Christus summo diluculo milites signatum monumentum custodientes resurgens irritos reddidit: sanctus quoque Adalardus summo mane vigiles portas et exitus viarum observantes exeundo fefellit. Milites Christo resurgente prae timore facti sunt veluti mortui: custodes, postquam sanctus asportatus est Adalardus, prae nimia admiratione redditi sunt stupidi. Taliter corpus sancti confessoris Corbeiam refertur, et a monachis cum magno cleri plebisque tripudio suscipitur. Qui cum magno honore, ut dignitas ejus exigebat, repositus in archivo ecclesiae ipsam sua decoravit praesentia, quam primum obscuram reddiderat ejus absentia. Fratres autem cum cordis devotione laudes immensas reddiderunt super hoc bonitate divinae, parvipendentes si scrinii fieret [Col. 1076D] amissio, cum beatos et divites reddidisset eos pretiosi thesauri restitutio. Illud enim erat recuperabile damnum: hic, si eum amisissent, damnum irreparabile. Sed qui voluit corporis thesaurum restituere, dignatus est etiam vas ejusdem remittere: ut sicut in corporis asportatione, ita etiam sancti pateret meritum in vasis repraesentatione.



CAP. VI. De relatione scrinii, et quod in repraesentatione ejus sanatus est claudus.

10. Interea fama volante, cum comitissae nuntiatum fuisset taliter sanctum Adalardum a monachis sublatum esse, moleste tulit se ita delusam esse. Tamen intelligens hoc esse voluntatis divinae, et ideo jam non posse contra torrentem brachia tendere, postulata venia concessit illis cum scrinio sancti confessoris remeare ad propria. Taliter illi, quasi de Aegypto egressi, ubi jam quasi captivi fuerant detenti, protegente eos coelestis defensionis nube, ne urerentur a sole tribulationis, pervenerunt, [Col. 1077A] duce novo Moyse nostro, in terram pacis et securitatis.

11. Cumque jam facti fuissent proximi Corbeiae, praemittentes nuntios mandaverunt fratribus suis, ut scrinio sancti Adalardi mature occurrerent cum brachio ejusdem confessoris. Illico gaudium novum adhuc recenti gaudio superadditur: classica pulsantur: ecclesia tapetibus et palliis adornatur; accensis etiam luminaribus plurimis illuminatur: denique facto populi conventu, festiva processio orditur, et cum brachio sancti Adalardi praecedentibus cereis et crucibus obviam proceditur. Tunc filii Israel quasi arcam Domini de Philistaeis reductam suscipientes, in tabernaculo Dei referebant: et cum David in voce exsultationis et confessionis psallentes praecedebant, variis musicorum instrumentorum generibus ad augendam laetitiam circumquaque sonantibus.

12. Ecce autem quidam claudus ad portam templi jacebat, ita utroque pede contractus, ut plantae [Col. 1077B] pedum ejus (quod erat in visu mirabile) retro haererent natibus. Venerat autem ibi reptando in quantum poterat manibus et genibus, non solum ut alimoniam peteret ab introeuntibus, sed ut sanctum Adalardum rogaret suis adesse doloribus. Qui cum feretrum sancti praecedente longo processionis ordine vidisset inferri, in quantum ipsa aegritudo patiebatur, clamare coepit, ut sui misereretur. Sanctus vero Adalardus, more beati Petri, aurum vel argentum illi non dedit, sed quod melius erat, divina concedente gratia, illi tribuit. Nam mirum in modum statim videres nervos prius contractos extendi, cutem disrumpi, sanguinem manare, pedes cruraque ad naturalem locum redire; illum autem prae nimiis angustiis fatigari, ita ut pene videretur deficere. Tandem in suis erectus pedibus, jam nullius egens adminiculo ad feretrum sancti accessit. O laudandum Dei donum! o praedicandum sancti meritum! Praesentia corporis ejus aberat, et [Col. 1077C] tanta in vase corporis ejus Dominus ostendebat. Sed hoc in vase corporis ejus ostendere potuit, qui per umbram corporis sancti Petri aegrotos sanare valuit. Tunc qui sanatus fuerat feretrum prosequens et bajulans gratias referebat Domino, imitans [Col. 1078A] illum evangelicum leprosum, qui reversus laudem dedit Deo? Cum tanto gaudio filiis in sinu matris ecclesiae receptis, de thesauro conscientiae proferentes sacrificium spei et fidei, quae in ara cordis accenderat fervor charitatis, hymnum Te Deum laudamus cantaverunt coram altario divinae majestatis.



CAP. VII. De repositione sanctarum reliquiarum in scrinio.

13. Denique ascendentes gradus pulpiti, qui de valle plorationis per gradus virtutum ascenderant in montem exsultationis, populis infimis jacentibus nec ad altiora conscendere valentibus, condescenderunt propinatione salutiferi sermonis rei gestae temporique praesenti respondentis. Nec siluerunt ad confirmationem sui sermonis quae in via accidissent eis, quanta Domini gratia in omnibus adfuisset illis, quantisque sibi dilectum confessorem [Col. 1078B] declarasset miraculis. Et ne aliquis eorum dubius existeret sanctum Adalardum esse relatum, reliquias ejusdem de secretario, ubi ante repositae fuerant, praesentari fecerunt. Quas quidem in conspectu populi adstantis extulerunt, ipsasque, ut credi decet, antiquo ebore lucidiores, visuque pro sui raritate delectabiles, conspectibus omnium astantium cernendas praebuerunt. Postquam autem praesentia sancti remota est ab illis omnis nubes dubitationis, eum honorifice reposuerunt in eodem scrinio, quod paulo ante relatum fuerat cum gaudio.

14. Quo rite peracto, secus sanctum Gentianum martyrii rosa in domo Dei vernantem collocaverunt S. Adalardum, castitatis lilio ante Deum florentem. Felix aula, quae tantis sustentatur columnis! felix ecclesia, quae tantis illuminatur lucernis! ut taceamus caeteros, quorum praesentia feliciter ipsa floret Ecclesia, istis tutoribus protegitur contra ventorum flatus, et tempestatum fulmina. Istis enim illuminantibus, [Col. 1078C] repelluntur ab ea tenebrarum caligines et moerorum nubila. Istos itaque honoremus, istos veneremur in terris, ut nostri memores esse dignentur in coelis.




[Col. 1077]
S. GERALDI ABBATIS CHARTA De precibus pro fratribus suae congregationis et aliis sibi confoederatis faciendis. (Circa annum 1091.)
(Dom MARTEN., Thesaurus Anecdot., tom. I, col. 255 ex Silvae-Majoris chartario seu ex Necrologio.)

[Col. 1077D] Cognoscant omnes, tam praesentes quam subsecuturi, quia ego Geraldus Sanctae Mariae Sylvae Majoris abbas, quamvis indignus, utilitati vivorum et mortuorum consulens, communi totius congregationis consilio stabilivi, et, ut in aeternum maneat, litteris mandari praecepi, quod si quis nostrae congregationis decesserit a saeculo, nobiscumque sepultus fuerit, usque ad annum panis et vinum pauperibus pro eo tribuatur, et usque ad triginta dies ab omnibus missae et vigiliae mortuorum communiter celebrabuntur; [Col. 1078D] ita autem ut priores septem missae et vigiliae solemniter, pulsatis signis omnibus, persolvantur. Sacerdotum unusquisque septem missas perorabit; qui sacerdos non est, tria psalteria; qui ad psalterium nondum pervenit, usque ad dies triginta septem psalmos quotidie cantabit; qui autem nescit, septem quotidie Miserere; qui vero nec Miserere, septies similiter Pater noster. Quod si infra duos dies, vel quatuor, vel etiam amplius, alter decesserit, insimul utrisque positis, quod uni in principio [Col. 1079A] minuetur, finito alterius officio, restituetur. Omnis autem congregatio primis septem diebus ante altare post capitulum psalmos prostrata cantabit. Si vero in cella, quae a monasterio longe sit, aliquis obierit, totum pro eo quod pro praesenti persolvatur, excepto quod panis et vinum in cella ubi obierit, usque ad annum, sicut jam dictum est, in eleemosyna constituetur.

De congregationibus autem quae nobiscum societatem acceperunt, vel accepturae sunt, si quis obierit, ad nosque nuntius pervenerit, septem missas, totidemque vigilias persolvemus communiter; tres autem vigilias primas cum lectionibus novem, signis omnibus pulsatis; reliquas vero quatuor cum tribus: ita tamen quod ipso die quo nuntius advenerit, post [Col. 1079B] capitulum, signis sonantibus, psalmus Verba mea pro eo cantetur; et qui sacerdos fuerit missam orabit; caeteri vero psalterium unum; qui nescit psalterium, psalmos septem; qui nec septem psalmos, Miserere septies; qui vero nec Miserere, septies Pater noster. Congregationes autem nostrae societatis hae sunt: congregatio sancti Sicarii de Branstosma, sancti Florentii de Salmurio, congregatio sanctae Fidis de Conchis.

Hoc est foedus indissolubile Majoris Monasterii, Sylvaeque Majoris coenobiorum, videlicet ut fratribus utriusque monasterii utrumque capitulum et omne benefactum spirituale et corporale sit utrimque omnibus commune, et omnis per omnia societas. Pro fratribus vero defunctis semel in anno [Col. 1079C] plenariam vigiliam et missam festivam celebramus, et breve accepto, mox finito capitulo, Verba mea, cum appendiciis suis, pro absolutione fratrum qui recitati fuerint, pulsatis signis, persolvemus.

Notum sit omnibus, tam praesentibus quam futuris, quod domnus Odo abbas Sancti Johannis Angeriaci venit in capitulo Sanctae Mariae Sylvae-Majoris, et consilio domni Geraldi abbatis, et omnium fratrum, pro defunctis fratribus statuerunt invicem, ut ipsa die qua brevis ipsius veniret, pulsatis omnibus signis, plenissima vigilia oraretur, in crastino similiter missa plenissime, et usque ad dies septem similiter; sed signis non pulsatis, psalmus Verba [Col. 1080A] post capitulum; quo die panis et vini praebenda pro eo dabitur. Pro abbatibus autem utriusque congregationis, quantum pro fratre ejusdem loci fit, in aeternum constituerunt. Hoc ipsum fit pro congregatione sancti Benedicti Nantolii. Hoc ipsum agitur pro congregatione Lucionensi, et pro abbatibus tricenarium, et sanctae Mariae de Pampilona canonicorum, et sancti Michaelis de Eremo, et sancti Maurini de Agenno, et canonicorum sancti Romani de Blavia; similiter agimus pro monachis sanctae Mariae Dolensis, et sancti Vincentii Laudunensis, et sancti Petri Ferrariensis ecclesiae, et pro abbatibus tricenarium complebitur, tam in missis, quam in vigiliis, et scribentur in martyrologio, ut semper agatur anniversaria commemoratio pro eis; et sanctae Crucis [Col. 1080B] de Kimperlé, et sancti Salvatoris Karrofii, sed pro Karrofensibus plus agitur; triginta diebus singulis horis psalmus Voce mea, ad psalmos familiares, et post matutinos, Verba mea. Similiter agitur pro congregatione sancti Petri Malliacensis, et pro abbatibus Malliacensibus triginta diebus praebenda dabitur, et omnes fratres ipsius loci in martyrologio nostro scribantur. Pro monachis sancti Pauli Cormeriacensis, breve accepto, post capitulum signis sonantibus, facimus absolutionem, et per septem dies septem officia plena cum totidem missis, et per triginta dies Verba mea et Voce mea. Similiter agimus pro congregatione Usercensi, et pro fratribus Generensis monasterii, et pro monachis sancti Launomari Blesis, et die quo breve recitatum fuerit, [Col. 1080C] praebenda panis et vini, et sancti Petri Carnotensis, et sanctae Mariae Guistrensis, et sancti Stephani de Beania; pro clericis sancti Martini de Ruricicurte tres vigilias et tres missas; prima tamen die, pulsatis signis, hoc idem agimus pro sororibus sanctae Mariae Suessionensis; similiter agimus pro monachis sancti Petri Solemniacensis, pro monachis sancti Martini de Campis, post capitulum, absolutionem, et unam plenam vigiliam, et unam missam. Pro congregatione Exiensis coenobii septem missas cum vigiliis, et praebenda ipso die quo brevis in capitulo recitabitur. Hoc idem fit pro canonicis sancti Stephani Agennensis sedis.



APPENDIX AD S. GERALDUM.




[Col. 1079]
COMMEMORATIONES A SYLVAE-MAJORIS MONACHIS PRO ALIARUM ECCLESIARUM ALUMNIS FIERI SOLITAE.
(MARTEN., Thesaur., Anecd. I, 257, ex Necrologio Sylvae-Majoris.)

    [Col. 1079C] Primo Januarii, fratrum et parentum defunctorum commemoratio.
    [Col. 1080C] 1. Canonicorum Sanctae Crucis Aurelianensis missa plena et vigilia. 16 Januarii.
    [Col. 1081A] 2. Canonicorum sancti Aemiliani, missa plena et vigilia. 26 Januarii.
    3. Fratrum Casae Dei, missa plena et vigilia, et tricenarium plenum, singulis diebus praebenda panis et vini, cum reliquis cibis. 3 Februarii.
    4. Eodem die canonicorum sancti Joannis de Valentinas. 3 Februarii.
    5. Fratrum de Borcieto, missa plena et vigilia. 13 Februarii.
    6. Fratrum sancti Eligii Noviomensis, missa plena et vigilia; praebenda cum cibis danda: quilibet sacerdos dicet unam missam, alii septem psalmos. Feria IV Cinerum.
    7. Fratrum Praemonstratae ecclesiae, missa et vigilia. 21 Februarii.
    [Col. 1081B] 8. Canonicorum Catalaunensium, missa plena et vigilia. Feria II post Dominicam I Quadragesimae.
    9. Fratrum Auriliacensis monasterii, missa festalis et praebenda. 27 Februarii.
    10. Fratrum sancti Severi, canonicorum Caesaraugustensium, et Lincolnensium, et fratrum Sarlatensium, missa plena et vigilia. 10 Martii.
    11. Fratrum Suessionensium, praebenda danda eodem die.
    12. Fratrum Figiacensium, missa plena et vigilia, praebenda quatuor pauperibus. Feria IV post Laetare.
    13. Aquiciensis monasterii officium, missa cum pulsatione signorum, tribus pauperibus praebenda [Col. 1081C] datur. 16 Martii.
    14. Majoris Monasterii. 15 Aprilis.
    15. Commemoratio parentum et fratrum S. Asterii confessoris. Feria II incipientis passionis.
    16. Canonicorum Caesaraugustensium, missa, vigilia, tribus pauperibus praebenda datur. 26 Aprilis.
    17. Fratrum Orbacensis monasterii, missa plena et vigilia. 11 Maii.
    18. Fratrum sancti Martialis, praebenda datur cum reliquis cibis. 3 Junii.
    19. Fratrum Uticensis ecclesiae, praebenda datur cum reliquis cibis, eodem die.
    20. Fratrum Grandimontis. 18 Junii.
    21. Sancti Petri de Corbeia, missam quilibet sacerdos, [Col. 1081D] et praebenda datur tredecim pauperibus. 20. Junii.
    22. Canonicorum Aturensis ecclesiae, missa festive, et vigilia plena, eodem die.
    23. Sancti Joannis Angeliacensis, missa plena et vigilia, tricenarium plenum, dabitur praebenda cum reliquis cibis. 25 Junii.
    24. Fratrum sancti Pauli Romae et sancti Petri de Papia, missa festive et vigilia plena. 4 Julii.
    25. Fratrum Burdigalensis monasterii. 7. Julii.
    26. Commemoratio fratrum Casae Dei. 12 Julii.
    [Col. 1082A] 27. Item fratrum Gratiae Dei, eodem die.
    28. Canonicorum sanctae Mariae Laudunensis. 14 Julii.
    29. Fratrum sancti Severi, tribus pauperibus praebenda datur, cum caeteris cibis. 27 Julii.
    30. Canonicorum sancti Stephani Agennensis, missa festive, et vigilia plena. 4 Augusti.
    31. Item canonicorum de Castris, eodem die.
    32. Fratrum sancti Stephani Lemovicensis. 12 Augusti.
    33. Sancti Joannis Novi monasterii Pictavis. 16 Augusti.
    34. Fratrum de Cancellata, missa festive et vigilia plena. 23 Augusti.
    35. Canonicorum Ausciensis ecclesiae, missa festive [Col. 1082B] et vigilia plena, eodem die.
    36. Item fratrum sancti Isuadi de Bardanay in Anglia, eodem die.
    37. Canonicorum sancti Caprasii de Agenno, missa plena et vigilia, et tribus pauperibus praebenda datur. 19 Septembris.
    38. Inchoatio tricenarii pro fratribus sancti Dionysii, singulis annis reddendi octavo Kal. Octobris.
    39. Fratrum de Belloloco. 10 Octobris.
    40. Canonicorum Bajonensium, missa festive et vigilia plena. 15 Octobris.
    41. Fratrum de monte Cassino, missa plena et vigilia. 19 Octobris.
    42. Fratrum sancti Martini Guistrensis, missa [Col. 1082C] plena et vigilia. 3 Novembris.
    43. Fratrum de Burgo, missa festive, et vigilia plena. 4 Novembris.
    44. Canonicorum Aquensium, missa plena et vigilia, eodem die.
    45. Fratrum Solemniacensium, missa festive et vigilia plena, et praebenda tribus pauperibus, eodem die.
    46. Commemoratio fratrum Cluniacensium, missa plena et vigilia, quilibet sacerdos unam missam, alii septem psalmos. 12 Novembris.
    47. Fratrum sancti Faronis, missa plena et vigilia, eodem die.
    48. Et sancti Stephani canonicorum de Mauritanea, missa festive et vigilia plena, et praebenda datur, [Col. 1082D] eodem die.
    49. Canonicorum sancti Martini de Corona, missa plena et vigilia. 13 Novembris.
    50. Canonicorum sancti Martini Laudunensis, eodem die.
    51. Fratrum Solacensis ecclesiae. 4 Decembris.
    52. Canonicorum sancti Amandi, praebenda datur, eodem die.
    53. Fratrum sancti Remigii, missa plena et vigilia. 14 Decembris.






CIRCA ANNUM DOMINI MLXXX.
FOLCARDUS COENOBII SITHIVENSIS APUD ATREBATES MONACHUS.




[Col. 1083]
NOTITIA HISTORICA.
(CAVE, Scriptorum ecclesiasticorum Historia litteraria, pag. 531.)

Folcardus, coenobii Sithivensis apud Atrebates monachus, claruit anno 1060, diuque deinceps vixit. Vir pro sorte saeculi quo vivit non indoctus, Gulielmo Anglorum regi, quem Conquestorem vocamus, admodum familiaris, qui subacta Anglia ipsum Torneiae praeposuit, ubi XVI fere annis abbatis vices supplevit. Diu in Anglia versatus est donec ortis illum inter et episcopum Lincolniensem simultatibus, ad monasterium suum Sithivense recessit. In litteras misit primo quidem per compendium, deinde recognitos et auctos De vita et miraculis S. Bertini abbatis Sithivensis libros duos, quos Bovini abbati suo inscripsit. Hos ex mss. codicibus Bertiniano et Vedastino edidit Mabillonius Saec. Benedict. III, part. I, pag. 104; qui etiam librum II Miraculorum, ab auctore anonymo circa initium saeculi X scriptum, subjecit. Recenset quidem Baleus (De script. cent. II, p. 164) Folcardum quemdam Dorobornensem, coenobii Cantuariensis monachum, virum doctissimum, anno 1060 clarum, quem eumdem cum nostro fuisse existimamus, quemque Aldredi Eboracensium archiepiscopi, magni sui Mecaenatis jussu, De vita et miraculis Joannis archiepiscopi Eboracensis libros duos, eidem Aldredo nuncupatos, atque alia quaedam scripsisse, Baleus refert. Certe Folcardum nostrum S. Oswaldi Wigorniensis episcopi, aliorumque sanctorum Angliae historias suaviter composuisse, testis est Ordericus Vitalis, ejusdem pene temporis scriptor Hist. Eccl. lib. II, ad ann. 1118, ubi plura de Folcardo habet. Vitae Joannis archiepiscopi Eboracensis a Folcardo scriptae meminit etiam auctor incertas De vita S. Joannis Monast. Anglic., tom. I, qui pariter ac Baleus Folcardum Cantuariensem vocat, montu chum scilicet, non quod Mabillonius male habet, Cantuariensem archiepiscopum. Vitam ipsam extuli-Mabillonius Saec. Benedict. III, part. I, pag. 433. Librum vero Miraculorum, quem etiam memorat Baleus, reperire non potuit. De aliis Vitae Bertinianae scriptoribus, anonymo quodam antiquiore, et Folquino abbate Lobiensi, Actorum etiam SS. Audomari, Folquini episcopi, Winnoci et Salvini compilatore anonymo altero, denique Simone abbate Sithivensi, exeunte saeculo XII claro, plura te docebit et Mabillonius in Observationibus praeviis, ubi supra, p. 104.




[Col. 1083]
VITA S. BERTINI ABBATIS SITHIVENSIS IN MORINIS Auctore FOLCARDO.
(Apud MABILL., Acta SS. ord. S. Bened. Saec. III, parte II, pag. 104)





OBSERVATIONES PRAEVIAE.

[Col. 1083A] 1. Multi gesta S. Bertini abbatis in litteras retulere. Sex omnino invenio hujusce argumenti lucubrationes. Prima est anonymi cujusdam, quem caeteri postea secuti sunt. Secunda Folquini abbatis Lobiensis, qui Acta SS. Audomari, Bertini, Folquini episcopi, Winnoci et Silvini Waltero abbati Bertiniano, anno 996 mortuo nuncupavit. Tertia et quarta auctorem habent Folcardum, Sithivensis coenobii monachum. Quinta et sexta metrice compositae sunt, una quidem ab anonymo quodam, alia a Simone, ut putant, abbate Sithivensi sub finem saeculi XII, quanquam Joannes Iperius de Simone abbate agens, ejus rei, ni fallor, haud meminit. Quatuor postremas scriptiones e monasterio Sithivensi accepimus, beneficio tum viri religiosissimi D. Joannis Le [Col. 1084A] Pecqueur, subprioris, tum humanissimi D. Gerardi du Val coenobitae. Hic unicum exhibemus Folcardum, de aliis auctoribus pauca dicturi.

2. Anonymum Vitae Bertinianae scriptorem perantiquum laudant auctor libri De gestis S. Winnoci abbatis, Folcardus et alii: Folquinum Jacobus Malbrancus passim, maxime in scholiis ad cap. 1, lib. III De Morinis, ubi ait Folquinum in Actis SS. Audomari, Bertini, etc., multa praeteriisse quae apud alios reperire est, quia solummodo ea inserere in votis habuit quae lectionibus Breviarii possent adaptari. Hunc putant esse Folquinum levitam et monachum Bertinianum, qui principum ac regum diplomata aliaque instrumenta in unum retulit, et annis regum annos Dominicae Incarnationis aptavit; qua in re a [Col. 1085A] vero calculo passim aberravit. Anonymum legit, et cum subjecta Folcardi lucubratione contulit D. de With, coenobita Bertinianus, ante annos triginta vita functus; cujus animadversiones a D. Gerardo du Val communicatas in ora marginali apponemus.

3. Folcardus, Bertinianus monachus, primo quidem compendio scripsit Vitam S. Bertini, quam postea fusius a se reddendam promisit. Sic habet in prioris lucubrationis epistola dedicatoria. »Domino suo Bovoni Patrique desideratissimo Folcardus nulli inserendus paginae, quod summum est coram summo pontifice. Fortassis, Pater mi, in tuum vernaculum tuo quondam lacte tuisque educatum alimentis merito frequentius stomacharis, quod solum terram [Col. 1085B] occupem ut ficus illa inutilis, nec quidvis tuae qua quondam puerum insevisti, promam institutionis. Jus, fateor, esset, quae insevisti, etsi non digno, tamen quocunque pullulare germine; sed cupido vires deficiunt, Pater optime, quo cogor inter privatos ignobilis delitescere. Hinc te saepius rite indignatum meae inertiae concesserimo, hocque a te summum in me beneficium libens conceperim. Unde quae hactenus minus consulte egi, ad jussum paternitatis tuae in melius transferre curavi. Quod meditanti occurrit in medio Vita beatissimi Patris nostri Bertini, quam rescribere orsus sum, impellente causa multiplici. Quod si sic ex re constabit, examinis tui trutina probabit. Bona siquidem dicturus facturusve, [Col. 1085C] a nullo malui quam a te principium sumere, qui tot commodis inservis nobis omnibus quotidie. Dein vero quod quorumdam fratrum devotae petitioni oportuit me satisfacere, qui dum aliquid apud tantillum videntur petere, magis imperare ex ipsa noscuntur petitione. Nec eo, fateor, ipsi petunt, ut reor aut ego subaudio, ut veteri posthabito sive neglecto hoc opus rapiatur in publico: quod absurdum nimis esset, me tale aliquid inter tot et tales, ut ita dicam, nubigenas moliri. Sed si ita jubes, secundum illud quod lignea et fictilia vasa cum aureis aiunt in templo Domini, sic haec meae parvitatis descriptio servetur cum veteri.« Dein sequitur alius Prologus hoc exordio: Deificae Trinitatis clementia, etc.; qui Prologus diversus est in exemplari [Col. 1085D] Cisterciano. Sic vero incipit Vita: »Beatus puer Bertinus generosa progenitorum stirpe ortus traditur in Constantiae finibus,« etc. Demumque ita librum concludit: »Haec dicta sufficiant pauca e pluribus, quae compendiosa quidem terminavimus diffinitione, sed patentioris textus serie disponimus elucidare.« Vides hic promitti prolixiorem scriptionem. Et infra librum De miraculis S. Bertini a se scriptum iri pollicetur his verbis: »Lectoris ergo nos accommodantes satisfactioni, ac si jam de Vita refecto Patris clarissimi, subsequenter scriptis textum exsequemur signorum, quae per cum gessit Dominus Deus virtutum.« Quod utrumque praestitit, editis libris De vita et miraculis S. Bertini, quos hic primum typis donamus. Etsi enim libri manu exarati [Col. 1086A] auctoris nomen haud praeferunt, id tamen colligimus ex ejus aetate, quam ipse indicat libro I Mirac., cap. 11. Quanquam liber secundus De miraculis a principio antiquiorem sapit auctorem, cui caetera Folcardus adjecisse videtur. Ordericus Vitalis in eccl. Hist. lib. II, ad ann. 1108, laudat »Fulcardum S. Bertini Sithiensis monachum, multa eruditione validum, quem Guillelmus Anglorum rex subacta Anglia Torneiae praeposuit, ubi Fulcardus fere XVI annis absque benedictione abbatis vices supplevit. Hic affabilis, inquit, et jucundus fuit atque charitativus, grammaticae artis ac musicae peritissimus. Unde pretiosa peritiae suae monumenta reliquit in Anglia futuris generationibus. Nam plures dictatus memoria dignos edidit, et S. Oswaldi Guigornensis [Col. 1086B] episcopi aliorumque sanctorum, quorum propago de Albione processit, delectabiles ad canendum historias suaviter composuit. Ortis postmodum quibusdam simultatibus inter ipsum et Lincolniensem episcopum recessit,« nempe in monasterium Sithivense, ubi Vitam S. Bertini exornandam suscepit.

4. Bovo, abbas Bertinianus, cui Folcardus primam scriptionem suam dedicavit, auctor fuit elevationis corporis S. Bertini, a Folquino Morinorum episcopo loco secreto reconditi ob Nortmannorum infestationes; ejusque facti relationem litteris mandavit, quam ex mss. codd. erutam publicamus post Folcardum, qui eamdem historiam in libro II Miraculorum praestrinxit. Bovo monasterio Sithivensi [Col. 1086C] praefuit ab anno 1043 ad 1065, uti discimus ex Joannis Iperii Chronico Bertiniano, cap. 37, qui Iperius etiam gesta S. Bertini in Chronicon suum retulit cap. 1.

5. De duobus poetis, Anonymo et Simone, nihil est quod adnotemus. Eorum lucubrationes typis committere non visum est operae pretium. Simon Bertiniano monasterio praefuit ab anno 1176 ad 1187, quo abbatis dignitatem abdicavit, febre quartana aliisque molestiis affectus, in quatuor annos superstes. Lege Joannis Iperii Chronicon, cap. 103. Simonis carmen de S. Bertino incipit hoc modo:

Filius et frater merito tuus, o pia mater,
Laudibus immensis celebremus, plebs Sithiensis.
Unam cum reputem tibi non satis esse salutem,
[Col. 1086D] Me conferre putes tibi cum Patre mille salutes.
Ergo fave Simoni, quaeso, Pater alme, Leoni,
Cui quod concepi dudum, modo scribere coepi
Laude Dei festa nostri Patris inclyta gesta.

6. S. Bertini memoriam celebrant sincera Martyrologia Usuardi, Adonis, et Flori additamentum ad Bedam. Nonis Septembr., inquit Usuardus, in pago Tarvennensi S. Bertini abb.; et Ado eodem die: Natalis S. Bertini abbatis, magnae sanctitatis et innocentiae viri. Florus vero: Depositio S. Bertini confessoris et monachi, qui in divinis rebus prudens, et in malis simplex, virtutibus claruit divinis. Praeterea S. Bertini absconsio a Folquino saeculo IX facta antiquis Kalendariis inscribitur XVII Kalend. Augusti Elevatio saeculo XI celebrata a Widone [Col. 1087A] Remorum archiepiscopo VII Nonas Maii; Translatio denique in thecam pretiosiorem saeculo XIII per Petrum Morinorum episcopum XVII Kalend. Augusti; de quibus infra suis locis.

7. An Bertinus monasterii Sithivensis primus abbas fuerit, merito dubitari potest. Scriptor Vitae S. Audomari episcopi Tarvennensis, editae saeculo II Bened., primum locum tribuit Mummolino, Bertino secundum. Joannes Iperius e catalogo abbatum Sithivensium penitus expungit Mummolinum, quem Bertino postponunt Sammarthani in Gallia Christiana, at immerito certe. Siquidem Mummolinus B. Eligio successit in sedem Noviomagensem anno 669, eique praefuit per viginti et sex annos, testante auctore Vitae S. Audomari: proindeque longe ante S. Bertinum [Col. 1087B] vivere desiit. Veri simile est Mummolinum per annos XIV ante initam sedem episcopalem praefuisse abbatem Veteri Monasterio, quod nomen ipsius hactenus retinuit; et curam habuisse fabricae novi monasterii Sithivensis; non tamen eo loci rexisse monachos, nisi forte ad breve tempus, eo quod vixdum perfecto coenobio raptus sit ad episcopatum; mox vero Bertinum fabricae supremam imposuisse manum, et coloniae monachorum praepositum fuisse.

8. Sithivense seu Sithiense monasterium anno circa 660 aedificari coeptum in pago Tarvennico, a prima sui origine amplissimum, hactenus S. Bertini nomine celebratur, inclusum muris Audomaropolis, quae urbs a monasterii celebritate orta, ab annis [Col. 1087C] centum cathedra episcopali donata est, excisa Tarvenna. Duplex fere a coenobii primordiis conventus monachorum isthic fuit, unus quidem in S. Petri basilica, constans monachis centum et quinquaginta; alter in S. Mariae ecclesia coemeterii loco aedificata, habens coenobitas quadraginta, quos Fridogisus abbas saecularis saeculares canonicos fecit. In hac demum S. Mariae basilica sedes episcopalis erecta, in alia coetus monachorum perseverat. Procedente tempore isthic etiam, ut et alibi passim, admissae sunt sanctimoniales, quas Conversas appellabant, Gregorio nono pontifice per Romanum S. Angeli diaconum cardinalem expulsae. »Erant tunc, inquit Iperius, cap. 46, parte XX, in hoc monasterio moniales [Col. 1087D] quae dicebantur conversae sub habitu religionis, non tamen sub professione regulari inter duas portas monasterii, juxta ecclesiam S. Martini commorantes, de eleemosyna monasterii viventes, in hospitali pauperibus servientes, vestes sacras et ornamenta ecclesiae cum opus esset consuebant et abluebant. Et quia non licebat mulieribus ingressus intra monasterium monachorum, matres, sorores et propinquas nostras cum ad nos veniebant, recipiebant.«

9. Ut vero intelligas ea quae de variis monasterii principalis basilicis dicuntur, juvat Iperii verba e cap. 3 hic attexere: »Notandum est quod ecclesia ista diversis successive temporibus diversimode nominata fuit. Primo enim dicta fuit Sithiu a nomine [Col. 1088A] villae vel loci qui Sithiu dicebatur, quam ecclesiam B. Bertinus fundavit in honore B. Petri apostoli, qui adhuc nunc est et Pater et patronus. Deinde B. P. Bertino numero sanctorum adaucto, quia ipse primus fundator noster exstiterat, ab eo denominatus est locus monasterium S. Bertini Sithiensis. Et ut nominis recompensatio fieret, constructa fuit ecclesia B. Petro ad occidentalem partem templi ad plagam septentrionalem, a qua adhuc nominatur porta S. Petri ibidem. Beato vero Martino facta fuit ecclesia juxta illam quae nunc est parrochialis ecclesia S. Martini in insula. Et inter duas has ecclesias sanctorum Petri et Martini factum est hospitale pauperum seu domus eleemosynae; via quoque patens, per quam de una ecclesia ad aliam, ac de [Col. 1088B] hospitali ad utramque patebat ingressus. Demum igne fortuito consumptis ecclesiis beatorum Petri apostoli ac Bertini, tempore domni Roderici abbatis (qui anno 1021 praeesse coepit) ordinatum fuit, quod adhuc hodie servatur, quod templi nostri majus altare, imo ipsummet templum semper consecratur in honore B. Mariae Virginis, beatorum apost. Petri et Pauli atque B. Bertini confessoris Christi; secundum vero altare in quo solet dici missa matutinalis, semper appropriatur et consecratur in honore S. Martini Turonensis episcopi.« Hactenus Iperius.

10. Istud asceterium tanta religione et sanctae Regulae cultu per varias alternantis humanae conditionis [Col. 1088C] vices floruit, »ut de viginti duobus sanctis illius ecclesiae monachis jam solemnizet Ecclesia,« inquit Iperius in Prologo. Viginti quinque numerat Locrius in Chronico Belgico, nimirum Bertinum abbatem et coenobii conditorem, Ebertramnum abbatem Veromandensem, Walbertum comitem, ejusque filium Bertinum parvum, Mummolenum Noviomagensem episcopum, Winnocum abbatem Uvoromholtensem cum Quadanoco, Ingenoco, et Madoco ejus sociis; Erkenbodonem Sithivensem abbatem quartum hoc saeculo VIII; Humfridum ex monacho Prumiensi abbatem Bertinianum, et Fulconem Remensem archiepiscopum itidem abbatem, Wocardum, Winebaldum, Ragenardum et Gerwaldum monachos martyres saeculo IX; Grimbaldum Wintoniensem [Col. 1088D] abbatem cum sociis Joanne et Assero, ac Gerardum abbatem saeculo X; Lambertum, Simonem et Leonem abbates Sithivenses cum Joscione et Bernardo monachis saeculo XII

11. Ex eodem asceterio prodierunt quamplures alii qui ad infulas episcopales evecti sunt. Isthic etiam saeculi pompam et dignitates abdicarunt viri spectatae nobilitatis, »Guntbertus clara stirpe, patre Gorberto, matre vero Ebertruda progenitus,« inquit Iperius, cap. 11, parte III; »Honrocus comes, Adalardi abbatis pater,« cap. 13, parte III; »Zoppo regis Caroli Calvi vicarius,« cap. 15, parte I; »Megenfridus puer nobilis, a patre Ruodwaldo oblatus,« cap. 16, et alii: quibus addendi Childericus rex ultimus Merovingicae stirpis »in Sithiu [Col. 1089A] monasterio tonsus,« et Guillelmus Flandrensis comes, qui morte instante religiosam vestem induit, et in Sithivensi monasterio sepultus est, teste Orderico Vitali in Hist. lib. XII, ubi ejus epithaphium refert ad annum 1127.

12. Praeterea ex hac abbatia originem sumpserunt, seu, ut verbis Iperiani Prologi loquar, »sunt derivata quatuordecim honesta monasteria,« adeo ut Sithivensis Ecclesia »patriae sedem primam obtineret post cathedralem Morinorum.« De monasteriis Woromholtensi, Bergensi, Alciasensi, Hunulfricultensi et aliis e seminario Sithivensi profectis, lege saepe laudatum Iperium.

13. Non tantum sanctorum seminarium fuit iste locus, sed etiam sanctorum asylum et confugium. [Col. 1089B] Istuc se recepere SS. Anselmus et Thomas Cantuarienses archiepiscopi. Admissi etiam non semel monachi [Col. 1090A] Cantuarienses a regibus pulsi, primo quidem in S. Thomae odium ab Henrico IV, deinde vero a Joanne rege anno 1207. De primis agit Iperius cap. 44, parte II, de aliis cap. 46, parte XII, ubi haec verba: »Quibus adventantibus D. abbas et conventus inobviam eis cum cruce, candelis et thymiamateriis processionaliter incesserunt usque ad ecclesiam S. Dionysii, et eos huc in monasterium adduxerunt. Erant monachi septuaginta, familiares autem usque ad centum: qui omnes insimul per dies duodecim hic apud nos manserunt, donec per abbatias circumquaque bini vel terni a suo priore missi sunt, ipso priore cum sedecim monachis plus quam per annum nobiscum remanentibus,« etc. Egregium sane Christianae charitatis et religiosae hospitalitatis [Col. 1090B] exemplum!



PROLOGUS AUCTORIS.
(Ex antiquiori anonymo.)
[Col. 1089]

[Col. 1089B] 1. Domino omnipotenti bonorum munerum largitori multiplices gratiae laudesque sedulo sunt referendae, qui omnium creaturarum visibilium et invisibilium conditor et gubernator existens, Filium [Col. 1090B] suum unigenitum Dominum nostrum Jesum Christum ad docendas redimendasque omnigenas gentes misit ad terras; et caetera ut in Vita S. Audomari infra.



INCIPIT VITA.
[Col. 1089]


CAP. I. In qua provincia natus est B. Bertinus, et quod in pueritia monachus factus est.
[Col. 1089C]

2. Beatus puer Bertinus generosa progenitorum stirpe ortus traditur in Constantiae finibus, quam Rhenus subterfluens sub ejusdem urbis muros in Apotamo lacu ferme tribus stagnatur millibus; quae hinc e vicino Bajoariam, illinc Burgundiam, ab austro autem Alpina suspicit juga. Hic itaque suis pignus admodum dilectum progenitoribus nutriebatur diligenter infantulus, uti tantus in Domino post futurus. Cui cum ad mundi gloriam a Deo terrena nobilitatis suffragaretur dignitas, ab ipsis infantiae cunis major servitutis Christi coadolevit charitas. Quod exhibens mox ut ad id aetatis pervenit, pueritiae suae principia evangelica perfectione Deo dicavit. [Col. 1089D] Parentibus enim et patriae Dominum secuturus abrenuntiavit: et ut perfectionis nil Domini servo abesset, monachum in Luxoviensi coenobio sub patre Eustachio professus est. Cujus vita et doctrinae institutio quam spiritualis gratiae compos fuerit, scire datur in ipsa excellentia gregis cui praefuit, praesertim nunc cum evidentioribus sanctitatis eorum pateat signis, quos pluribus terris coram Domino suis scimus [Col. 1090C] patrocinari meritis. Horum teneram vitam moresque Bertinus puer quidem aetate, sensu autem senior, imitari Spiritu sancto inspirante contendit, quem postquam suae gratiae charismatibus mancipavit, inter tales tantosque Patres, ut eorum exemplis instrueretur, adscivit. Omnibus tandem perfectioribus vita auctum muniis in pueritia, inexhausto coelestis desiderii vigore praeditum provexit in adolescentia.



CAP. II. Quod adhuc adolescentulus ad S. Audomarum pervenit.

3. Ergo cum jam Dominus militem suum mundo manifestius propalare disposuisset, ne in absconso lucerna tantae claritatis lucens tot mortalium spiritualia commercia differret, egressus duobus tantum [Col. 1090D] comitibus Mummolino et Ebertramno, magnae scilicet sanctitatis viris, tertius adjunctus, perfectus sanctae Trinitatis cultor in Galliam usque pervenit [(1) 1Kb] . Videntes igitur praedicti viri sancti, Bertinus scilicet et socii ejus, ibidem messem quidem multam, operarios autem paucos, coeperunt longe lateque verbum vitae instanter per totam Galliam disseminare. Adhaeserunt autem eis quamplures viri religiosi, [Col. 1091A] qui ab eisdem a mane usque ad vesperum aeternae vitae pabulis reficiebantur; nec minus quoque palatini proceres intermissa ad tempus regali servitute ad eos confluebant, eorumque modestam conversationem in recte vivendo ad exemplum sibi proponebant.

4. Tempore illo Lotharius filius Ludovici regis regni Francorum monarchiam gubernabat: cujus aures cum jam suorum procerum relatione pulsaret sanctorum Bertini sociorumque ejus eximiae conversationis crebra opinio, mox eos suis astare jussit conspectibus. Quibus illatis a rege, vir Domini Bertinus et ejus socii honorifice sunt suscepti, et longo tempore intra regis palatium summa diligentia subrogati. Post longum autem temporis intervallum [Col. 1091B] praememorati viri S. Audomarum tunc Tarvennensem episcopum (cujus compatriota et consanguineus erat S. Bertinus) adierunt ut ei in praedicando essent comites, quatenus in aeterna retributione a Deo mererentur fieri aequalis gloriae participes. Sanctus vero Audomarus eosdem Dei famulos gratifice recipiens, omnipotenti Deo gratias egit, qui tales sibi ad praedicandum Evangelium adjutores misit. Erant enim in fide perfecti catholica, et in ecclesiasticis disciplinis atque in divina Scriptura eruditi. Subibant igitur officium legationis suae labore praedicationis continuae.



CAP. III. Traditio Adroaldi.

5. [(2) 1Kb] Interea quidam vir nobilis valde praedives opum, Adroaldus nomine, nullum habens filium, [Col. 1091C] tractare cum B. Audomaro et praedictis Dei famulis coepit, qualiter possessionum suarum ecclesiam haeredem faceret. Quem B. Audomarus, inspirante gratia Spiritus sancti, hortatus est ut S. Bertino sociisque ejus praenominatis quaeque habere poterat conferret, quatenus ibidem coenobium in honore B. Petri principis apostolorum construendo, turbam monachorum non modicam coadunarent. Quod Adroaldus praesente B. Audomaro cunctisque proceribus urbis Tarvennae magna cordis alacritate complevit, tradens villam suae proprietatis nuncupatam Sithiu, anno ab Incarnatione Domini sexcentesimo vigesimo sexto [(3) 1Kb] , anno autem undecimo regni Chlodovei filii Dagoberti, octavo Idus Septembris. [Col. 1091D] In territorio igitur quodam ipsius villae monasterium aedificare coeperunt, qui locus usque hodie Vetus vocatur monasterium.



CAP. IV. Quare aptiorem locum sanctus vir Dei quaerebat.
[Col. 1092A]

6. [(4) 1Kb] Interea decedente Achario [(5) 1Kb] episcopo urbis Noviomae ad episcopatum ejusdem urbis venerabilis vir Mummolinus provehitur, et Ebertramnus coenobio S. Quintini a Mummolino praeficitur; sanctus vero Bertinus in loco sibi a Domino collato annis quatuordecim resedit [(6) 1Kb] . Et quoniam locus ille permodicus minusque spatiosus erat, ut constructionem alicujus magni caperet apparatus, sanctus vir Dei Bertinus coepit cum suis sibi coadunatis aedificandi coenobii aptiorem quaerere locum. Sed dictum Dominicum animo revolvens: Sine me nil potestis facere (Joan. XV, 5), perfecto hujus consilio Dei providentiae cuncta disponenti sese ex animo [Col. 1092B] committens, protinus navim conscendit sine gubernatore et remige per spatiosum stagnum cui adhaeret praedictum monasteriolum. Dei tantum nutu navis agebatur, angeli quoque ministerio cerneres carinam contra fluenta praecipitis fluvii impingi, quousque aptum tenendo portum consisteret, et venerabilis vir Bertinus hunc versiculum ex ordine decantati psalterii promeret: Haec requies mea in saeculum saeculi, hic habitabo quoniam elegi eam (Psal. CXXXI, 14). Cognoscens igitur a Domino sibi locum illum electum, sine mora navim relinquens, monasterium nomine Sithiu in eodem loco in Dei nomine et in honore S. Petri aedificare coepit. Confluentibus undique religiosis viris intra modicum tempus, multitudinem monachorum, videlicet centum [Col. 1092C] quinquaginta [(7) 1Kb] coadunavit, cum quibus multis in Dei servitio vixerat annis, turbamque sibi a Domino creditam sub districto sacrae regulae jugo mente sollicita pervigil custodiebat pastor, sciens quod scriptum est (S. BENED. reg. c. 2): Cui plus committitur, plus ab eo exigitur (Luc. XII, 48). Beatis enim Dei famulis sub sua cura consistentibus Dominica atque apostolica praedicando mandata, sua quotidie districta conversatione ac religiosis actibus magnum bene vivendi praebebat exemplum, implens quod scriptum est: Sic luceat lux vestra coram hominibus, ut videant bona opera vestra et glorificent Patrem vestrum (Matth. V, 16), ne secundum apostolici praeceptum aliis praedicans, ipse [Col. 1092D] reprobus inveniretur. Nec deerant, providente Domino, vitae eorum necessaria. Affines enim et quique nobiles Christo devoti ejus admonitione et doctrina, [Col. 1093A] plurima terrarum fundorumque illi conferebant donaria, sicut inferius patebit.



CAP. V. Traditio de villa de Worinhoud.

7. [(8) 1Kb] Post praedictam etiam venerabilis memoriae Adroaldi traditionem, qua se in ejusdem loci constructionis primitias primum exhibuit, quidam praedives Heremarus suae proprietatis villam Worinhoud [(9) 1Kb] dictam, Deo sanctoque Bertino contulit. Qui scilicet beatus vir tantorum divinae largitatis impensorum non ingratus, quidquid sibi a Dei conferebatur fidelibus, eorum saluti revera consulens supernis sancivit usibus. Nam in praedicto fundo sanctum Winnocum a puero sua disciplina instructum cum ejus aliis commilitonibus direxit, quibus ut ad pauperum receptionem cellam ecclesiamque [Col. 1093B] in honore S. Martini aedificarent jussit: quod praedicti viri unanimes in Domino instanti labore compleverunt tempore modico. Statuto etiam fratrum conventiculo, suum in omni sanctitatis exercitio aemulum discipulum, sanctum scilicet Winnocum praefecit, quia de ejus vita et moribus non dubitabat, quem secum ab infantia sub Dominica monasterii schola nutrierat. Taliter ergo B. Bertinus omnium coenobiorum Tarvennensis territorii auctor et pater exstitit, tantoque germine in provectu Ecclesiae Christi fructificavit. Omissis tandem omnibus, quanta industria cuncta necessaria loco propriae habitationis curavit providere, subsequenti narrabitur serie.



CAP. VI. Qualiter coemeterium acquisivit.

[Col. 1093C] 8. Omnibus igitur commodis ejusdem loci sui fratribus perquisitis, coemeterium parare non potuit, uti in palude. Super qua re sui in omnibus adjutoris dilecti Dei antistitis Audomari consilium et opem non distulit quaerere. Qui praeclarus pontifex solita charitatis adfuit exhibitione, ejusque consilio communicato et labore, fossa ambiens coemeterium, eidem coenobio consecravit in praedicti collis vertice, constructa in ejus medio basilica in veneratione sanctae Dei genitricis Mariae. Quam communi perfectam opere S. Bertino ejusque coenobitis concessit integre anno sexcentesimo sexagesimo Incarnationis Dominicae, donationem suam confirmans facta per privilegii descriptionem traditione, in qua se ejusdem beati Patris cunctorumque fratrum sub ejus patrocinio [Col. 1093D] Deo servientium orationibus commendavit, petiitque ut in eodem coemeterio, eo totius carnis viam ingresso, corpus exanime humarent. Cujus privilegii exemplar hic inscribere curavimus, uti tunc temporis a praefato Christi praesule Audomaro factum accepimus.



Exemplar chartae S. Audomari de coemeterio.

(Ex Chartulario Folquini, S. Bertini monachi.---Vide Patrologiae tom. CXXXVI, col. 1189.)

9. Igitur decedente domno Audomaro episcopo, trigesimo quinto anno post praedicti coemeterii et [Col. 1094A] capellae donationem in villa Waurantis dicta, distante a Sithiu coenobio fere quatuor milliaribus a domno Bertino secundum ipsius beati viri in hoc privilegio rogatum exinde deportatus, in suprascripta basilica, ante altare sanctae Dei Genitricis est humatus, ac deinceps ipsa basilica domno Bertino fuit subdita.

10. Largus igitur bonorum operum retributor contra diabolicas persuasiones indefessam sui militis Bertini aspiciens pugnam [oculi enim Domini aspiciunt super justos, et aures ejus in preces eorum (Psal. XXIII, 16)], magnamque ejus de ovibus sibi creditis intuens curam, almificis eum signis ac virtutibus glorificavit, de quibus, favente Domino, pauca subsequenti narrabimus sermone.



CAP. VII. Traditio Walberti [(10) 1Kb] .
[Col. 1094B]

11. Fuit igitur quidam vir nobilis honorificus et comes secundum vanam hujus saeculi dignitatem nomine Walbertus, uxor vero ejus Regentrudis fuit nuncupata. Huic vero Waulberto et conjugi suae pater confessionem [(11) 1Kb] beatus fuit Bertinus, nec non et compater fuit secundum saeculi laudabilem ritum inter Christianos ad conjungenda fraternae charitatis foedera conservatum. Beatus igitur Bertinus utrisque verbum saepe praedicabat divinum. Quapropter pius vir praedictus Walbertus ad B. Bertinum saepe venire solebat, ut a beato viro divina praecepta audiret, et ut a sacro ejus ore post communicationem corporis et sanguinis Christi more benediceretur solito. Quadam igitur die ad basilicam [Col. 1094C] sanctae Dei genitricis semperque Virginis Mariae, ubi etiam B. Bertinus S. Audomarum sepelivit, supradictus Walbertus veniens, ibidemque orationem complens, aliqua eum necessitate subito retrahente ad beatum neglexit venire Bertinum, sed ad suam propriam incaute remeaverat domum. Tunc suus discipulus nomine Dodo beato nuntiavit Bertino dicendo: »Valde venerabilis Pater, admiror quod vester fidelis in Christo amicus Walbertus in proximo nobis hodie iter faciens sine vestrae benedictionis petitione ad suam insolenter perrexit domum.« Tunc sanctus Christi confessor Bertinus prophetico spiritu plenus praedicto ait discipulo: »Antequam, fili, ad suam Walbertus perveniat domum, ad quam nunc properando [Col. 1094D] se credit cito esse venturum, valde poenitebit, quod hodie sine nostrae benedictionis munere de hoc perrexit loco.« Quod secundum beati viri praescientis verbum effectus probavit rei. Eodem enim die post solis occasum nuntius a Walberto velociter secundum domini sui praeceptum equitando ad beatum venit Bertinum, statimque postquam ad sancti viri praesentiam venit, ejus provolutus vestigiis, tremula ad eum ait voce: »Domine, vester benevolus in Christo amicus Walbertus modo in confinio mortis et vitae positus vos in Dei postulat nomine, ut pro eo secundum solitam vestrae charitatis pietatem misericordem [Col. 1095A] deprecemini Dominum, ut per vestras in conspectu aeterni Regis gloriosas preces de mortifero periculo quod sibi nuper accidit, solamen recipiat. Postquam enim in hac die sine vestra benedictione ad suam volens properare domum perrexerat, subito in medio viae spatio de suo in quo velociter equitabat equo dejectus, super petrosam incautus corruit terram, multisque in ejus corpore membris collisis, femoreque ejus, beatissime Pater, penitus confracto, mortem sibi subditam adesse putat, nisi illum, ut credit, per vestras sacras orationes pietas liberet divina. Scit enim quod hoc sibi periculum per suam contigit negligentiam, quia sine vestrae benedictionis tutamine per hostis callidi astutiam, aliqua se necessitate retrahente de hoc hodie loco [Col. 1095B] perrexit. Idcirco, vos in Dei nomine de praedicta negligentia veniam petendo precatur ut potum vestro sacro ore benedictum sacrisque manibus signatum ad eum antequam moriatur transmittere dignemini.« Tunc venerabilis senex casu fidelis amici commotus, suo incunctanter jussit discipulo ex oenophoro [(12) 1Kb] quod in sacrario positum fuerat, vinum propinare, ut ad aegrotantem celerrime mitteretur amicum. At juvenis leviter sancto respondit abbati: »Est, ut reor, beatissime Pater, spatium mensis integri, aut eo amplius quo nec in eo de quo dicis vasculo una phiala fuerit vini.« Huic sanctus Christi confessor et fide perfecta et charitate plenus suo dixit discipulo: »Vade, fili, in Dei nomine ad illud de quo dicis vasculum; [Col. 1095C] Dominus enim noster cui omnia possibilia sunt, qui adest in opportunitatibus (prope est enim Dominus invocantibus eum [Psal. CXLIV, 18]), nostro aegrotanti amico, credo, salutiferum dabit potum.« Tunc juvenis sancti viri praecepta secutus, in praedictum intrando sacrarium, illud vas de quo paulo ante sancto dixit abbati, quod nec una in eo fuisset vini phiala, divina largiente gratia, hac vice plenum optimo invenit vino, cujus mirabilis odor praedictam compleverat domum. Tunc sanctus Christi confessor Bertinus immensas omnipotenti Domino gratias agens, Walberti ait puero: »De hoc vino aliquid tecum portando ad tuum velox recurre dominum.« Tunc ille in eadem nocte immenso repletus gaudio ad suum reversus est dominum, totumque ei quod [Col. 1095D] factum fuerat narrando miraculum, salutiferum sibi potum de praedicto propinaverat vino. Postquam vero de eodem benedicto biberat potu, in eadem hora, divina medente manu sanus effectus est, immensasque omnipotenti Deo salutis suae auctori gratias referens, cordisque compunctione repletus, magnam [Col. 1096A] haereditatis suae partem, villam scilicet Arkas et multa alia sicut antiquitas asserit, praedia B. Bertino tradidit, et usibus fratrum in Sithiu Christo famulantium perpetuo delegavit. Sicque paulatim rebus saecularibus renuntians, omnique studio coelestibus inhians, jamque monachus fieri desiderans, S. Bertini hortatu et consilio fretus, in Luxovio [(13) 1Kb] habitum religionis suscipere irrevocabili spondet devotione.



CAP. VIII. Traditio de Hunulfricurt [(14) 1Kb] .

12. Vir quidam inclytus nomine Amalfridus tradidit domno Bertino monasterium quod ipse construxerat in proprietate sua, nomine Hunulfricurt, in pago Cameracensi super fluvio Scald, ubi et filia ipsius illustris viri, Auriana nomine, abbatissa [Col. 1096B] sanctimonialium rectrix esse videtur eo tenore ut hoc ipse dum adviveret, per precariam haberet, et post suum obitum ac filiae ejus Aurianae, supradictus abbas Bertinus seu successores sui hoc habeant, teneant ac possideant: et quemcunque praepositum ibi praeponere voluerint, licentiam habeant, sicut etiam exemplar illius traditionis apud nos hactenus conservatum testatur, actum anno ab Incarnatione Domini sexcentesimo septuagesimo septimo [(15) 1Kb] , indictione sexta.



CAP. IX. Quod plurima signa, licet nos lateant, per eum fecit Dominus [(16) 1Kb] .

13. Praeterea per sanctum virum mira divinitas egit, quamvis partim ipse celandi studio, partim tunc praesentium negligentia occuluerit. Sed omnibus [Col. 1096C] miraculis labor in Dei servitio indeficiens est praeferendus, et cura pervigil animarum sibi commissarum. Omni itaque tempore vitae suae in praeparatione loci sibi a Deo traditi sudavit, cujus labori adeo divina gratia adfuit, ut suo tempore priscis monasteriis regia affluentia constructis, et numero pignerum sanctorum, et rerum abundantia coaequaretur. Sanctus igitur Christi confessor Bertinus, postquam Adroaldus in Sithiu locum tradiderat, quinquagesimum septimum annum regiminis sui agens, virum venerabilem suum monachum Rigobertum nomine, successorem sibi ordinavit; ipse vero privatim agens reliquum vitae suae, in divina se contulit contemplatione. Aedificaverat etiam [Col. 1096D] oratorium quoddam, adhuc vivente suo praedilecto Audomaro Dei antistite, quod ab orientali plaga templi S. Petri constructum dedicari fecit ab eodem pontifice in veneratione sanctae Dei genitricis Mariae, quo potissimum pernoctans in precibus dies non minus indefessus Christi miles supplebat jejuniis. [Col. 1097A] Venerabilis igitur abbas Rigobertus vices excubiarum ejus in gregem Domini industria exsequens, ejusdem Patris jussu monasterium [(17) 1Kb] in honore B. Martini paucis temporibus magno opere aedificavit. Erat enim summae devotionis in hunc confessorem Domini, ejusque memoriae plurimum inserviens et dilectioni.



CAP. X. Qualiter vir Dei tentatus fuit a diabolo in specie mulieris, et per S. Martinum visitatus.

14. Fertur siquidem a senioribus nostris, eumdem virum Dei quodam Sabbato sanguine minutum, a maligno spiritu sub specie puellae regiae personae tentatum, nec primum dolos tantarum percepisse insidiarum. Sed cum jam, fratribus eum ad mandatum Domini [(18) 1Kb] , quod apud monachos singulis [Col. 1097B] Sabbatis ex more celebratur, operientibus, vellet abire, illaque eum retinere tentaret, loquens quasi de monasterii necessaria utilitate, magis autem anhelans ut si posset captivum duceret servum Domini sua turpi commistione; praedictus Dei pontifex S. Martinus ei apparuit, fratrem et amicum dulci compellans affatu, insidiantis in pellice inimici cavillationes dolosque retexit, quod mox idem tiro Domini a se crucis signo abegit; surgensque fratres se ad mandatum Domini postulantes, Deum laudans super ejus tanta pietate petivit. Tanta nimirum de ejus sanctitate laetitia erat coelicolis, ut non modo eos intercessores apud Deum mereretur in superis, sed etiam ut salutis ejus obsequio inservire praesentialiter parerent in [Col. 1097C] terris, ne videlicet tantum remunerationis et gloriae suae cohaeredem amitterent in coelis. Considerans ergo pius Pater omnino monachis non expedire sexu femineo quovis modo communicari, penitus exclusit sub anathemate [(19) 1Kb] ingressum feminarum de aditis ejusdem coenobii. Quod nostro tempore a quadam religiosa servatum muliere, ut scilicet ulterius nollet ire quam ipsum virum Dei didicerat constituisse; ea quoque mortua corpus servavit exanime. Nam eam in feretro positam ferentes, cum in ipso ejus antiquae adventionis pervenisset [Col. 1098A] limite, tanto confestim divinitus figitur pondere, ut ultra ferri non posset, coacta etiam ad ferendum praesentium multitudine. Sicque anus praeceptum quod ad reverentiam sancti excoluit dum vixit, defunctum corpus ad votum viventis animae transgredi non potuit.



CAP. XI. Quod Erlefrido post Rigobertum coenobium suum commisit [(20) 1Kb] .

15. Post paucorum annorum sudorem Rigobertus impetrata pii praeceptoris sui indulgentia, et ipse se in otium spirituale contulit, perfectumque se tanti Patris discipulum doctrina ejus et exemplis instructum hac sui mutatione ostendit. Qui egregius Pater Erlefridum suum a puero nutritum abbatem successorem ordinavit, qui alteri non inferior, [Col. 1098B] a paterna institutione non degeneravit.



CAP. XII. De transitu B. Bertini.

16. Condigna sancti viri laboribus Christus rependere praemia volens, vocatum ad se transire fecit plenum dierum perfectorumque meritorum. Quem praefatus abbas Erlefridus omnisque coetus monachorum cum honore maximo, ut tantum decebat Patrem, conditum sepelierunt in coenobio proprio, quod constructum erat in honore sancti praesulis Christi Martini. Transiit autem idem Dei athleta nona Septembris, anno incarnati Verbi sexcentesimo [(21) 1Kb] nonagesimo octavo, aetatis vero centesimo duodecimo, Childeberti vero Francorum regis quintodecimo, anno ex quo eumdem locum construere coepit quinquagesimo nono. Eodem autem [Col. 1098C] tempore venerabilis rex Childebertus cum regnasset annis sexdecim, migravit ad Dominum, regnavitque Dagobertus puer filius ejus post cum annis quinque. Sub cujus tempore praedictus abbas Erlefridus basilicam S. Martini supra S. P. Bertini cumulum ampliori opere reaedificare coepit, constructa venerationis ara ad caput tumuli, ubi plurima per beati viri merita Dominus peregit miracula, e quorum numerositate, Domino favente, paucissima promemus.




[Col. 1097]
[MIRACULA S. BERTINI.]



LIBER PRIMUS MIRACULORUM. Ab eodem auctore compositus.



CAP. I. De piscatore sanato [(22) 1Kb] .
[Col. 1097D]

Tres viri in piscationis arte periti nocte Dominica in Rhodano flumine juxta beati Mauricii martyris monasterium (servi enim erant illius loci) navim ascendentes, retia ad capiendos extenderunt pisces: [Col. 1098D] dein insolita eorum retia in eadem nocte intravit multitudo, ita etiam ut nec illis per prolixa annorum spatia, quibus in praedicto flumine retia extendere solebant, tales magnitudine apparuerunt pisces, nec tantam ante piscium multitudinem una [Col. 1099A] coeperint nocte. Hinc laeti navigantes ad portum, quem soliti erant post piscationem intrare, nequiverunt se de praedicta movere navicula. Duo enim ex ipsis pedum et manuum officio privati toto fuerunt corpore contriti. Tertius autem officio pedum privatus surdus effectus est; super eos enim propter noctis Dominicae Resurrectionis transgressionem ultio supervenit divina. Hinc ille qui auditum et ambulandi amisit usum, duobus nitendo fustibus, atque aliorum comitantium suffragio fultus, loca sancta orationis causa circuire decrevit, ut amissam corporis sanitatem per gloriosa sanctorum merita recipere mereretur. Post intervallum igitur temporum, multis ab eo peragratis locis, ad praedicti confessoris Christi Bertini in Sithiu monasterio [Col. 1099B] positum venerabile venit sepulcrum. Et cum fratres in praedicto loco commorantes nocte Dominicae Resurrectionis in eadem ecclesia, in qua corpus beati pausat Bertini, nocturnas cantarent vigilias, praedictus vir immensa aegritudine correptus a suis sociis in ecclesiam deductus est. Et cum longo spatio cum lacrymis orando suam sanitatem per merita sancti Patris Bertini a Domino postulasset, quando lectio Evangelii more solito recitata fuit, vidit circa se lucere multa luminaria, paulatimque a se sentiens infirmitatem recedere, auditu recepto pedumque recuperato officio, subito divina largiente gratia in praedictorum praesentia fratrum sanus effectus est. Et post synaxim omnipotenti Domino et B. Bertino gratias agens, suis gradiendo pedibus [Col. 1099C] laetus et sanus propriam repedavit ad domum.



CAP. II. De quodam sacrilego [(23) 1Kb] .

Quidam homo ex parte nobis incognitus, sed sicut postea probavit eventus, maligno spiritu repletus, cum cujusdam religionis se esse simulasset, per tres continuos dies quasi orandi gratia ecclesiam praedicti Patris nostri Bertini ingressus, multoties se humo prostravit quasi compuncto corde funderet preces; sed quoties exiit, seras valvarum diligenter consideravit, aliud tamen in praesentia custodum fingens. Nam aliquando se incorvavit, quasi ibi dissolutas religaret corrigias: aliquando vero casum simulans manicarum, in eodem exitu curvatus collegit. Expertus tamen totum quod voluit, [Col. 1099D] notavit horam qua fratres post sextam causa refectionis ad panem percipiendum peterent refectorium. Sicque aggressus cultro arrepto pressit lignum per juncturas valvarum, quo ambae in transversum stringebantur, cum aliunde ferreo pessulo firmatum non esset, ita ut capite vectis ejusdem sursum elevato aditum praeberet intrandi. Tunc miser ille, sed non miserabilis, malitiae suae pandebat effectum. Nam ingressus furatus est vasa argentea, quae sub coronis ac lampadibus coram [Col. 1100A] retroque pendebant altare. At dum egressus coepisset quaerere aditum portae, mirum in modum vidit, sicut postea narravit, quamplurimos sibi terribiles assistere inimicos. Nam tentatus a diabolo, permissus quidem est avidus rapere praedam, sed penitus auferre non est permissus. Unde contigit ut, dum portis patentibus minime pateret sibi regressus, revertens per medium monasterium iter arriperet, insulamque peteret quae intra paludem ejusdem monasterii sita est, ut ibi apud quemdam sibi cognitum reponeret quod furtim a sacris abstulerat. Interea custodes ecclesiae una cum fratribus refectorium exeuntes, dum prospiciunt sacrorum damna vasorum, mox coadunatorum concursus factus est monachorum, et in tantum sunt mente consternati, [Col. 1100B] ut quid dicerent vel quid agerent, quo se verterent, non reperissent; sed suis hoc exigentibus peccatis evenisse concorditer clamabant. Misericors autem Dominus meritis S. Bertini confessoris sui non diu est passus jugiter sibi servientium animos periclitari. Fur enim infelix jam memoratus dum hinc cuneos inimicorum, inde aquarum ac paludis impedimenta cerneret (nam, ut nescientibus loquar, locus ille talis est ut per mille passus et multo amplius nisi navigio non habeat ingressum, excepta una porta ab Occidente, per quam pedites et equites plaustraque ducentes liberum solent habere ingressum); consitos quasi per praecipitia parietum atque tectorum coepit dare saltus. Quod cum vidissent [Col. 1100C] ibidem degentes, sublata prorsus ambagine totius dubitationis, hunc esse reum, hunc clamitant sacri furem exstitisse thesauri; et ideo taliter a daemonio agitari. Cum autem detinuissent eum, quolibet ingenio interrogatus est, quid sibi evenisset vel quare dementasset: et statim exposuit totius rei veritatem. Quid plura? praevaluit contra eum arbitrium ejus, unde missus est in Nervium [(24) 1Kb] , in loco famoso, castello videlicet Menapiorum. Condoluit autem super eo unanimitas jam dictae congregationis, miseruntque ad comitem ejusdem loci, et redditum est ei liberum exire. Sed quia in aliis quampluribus tentus erat flagitiis, ut postea compertum est, ideo forte permodicum habuit poenitentiae tempus: septimanam enim tantummodo supervixit. [Col. 1100D] O quam breve est praesentis vitae tempus ad comparationem aeternitatis! Hortamur ergo omnes qui haec audierunt, omittere mala, sectarique bona.



CAP. III. De quodam fugitivo, nomine Benjamin [(25) 1Kb] .

Multis igitur saecularium hominum turbis ad saepe dictum monasterium ob amorem Dei confluentibus, et monasticae religionis desiderio ardentibus, inter caeteros Benjamin nuncupatus, generis secundum saeculum nobilitate pollens, plurimum ex haereditate propria monasterio conferens, aditum petiit conversionis, [Col. 1101A] laudabilique, ut facie tenus videbatur, simplicitate totum se contulit monasterio. Susceptus itaque hic atque inter fratres collocatus est caeteros. Sed non post multum temporis sagitta percussus diabolica, coepit sua mala opera defendere, ac nimio instinctu inimici illudi, mortiferisque persuasionibus consensum praebere. Cumque a fratribus spiritalibus saepissime corriperetur, non modo non emendatus est, verum exosos eos habuit, quos ob suam perversitatem plurimum contristari conspexit. Diu itaque in hac perversitate toleratus, tandem de monasterio est egressus. Igitur monasterium relinquens coepit lustrare domos propinquorum, et quaerere qui illi secum habitandi assensum praeberet, nequam scilicet ejus operibus consentiendo. At cum [Col. 1101B] nullum reperiret, omnesque eum propter remissionem propositi sui exosum haberent; coepit demum frequentare furta, coenosisque nimium inquinari stupris, et alia nefanda exercere facinora. Cum talia ergo solibus insequeretur quotidianis, omnipotentis clementia Domini quae ingratos quosque per flagella vocat ad regnum, fecit eum ex nimio capitis dolore lumen amittere corporale. Vix autem post tam diram carnis afflictionem, obtinuit a propinquis suis ut, quocunque illis videretur modo, solatium ei propinquitatis aliquod impenderent. Susceptus ergo est ab illis, sed jugiter verborum contumeliis verberatus. Propter salutem enim suam misericors Dominus lumen ei abstulit oculorum, et solatia non sivit adesse propinquorum. Quadam igitur die cum [Col. 1101C] valde contumelia frequenti moestus foret, divino compulsus instinctu, ducatum sibi ad monasterium B. Bertini praeberi rogavit. Quod cum factum fuisset, coram ecclesiae januis prostratus quotidie Dominum de praeteritis negligentiis placare studuit insistens jejuniis et orationibus lacrymisque assiduis, psalmodiansque dicebat: Ego autem sum vermis et non homo, opprobrium hominum et abjectio plebis (Psal. XXII, 7): tu autem, Domine, susceptor meus es, gloria mea, exaltabis caput meum (Psal. III, 4). At Pater monasterii ejus videns humilitatem, a Domino cor ejus intellexit visitatum, et ad portam eum collocavit praebendo victum quotidianum. Ille autem, sicut jam dictum est, in poenitentia perseverans, [Col. 1101D] animum ut arcum habuit extentum, quatenus saepissime humum lacrymis rigans mereretur audire: Dimissum est peccatum tuum. Quadam ergo die cum synaxis horae tertiae a fratribus cantaretur, memoratus frater juxta altare quod in media ecclesia situm est, ubi venerantur reliquiae Dominicae [Col. 1102A] nativitatis, stetit, casuque subitaneo in terram proruit. Quem fratres citissime accurrentes a terra levaverunt, eumque aciem oculorum clarissime protendentem videntes protinus rogitavere qualiter sibi a Domino foret salus data visionis. Dicebat autem eis quod, cum pura mentis intentione Dominum exoraret, duas faculas ex sepulcro S. Bertini vidit jactatas oculis suis clarissimum lumen infundentes, sicque lumen oculorum fore reparatum. Tunc omnibus claruit quod per merita B. Bertini pristinae redditus sit sanitati: statimque sine mora eum in priorem revocavere locum, propensius majorem honorem quam in primis initiis vitae monasticae venerationem adhibentes. Ille vero nec in priore dejectione delapsus, nec praesentis honoris cumulo in [Col. 1102B] se elevatus, rectissimae pede fidei per semitam bonae operationis ex hinc agebat itinera Christi, ac ei frequenter concinebat: Exaltabo te, Domine, quoniam suscepisti me, nec dilatasti inimicos meos super me. Domine Deus meus, clamavi ad te, et sanasti me. Domine, eduxisti ab inferno animam meam (Psal. XXXIX, 2). Sicque paulatim crescendo pervenit ad charitatem, quae perfecta foras mittit timorem (I Joan. IV, 18). Igitur post hoc in sancta conversatione plures duxit annos, positus gratuita misericordia Domini Christi, qui est benedictus in saecula.



CAP. IV. De quodam poenitente a vinculis ferreis soluto [(26) 1Kb] .

Quidam vir civis Aurelianensis, Adam nomine, de vico Pruniaco (Prunay), ob fratricidium [(27) 2Kb] [Col. 1102C] jussu episcopi urbis Aurelianensis ferreis nexibus ventrem brachiaque constrictus, cum per plures annos sanctorum loca visitando, tantae incommoditatis molem sustineret, tandem a B. Petro apostolo cujus limina Romae frequentabat, duorum nexuum solutionem adeptus, per visionem, ut ipse testabatur, admonitus est ut coenobium Christi militum Audomari atque Bertini per longa terrarum spatia exquirendo, eorum se patrociniis devote committeret. Qui monitis ejus parens, per diutinos anfractus locum designatum adiit, et nocte octavae apostolorum secundo Nonas Julii, in basilica S. Petri fratribus nocturnas laudes celebrantibus, primamque lectionem lectore pronuntiante, horrore non modico [Col. 1102D] circumfusus protinus cecidit, statimque ferreus nexus confractus, longiusque e brachio propulsus est. Quem vocibus lacrymabilibus Deo et sancto Bertino gratias referentem fratres a terra levaverunt, simul etiam ipsi auctori Deo et patrono suo Bertino debitas grates laudesque referentes.



CAP. V. De quadam puella contracta [(28) 1Kb] .
[Col. 1103A]

Puella quaedam de familia ipsius sancti, deterritorio nuncupato Mellingasele, a primaevo tempore officio ambulandi penitus privata, ita ut vix manibus rependo spatia necessaria sibi manibus permearet, octavo Kalendas Julii concurrentibus nostris provincialibus more regionis ad festivitatem Joannis Baptistae, ipsa quoque adminiculo necessariorum fulta interfuit. Et cum signum vespertinae synaxis jam tertium sonaret, ipsa procul ab Ecclesia quousque feminarum accessus licitus est, sese in terram dedit, et omnipotentem Dominum per beati viri patrocinium propitiari sibi deprecabatur. Statimque horrore concusso, omnibus coepit membris distendi, protinusque erepta pedum recepit officia, Creatori [Col. 1103B] suo gratias agens, qui eam meritis sancti patroni sui Bertini diu optatae reddidit sanitati [(29) 1Kb] .



CAP. VI. Quod Fridogisus, expulsis monachis, canonicos instituit.

Multa quidem et alia signa fecit Jesus per merita confessoris sui Bertini, quae non sunt scripta in libro hoc. Quare autem praetermissa sunt vel neglecta, ignoramus, nisi forte propter incuriam scriptoram, vel propter maximas persecutiones et inconvenientia quae tunc temporis sancta mater Ecclesia, et maxime in isto loco passa est. E quibus omnibus unum solum incommodum seu infortunium ad posterorum memoriam hic duximus inserendum. Glorioso igitur imperatore Ludovico Caroli Magni atque imperatoris filio regnante, cum eatenus hoc [Col. 1103C] antiquum et tunc regale coenobium ex tempore beatissimi Bertini ejusdem fundatoris praecipui sacra monastici ordinis religione admodum nobilitaretur, atque secundum instituta canonum fratrum adoptione ipsius regimen commendaretur, contigit ut quidam Fridogisus [(30) 1Kb] genere Anglus et abbas S. Martini Turonis anno Verbi incarnati octingentesimo vigesimo, et praefati regis Ludovici septimo, abbatiam Sithiensis coenobii regia donatione susciperet gubernandam. Qui in initio tyrannidis suae cum cerneret abbatiam universam tot monachorum usibus delegatam, utputa centum et triginta monachorum inter utraque monasteria S. Bertini scilicet sanctique Audomari degentium, nihilque suarum voluptatum [Col. 1103D] usibus sequestratum; avaritiae jaculo caecatus, monachorum impudenter tentat vitam destruere, ut res eorum usibus a fidelibus traditas suae lasciviae potuisset facilius mancipare. Quod diabolica suggestione mente conceptum, nefanda est ab illo perpetratione peractum. Nam in capitaneo apostolorum seu S. Bertini loco, ubi octoginta et tres monachi deserviebant Domino, sexaginta pro humana potius laude quam pro Dei amore retinuit; reliquos districtioris vitae viros, quos suae perversitati putavit non consentire, [Col. 1104A] de monasterio expellens abire permisit. In S. Audomari [(31) 1Kb] quoque monasterio, ubi regulariter viventes aderant quadraginta monachi, triginta canonicos ibidem ad serviendum deputavit in ministerio Christi. At posthaec totius abbatiae circuiens villas, et quia duplex exstabat monachorum numerus, duplam eis portionem villarum est largitus; canonicis autem quia pauciores erant numero simpla contra monachos est data portio: ipse ea quae sibi maxime placuerant, ad suae perversitatis usum reservavit. Et quia canonicus erat, cum canonicis in S. Audomari monasterio saeculariter vivebat. Quid plus hujus abbatis referam versutiam, cum veraci possem famine dicere hunc primum loci hujus casum exstitisse? hic etiam secundum veridicam Veritatis vocem [Col. 1104B] cum alii laborassent, in labores eorum introivit; nec solum introivit, sed etiam quae laboraverant, temeraria praesumptione destruxit. Hic etiam fraternae charitatis utriusque monasterii destructor exstitit, dum et monachi sibi justum et ab antiquis Patribus traditum reverentiae honorem vindicant, canonicorumque subjectionem sibi veraciter defendunt; et canonici ab ipso abbate canonico fallaci assertione principatum ad se monasteriorum pertinere dicunt. Pro his omnibus et reliquis tyrannidis suae actibus hactenus blasphematur ab omnibus, nec dubium quod blasphemabitur et a succedentibus.



CAP. VII. De subjectione canonicorum S. Audomari huic ecclesiae.

Mortuo vero dicto Fridogiso quarto decimo regiminis [Col. 1104C] seu potius tyrannidis suae anno, successit in regimen coenobii Hugo venerabilis filius Caroli regis magni et frater Ludovici Caesaris. Qui Hugo anno incarnati Verbi octingentesimo quadragesimo quarto condolens infelicissimae et miserrimae divisioni et discissioni venerabilis Sithiensis coenobii ab infando Fridogiso factae, a domno Folovino tunc Morinorum venerabili antistite unitatem coenobiorum pristino more reformari impetravit: quod et privilegio firmari fecit. Hujus autem privilegii hoc est exemplar:



Exemplar chartae S. Folquini de eodem.

Ego Folquinus Dei gratia Morinorum episcopus, omnibus fidelibus tam futuris quam praesentibus. Reliqua vide in Chartulario Folquini, Patrologiae [Col. 1104D] tom. CXXXVI, col. 1223.



CAP. VIII. De translatione sive relatione S. Audomari.

Sub hac tempestate invenimus ita adnotatum in decemnovennalibus annorum Dominicae Nativitatis, quod est octingentesimo quadragesimo tertio, indictione sexta, quod postquam Hugo abbas jam memoratus, excepta causa quam refero, vir per cuncta laudabilis, locum hunc sua constitutione laudabiliter stabilivit, qua et canonicos S. Audomari monachis [Col. 1105A] S. Bertini etiam per descriptionem capitularem juste subjugavit, monachumque ab inferiori monasterio ad S. Audomari custodiam (ut supra dictum est) deputavit; diabolica sagitta jacultatus (sic,) coepit excogitare qualiter S. Audomari corpus, cujus ope et auxilio una cum sodali suo Bertino Tarvennicus gubernatur populus, Vermandis ad S. Quintini monasterium, quoniam hoc ipsum gubernabat, posset deferre quantocius. Metuens tamen animositatem plebis, congregata Vermandensium multitudine, tentat vi abstrahere, si forsan impediretur a plebe. Accessit interim, et monacho quodam Moro nomine exstante custode, sacrum sancti praesulis ac patroni nostri corpus sumens, villam usque Liesgensburtz (Iperio, Lisbourg) nomine cum sua deportavit [Col. 1105B] multitudine. Dei autem providentia operante, triduo in praefata villa manserunt cum sacrato corpore. Quod cum sancto praesuli Folquino nuntiatum esset, cum maxima multitudine populi per totum triduum congregati insequitur praedictum abbatem cum suis usque ad villam superius nominatam cum omni festinatione. At illi gestientes corpus sanctum sustollere fugamque inire, nulla hoc multitudine prorsus valebant a terra levare. Tunc absque retardatione ullius commodi accelerant fugam relicto corpore sancti; beatus autem Folquinus dans illis locum fugiendi, accipiens thesaurum [(32) 1Kb] illud omni auro pretiosissimum, repetito calle cum tota plebium multitudine reportavit; et praecavens in futurum ne parili modo aut alio quovis ingenio corpus [Col. 1105C] auferretur sanctum, illud in insula Sithiu juxta corpus B. Bertini sub terra recondidit.



CAP. IX. Qualiter corpus Patris nostri Bertini a S. Folquino primo translatum est.

Legitur in hujus loci archivis publicis quod sanctus Folquinus nostrae sedis episcopus (cujus etiam corpus magnis celebre virtutibus in hac quiescit ecclesia [(33) 1Kb] grassante igne et ferro Danorum barbarie per loca maritima, paulo ante hanc vastationis diem corpus S. Bertini certa die sub terra recondiderit. Quod quando quibusve ex causis fecerit, vel quandiu sub terra tam sacra membra latuerint, ad laudem Dei et honorem hujus sancti perpaucis aperiamus. Glorioso igitur imperatore Ludovico Caroli [Col. 1105D] magni aeque imperatoris filio regnante, cum eatenus hoc antiquum et tunc regale coenobium ex tempore beatissimi Bertini ejusdem fundatoris praecipui sacra monastici ordinis religione admodum nobilitaretur, atque secundum instituta canonum fratrum adoptione [Col. 1106A] ipsius regimen commendaretur, cuidam canonico genere Anglo, Fridogiso nomine, ut jam praedictum est, in beneficium proh dolor! datum, a totius sanctae religionis candore marcescere, in exteras manus devenire, et minorari a sua coepit integritate. Denique numerum monachorum ibidem militantium, qui octoginta tres erant, diminuit, villas et fertiliora praedia victui monachorum deputata in dominium sibi usurpavit; monasterium vero S. Audomari quod cum monasterio S. Bertini idem erat, penitus evertit, quoniam quadraginta monachis eliminatis, triginta canonicos loco eorum substituit, tertiamque partem omnium bonorum ad monasterium S. Bertini pertinentium, eorum usibus deputavit. Quid igitur iste aliud quam hujus monasterii [Col. 1106B] flagellum fuit? qui etiam a B. Bertino in numero abbatum merito undecimus exstitit; quia in eo quod ea quae a decem praedecessoribus suis bene ordinata fuerant evertit decalogi metas excessit. Tantilla vero haec nostris tetigisse sufficiat, ut quibus peccatis a sanctuario Dei exortis tanta mala consurrexerunt, ac quibus urgentibus causis sancti corpus margarita recondita sit, manifestius pateat.



CAP. X. De divisione regni Francorum.

Imperatore praefato decedente a saeculo, filii ejus Lotharius, Ludovicus et Carolus, singuli paternum imperium aemulati mox ab invicem dissentire coeperunt. Tandem pace facta, Francorum regnum sibi diviserunt, tuncque nostrae partes orientales Carolo regi cesserunt. Cujus pacis obtentu nequaquam [Col. 1106C] mala desierunt; sed dum singuli per singula regna principari, seque secundum paternam magnificentiam protelare cupiunt, sese suaque confundentes dejiciunt.



CAP. XI. Qualiter S. Folquinus corpus S. Bertini sub terra recondidit.

Regnante eodem Carolo, tertio regiminis Adalardi [(34) 1Kb] abbatis anno, praefatus praesul emeritos sancti Bertini artus anno Dominicae Incarnationis octingentesimo quadragesimo sexto, secretiori quam prius fuerat loco mire compositum locavit. Cujus etiam sanctam translationem distinctis temporum diebus a cuncto populo dioecesis suae magnificentius celebrandam sancivit, ut quidquid in ejus [Col. 1106D] sancta depositione, mense Septembri concurrente, urgente messis necessitate, minus digne celebrarent, hac sancta translationis solemnitate liberius exsolvere possent. Tanto igitur thesauro abditis locis assignato, non multo post temporis intervallo [Col. 1107A] omnes istius patriae nationes, hinc surgentis gravissimae famis angustia consternati, illinc subitam Nortmannicae incursionis rabiem suspecti, omnis pene nobilitas istius terrae, praeter paucos, quos opum ac fundorum copia et castellorum vel munitionum fiducia detinuerat, post dominos suos vel quocunque tutius eis videbatur discedebant. Praeterea residuos in manu famis, utcunque exutos periculo, demum rabida Danorum crudeliter laniatura invasit insectatio: qui postquam rabiem suae tyrannidis exacturi huc hostiliter irruperunt, nullum hic fratrum, praeter quatuor palmam (de his lib. II, cap. 1) martyrii praestolantes, invenerunt. Quid igitur si tunc praefati sancti corpus eminentioribus vel certis locatum locis debite veneraretur, [Col. 1107B] exportandumne putatis in valida manu Domini eriperetur? An non tunc multo necessarium erat, quod jam dictus sacerdos Dei tantorum malorum praesagiis in conservandis sanctis pignoribus paulo ante effecerat? Necdum locum hunc aliqua castelli vel valli defendebat munitio: et ideo, magis autem peccatorum mole urgente, huc perfacilis inimicorum irrupit incursio. Nec modo semel, verum bis terque Sithienses fines profligare non cessarunt, donec praedicti sancti meritis multipliciter attriti in vaginam suam compulsi sunt regredi. Tantis divinae ultionis cladibus hanc terram ferme centum annis occupantibus, denuo quasi quodam diluvio diluitur his decocta tribulationibus. Tantorum ergo malorum sacerdos Dei Folquinus sancti Spiritus [Col. 1107C] illustratione praemonitus, dum advixit, venerabile S. Bertini corpus ignoto loco et ubi minus putaretur, occuluit, id nullis praeter paucos cognoscentibus: ac ne palam quoquo modo detegeretur, gravibus eosdem interminationibus ac sacramentis constrinxit, solemnemque diem hunc nobis esse sancivit, qui est septimo decimo Kalendas Augusti: ubi usque ad haec nostra novissima tempora, scilicet ducentis quinquaginta annis [(35) 1Kb] , altor et pastor noster latuit.



CAP. XII. Miraculum in translatione S. Bertini factum.

Dies festus translationis corporis beati Patris Bertini, quae celebratur septimo decimo Kalendas [Col. 1108A] Augusti, instabat, et presbyter futurum celebrandumque digno more ac solita consuetudinis reverentia indicebat. Eumdem itaque festum translationis diem quaedam mulier postponens neglexit, opusque servile usque ad mediam diem peragere studuit: post vestes, sibi munditie parandas abluere festinavit; sed aliud quam rata erat, eadem hora sibi contigit. Nam subito primum rubrae effectae sunt, tum infectae cruore sanguinem distillare coeperunt. Instat illa lotum vestes superare accrescentem nitens sanguinem; sed quo magis abluebat, eo magis ipse sanguis incremento abundabat. Nam in primis guttatim stillavit, postea, uti per stillicidium aqua distillare solet, fluxit. Quid ageret? stabat stupefacta, superque tanto miraculo attonita. Protinus [Col. 1108B] fama signi volat, concurrunt vicini, praesentes mirantur, et quidam ex illis verum protulit inquiens: Festum diem hunc solvisti, operata es cum minime tibi licuisset operari. Acceleratur ad ecclesiam, venia petitur, poenitentia indicitur, cruor fluere desinit.



CAP. XIII. De quadam muliere festum translationis non colente.

Altera autem mulier eodem die, vanno annonam purgavit, purgatam molere volens. Verum antequam id operis aggrederetur, a nonnullis quod minime observaret festum diem reprehendebatur. Quorum verbis irritata fertur respondisse: Quot sunt, quotque numerantur anni soles, tot nostri presbyteri codex inscriptas habet festivitates. Dixit, et omnino [Col. 1108C] molere voluit. In primo molae rotatu lignum palmae digitisque adhaesit, tum brachium quoque totum diriguit. Mox etiam mola immobilis stetit, adhaerens manui lignum ad sese traxit; conata est avellere, sed non potuit. Tandem rubore confessa verecundiam, dextram ligno adhaerentem ostendit, noxamque errati confitens ecclesiam adiit. Monitu sacerdotis orationem praesentes fundunt, lignumque cecidit, ipsa laeta domum rediit: cui usque omnis festus dies timori fuit.



CAP. XIV. De sanguine ex spicis manante.

Alio quoque tempore eodem celebritatis suae die spicas avulsas sanguine affluenter imbuit, sicque humanis usibus inutiles reddidit.





LIBER SECUNDUS MIRACULORUM, Ab alio auctore anonymo scriptus circiter initium saeculi X, cap. 10.



PRAEFATIO AUCTORIS.

[Col. 1107C] His itaque a reverendissimis Patribus nostris sui temporis omnium bonorum studiorum non solum appetentissimis, verum etiam status sui loci tam [Col. 1108C] columnis solidissimis quam luminibus praeclarissimis non minus veraciter quam fideliter de virtutibus beatissimi patroni nostri praelibatis, plurima postmodum, [Col. 1109A] non (quod absit!) inopia dictatorum, vel defectu scriptorum, sed multimoda insurgente adversitate temporum exstant intermissa relatu dignissima. Quorum e numerositate pauca, ac ne forte frivolitatis vel mendae notemur noxa, solum ea quae aut ipsi vidimus, aut ab idoneis personis visa cognovimus, non propriae temeritatis fisi audacia, sed potius illius freti fiducia qui linguas infantium facit disertas, quanquam minus eleganter, subinferre satagimus humiliter. Et licet ingenio tardi, sermone imperiti, haec qualitercunque aggredimur [Col. 1110A] notificanda, non ventosae jactantiae vanitate, sed simplicis animi devotione, ac praesumptibili humilitate, malentes potius, si qui aemuli fieri volunt, patere morsibus degannientium, quam miracula ad laudem et gloriam nominis Dei electi sui meritis nobis praesentibus celebriter perpetrata segniter reticere, et a memoria aboleri succedentium. Unde, quanquam simus inertes, nunc cordi adest proposita inchoare, et inchoata summa cum devotione pro posse edere.



INCIPIUNT MIRACULA.
[Col. 1109]


CAP. I. De adventu paganorum.
[Col. 1109B]

Temporibus divae memoriae Caroli [(36) 1Kb] filii Ludovici, prius regis, postea imperatoris, cum saeva tyrannides paganorum emergeret, famosa flumina Sequanae ac Ligeris advolans, et per totam grassando Neustriam. ferro igneque non tantum circumjacentes terminos, verum etiam Armoricae magnam partem consumeret, post non multorum tandem annorum rotatus partim ingeniose adacti, praesertimque respectu miserationis divinae repulsi, abscedentes repatriaverunt, protestantes nullo modo usquam se amplius illius regni fines vastandi laesione repetituros. Quod tamen non multo post amica sibi fraude inficiati, more canino qui quanto plus alliciuntur, tanto magis insequuntur, pecunia avidi, rapina usitati, praeda [Col. 1109C] famelici, sanguineque mentiebantur sitibundi. Nam anno Incarnationis Domini Christi octingentesimo sexagesimo immodica iterato coadunata manu, plurima classe iter notum repetentes, ac toto nisu alto mari velificantes, spumantia certatim sulcabant freta, pertinacique cursu applicuerunt in finibus Menapiorum, in sinu qui vocatur [(37) 1Kb] Iserae portus: et ibi prosilientes nulloque a publico pervio divertentes, incendiis quoque ac caedibus illius ergo indulgentes, ut ad famosissimum locum pausationis Christi confessorum Audomari atque Bertini furtim properarent, aviditate thesauros ecclesiarum latenter subripiendi ac spe servos Dei improviso inibi comprehendendi, brevibus noctium meatibus, scilicet Sabbato hebdomadis Pentecostes hora secunda pervenerunt [Col. 1109D] ad locum quo tendebant. Sed provisione jugiter in se confidentium tutantis Dei, nullos ex fratribus ibidem repererunt; verum monitu jubentis Domini obtemperantes, quo dicit: Si vos persecuti fuerint in una civitate, fugite in aliam (Matth. X, 23), subduxerunt se ad tempus, servantes secundis et melioribus rebus praeter quatuor qui devoverunt se (si Deo placuisset) ibi martyrio potius velle vitam finire quam desolationi sui loci supervivere. Quod quia ex parte aliter Deus fieri disposuit, subsequenti eventu patuit. Nomina autem illorum qui se taliter devoverunt, [Col. 1110B] haec sunt: Worardus [al., Woradus] et Winebaldus sacerdotes, Gerwaldus et Raynardus diaconi. Quorum Worardus, qui ab ipsis pene cunabulis sub norma monasticae religionis educatus, et veluti tunc jam decrepitus, ita et in Christi tirocinio emeritus miles erat, diris colaphorum tunsionibus ictus nuditateque triduana et algu fere letho tenus profligatus exstitit; Winebaldus autem licet pro afflictione nimia sui corporis macrore attenuatus pro Dei nomine fuisset, acribus verberibus maceratus, atque etiam per nares infusione viscera distentus, semivivus est relictus. Gerwaldus itidem, quanquam senior, quoniam vegetior et fortior aliis videbatur, licet diversis multoque gravioribus vexatus fuisset ludibriorum suorum irrisionibus, servante eum tamen [Col. 1110C] Domino, etsi non pristinae sanitati, saltem est vitae concessus: ac sic non sunt fraudati martyrio, quod inhianter toto appetebant voto. Quartus proinde eorum qui et junior ac succulentior (ut praetulimus) Raynardus nomine, variis contritionibus fractus illisque abscedentibus et secum ducere conantibus, cum viribus quibus potuit ne cum eis iret obniteretur, eligens potius in Christi nominis confessione, si id quoquo modo ab inimicis extorqueri quivisset, martyrio ibi animam Deo commendare, et corpus paternis coemeteriis concinerari, nomenque fraternis dypticis inscribi, quam ludibriorum suorum exsecrabilissimis spurcitiis pollui; diris tamen ut erat nexibus vinctus, miserabiliter protractus est ad villam propriae humanitatis de matre profusionis, distantem [Col. 1110D] a monasterio tertio milliario ad aquilonalem plagam dictam Miramo. Stipatus itaque multitudine iniquorum ac tam pro plurima vallantium quam densitate noctis, quia in ipso crepusculo per eam transierunt, nesciens ubi esset, dictum est ei a concaptivis notis: Ecce e regione portae quondam nativitatis tuae imus. Quod cum advertisset, subito in terram corruit. Cumque aversis telis ab inimicis ducentibus tundendo cogeretur ut surgeret, et ille protestaretur se nullo pacto velle, sed magis inibi pro Christo oppetere, crebris lancearum punctionibus [Col. 1111A] perfossus una cum sanguinis effusione animam efflans Christo libavit.



CAP. II. Qualiter Dani Danos suspenderunt.

Nec etiam reor silendum rei eventum, divino judicio meritis B Bertini in ipsa egressionis hora peractum. Donaria enim immodica conjicientes argenti, super altare ecclesiae requiei ejus cumulaverunt, et uni ex jam dictis fratribus ne ab aliquibus raperetur servandam delegaverunt. Illis autem cuneatim globatimque exire praepropere certantibus, restiterunt latenter quidam illorum, temere pecuniam involantes. Quod cum primoribus innotuisset jam egressis, subsistentes insonuerunt tubis in interstitio duum monasteriorum, subsistentes et coadunantes se sibi, quoadusque rei sunt requisiti et [Col. 1111B] inventi coramque deducti: eisque convictis et judicio sacrilegorum condemnatis, suspensi sunt in australi parte juxta introitum portae monasterii, evidentissime promulgante Domino, judicio etiam infidelium, poena brevi quali cruciatu plectendi sunt perpetuo sub praetentu Christianitatis, nisi recipiscant sacrilegi. Unde, charissimi, elucubratissima diligentia advertendum nobis est quam clementer Dominus trahentes quasi longum funem irrumpibiliter peccata nostra, improvisa, imo invisa hostium invasione dignanter castigando nos redarguit: parique modo exactissima circumspectione considerandum quod misericorditer et locum tunc servavit, et habitatoribus gratuita pietatis miseratione pepercit. Meritis quoque patronorum loci dignum annumerari, quod [Col. 1111C] eodem tempore captivati in brevi reversi sunt gaudentes universi et laeti.



CAP. III. Qualiter quidam opifex a summitate ecclesiae in terram ruens nihil mali sentit.

Post discriminis praefati liberationem fratres ejusdem coenobii convenientes, lacrymisque non minus gaudii quam moeroris illiti, post tamen animaequiores facti, coeperunt praecordialiter tractare qualiter Domini offensam placabilem sibi potuissent facere, seseque ei placabiles reddere. In argumentum etiam hujus rei, veluti mansueti filii admonitionem patris pii generali pacto consenserunt, gratiosiores se super hac castigatione, imo emendatiores fieri velle. Solerti quoque priores cura [Col. 1111D] cum senioribus consuluerunt, quibus potissimum occupationibus quivissent priorum negligentiarum redhibitionem reddere. Sicque communiter tractatum est, ut tecta ecclesiarum vetustate consumpta, caeterarumque officinarum perstillantia non solum resarcirent, verum sine intermissione vel alterius negotii interpositione pleniter renovarent. Quod sicut summa devotione inchoatum, ita nostro opere ocius quam putabatur, Deo effectum subministrante, pulchre strenuissimeque est perfectum. Ecclesia quoque requiei S. Bertini celerrime exstitit miro opere plumbo cooperta. Sed et turrile ipsius licet noviter esset superpositum, quia antiquo more erat factum, deposuerunt, et aliud mirae magnitudinis [Col. 1112A] mirabilisque fabricae studuerunt aedificare, cujus longitudo consistentis in terra aequabat altitudinem culminis ecclesiae cui superponendum erat. Nec mirum, tristegum enim (ut vulgariter loquamur) trium tripodum ordinibus factum fuerat, excepta summa claxendice [(38) 1Kb] . Itaque ecclesiae superposito et erecto, per singulasque compagines juncto, cum tholus pomifer in edito una cum triumphali signo crucis erigeretur ac in gyro ejusdem stipitis superrima rota, ubi hastulae et tabulatae praefatae claxendicis superinniti ac configi debuerant, humerando copularetur, unus artificum nomine Bertus, stans super eodem circo arripuit malleum, et quasi gratulabundus pro appropinquata pene consummatione tam miri operis, ictum veluti jactanter longius colligens [Col. 1112B] incaute jecit. Sed eheu! resiliente rota et quatiente, vacillans pedibusque lubricans, de tanta altitudine praeceps terra tenus venit. Sed, mirum dictu mirabiliusque miratu! adeo nullam laesionem passus, nisi quod tantae altitudinis praecipitatione consternatus fuit, quatenus ambiguum fieri fas non sit supportatum esse cum alis subventionum beatissimi Patris cui servivit Bertini. Astipolationique tanti miraculi apponimus quam risibile et plausibile responsum accurrentibus, et aquam sibi quasi pro refocillatione offerentibus, sine doloris anxietate protulit, scilicet quoniam in opere suo semper et labore jucundus erat, pro certo aiebat eos scire, quod sitim restinguere potius gaudebat jugiter vino [Col. 1112C] quam aqua, nec oblato tunc egere lymphae liquore. Actutum enim quasi tanti opinione infortunii fratres cum caetera familia mistim manipulatimque sicut ad exsequias illius lapsi accurrentes, cum comperissent stare incolumem, duxerunt eum gaudentes in ecclesiam, fletus tristes in laetitiae lacrymas permutantes, campanas solito prolixo clangore grandisonas increpitantes pariter, simulque solemniter odas Domino auctori et B. Bertino ejusdem miraculi subventori psallendo ferentes. Artifices quoque hac virtute nedum dicamus animati, quin etiam roboratiores et audaciores effecti, inchoatum opus explicuerunt constantes et laeti.



CAP. IV. De quodam cive Viridunensi naturaliter surdo et muto ad sepulcrum S. Bertini sanato.

[Col. 1112D] Succedente quoque tempore accidit ut quidam et natione et nomine ignotus, nec mirum, quia gemino miserabiliter morbo fuerat constrictus, (auditu etenim a primaevae profusionis hora exstitit vacuus, et loquela privatus) veniret peregrinando ad monasterium praefati Patris. Qui cum ibi multum temporis perageret, utque praetulimus quia fari non potuit, pulsatibus taratarantium tabellarum stipem mendicaret, nulloque se alicubi diverteret, ejusque continuae constantiae jugitatem ecclesiarumque frequentiam Christicolae loci detractantes, conferentesque non sine nutu Dei talem significantiam fieri, coeperunt eum humanius colligere et in xenodochio quotidianae receptionis pauperum delegato mansionem [Col. 1113A] illi designare. Ibi autem pene annum conversatus, post hebdomadae Dominicae Resurrectionis completionem, decimo die, id est quarta feria, monachis vespertina debita in ecclesia persolventibus et cantore inchoante antiphonam ad crucem salutandam, ita incipientem: Ite, nuntiate fratribus meis, pueroque subsequenter pronuntiante versum: Dicite in nationibus, caeteris etiam sueto more ipsum tractim ac submisse persequentibus, in ipsa quasi silentii hora coepit jam dictus surdus ac mutus blaterando imitari auditas psallentium voces. Fratres itaque ad tam insolitum horrendumque sonum pavefacti, substiterunt annuentes oeconomo pauperum ut inquireret causam. Qui cum solito ei annueret, nec proficeret, irascibilis ut erat, coepit eum verbis [Col. 1113B] increpare. At ille ipsa eadem verba, quia aliud loqui nescivit, blissando respondere tentabat. Tunc fratres protinus intelligentes ei a Domino meritis B. Bertini concessum esse auditum et fatum, hymnicanoris psallentiis cum signorum pulsatibus Deo grates ac sanatori ejus totis referebant viribus. Hujusque virtutis exhilarati tripudio, quia in primis auspiciis floridae juventutis erat, miserunt eum ad canonicorum scholam, litterarum studiis quantulo posset imbuendum, continuoque ubi diurnalia capitula cum vespertinalibus psalmis didicit, comam sibi capitis deponere poposcit. At non longo post taedere coepit, professusque est cordi sibi fore Romam petendi, acceptaque licentia, junxit se Saxonibus ultramarinis Romam petentibus. Cumque una cum illis pervenisset [Col. 1113C] ultra Lingonum civitatem, consociaverunt se eis Viridunenses negotiatores eamdem viam tendentes usque ad divaricationem viae ducentis Hispaniam. Ibique tunc innotuit quod antea fuit ignotum, civem videlicet ipsum esse Viridunensem; quia ibi agnovit suos, licet difficiliter ab eis posset ipse cognosci propter insperatam reformationem ingenitorum morborum. Iter tamen coeptum strenue peragens, indeque rediens, sine divertendi ad propria desiderio directum locum sanationis suae revisit, ac Deo et reparatori suo gratias retulit. Nomen etiam in baptismo sibi inditum quod prius nescivit quam a notis didicit, tunc notificavit; Ermenfridus enim vocabatur: sicque suis benefactoribus valedicens, refertus [Col. 1113D] benedictionum copia laetus remeavit ad propria.



CAP. V. De quodam per biennium excaecato, pristino lumini restituto.

Sicut nonnulli suae negligentiae tempore periclitantur, ita divinae dispensationis saluberrima castigatione (ut in praesenti eventu perspicue claret) multi salvantur. Quidam enim vir coloniae ejusdem Ecclesiae, de oppido ei appendente nuncupato Gimiaco, Letfridus nomine, in Christianitatis devotione (ut rei congruentia post declaravit) caeteris communicipalibus suis minus curiosus exstitit. Ideoque et accidit ut, dum quadam die Dominica cives illius more solito ad ecclesiam non minus intima mentis devotione anhelarent, quam gressibus pedum properarent, et ipse ut solito mulcimine blandiloquii [Col. 1114A] affatus a primatioribus ut secum iret, appellaretur; nedum dicamus, ivit, verum etiam monita salubria adversus audire dissimulavit, pergens ad paucula pecora quae videbantur esse sui juris procuranda. Cui priusquam pervenisset ad pascuarum loca, accessit angor animi cum timore intolerabili et nimia horripilatione: atque, ut ab ipso post didicimus, videbatur ei quasi totum perfusum se fuisse calore ferventis aquae: et veluti ignotis loquamur, quia situs ejusdem fundi ubi hoc provenit talis est, ut illic viantium obtutibus clarescat prospectus ecclesiarum Christi confessorum Audomari atque Bertini; miser ille licet ob duritiam sui seu subsequens miraculum minime miserabilis, nisus eo quanquam sero se divertere, quatenus illorum precibus juvaretur, [Col. 1114B] non potuit, sed pene exanimis ante in terram proruit, nequaquam ut passione scotomatica (vertiginosa) ictus, sed pro animae illius (ut postea claruit) salvatione, imo magis nominis Dei laude ipsiusque dispositione luminum delectabilium visu privatus, ac bimatu vel eo amplius in hujus caecitatis permansit amaricatu. Qui cum adhuc torporis teperet desidia, quasi funditus de suae sanitatis reformatione diffidens, hortatu tandem suorum, beatissimi Patris Bertini perrexit visitare limina, afferens quae obtinere potuit, maxime cerea munera quo si Deo et clementissimo jam dicto Patri placuisset, ejus meritis recipere mereretur amissa captorum orbium lumina, spondens ac confirmans [Col. 1114C] quidquid super eo divinae pietati placeret, reliquum vitae suae spatium ibi peragere velle. Quam ejus intimam cordis devotionem constantissimamque confessionem inspiciens occultorum coguitor Deus, meritis et precibus clementissimi Patris reddidit illum visui et visum sibi, tanta scilicet perspicuitatis claritate, ut, quoniam a pueritia in domo cujusdam nobilissimi ejusdem regionis viri adulto tenus educatus et altus fuit, atque in genaecio ipsius nendi, cusandi (id est, consuendi), texendi, omnique artificio muliebris operis edoctus, quidquid in praedicta postmodum ecclesia pallorum ornari habuit et emendari, seu ecclesiasticarum vestium lavari, ipse sollicita intentione procuraret, anhelanter aspirans et suppliciter implorans, quo velut ipse elaborando desudat [Col. 1114D] quaeque emendare necessaria et emundare lurida; sic divinae miserationis clementia delinquentiarum suarum omnium dignetur ablui inquinamenta, quo mereatur ad Auctoris suae reformationis feliciter pervenire vocamina.



CAP. VI. Quod Dani altera vice redierunt.

Ea etiam tempestate qua praegravantibus ac praeponderantibus multimodis, non modo solius vulgaris populi, imo omnium dignitatum et ordinum delinquentiis, non tantum Franciae fines, sed etiam totius regni principalia quaeque loca Armoricaque provincia diutina (quod nunc enumerare longum est) sacrilegae Danorum gentis oppressione crudeliter licet juste invaderentur ab illa classe, plurimaque pro sui numerositate (veluti epithetics loquamur) [Col. 1115A] magnus exercitus ab omnibus dicebatur: anno adventus sui in regnum duodecimo, ab omni plaga ubi diffusus erat adunatus in loco qui, ob concursum insignium inibi aquarum Confluentia vocatur, ascendit flumen dictum Iseram, pervenitque et equitatu et navigio subusque Noviomam (Noyon) civitatem, faciens ibi munitionem circa villam ex australi plaga, natura munitam, scilicet aqua et silva, vocatam Chyrisiacus, [al., Kyrisiacus], intendens si in brevi nequiret arcta et diutina obsidione civitatem, quia parva videbatur, capere posse. Sed cum hemisphaerium nihil ibi praevalentes consummarent, et (nedum dicamus) aliquid proficerent, verum magis fame ac siti omnique penuria arctati pene deficerent, consultum (ut eventum subsequens patefecit) habuerunt, [Col. 1115B] ut in regnum quondam Lotharii irent, tractantes per maritima transire, et castella ibi recens facta obtinere, incolasque omnes, nisi se dederent, mortificare. Quo comperto pars juvenum qui sibi caeteris agiliores audacioresque fieri videbantur, numero quingenti quinquaginta, selegerunt se insciis aliis abripientes clam noctu quasi solito in aliam partem pergendo, arreptoque itinere insubsistibili cursu directim tendebant ad munitiunculam paupere (proh dolor!) sumptu parvoque licet strenuo incolarum comitatu factam in pago Tarvanensi, in loco qui vocatur Sithiu, circa monasterium eximii praesulis Audomari, fuste, gleba et cespite sicut artificiosissime, ita etiam firmissime constructam, jactanter in via proludentes primo impetu eam infringere [Col. 1115C] velle, ac pro tenuitate seu paucitate inhabitantium facile capi posse. Auxiliante tamen illis Deo et patrociniis sanctorum, qui requietionis ibi elegerunt sibi locum, more solito intervenientibus, indignante Christo praesumptuosa illorum jactantia versa est cominus in dignam vindictam, ad quam promulgandam calamum nunc vertimus nostrum.



CAP. VII. In quo tempore venerunt, et quod nihil praevaluerunt.

Nam post sanctum Paschalis resurrectionis diem transcursis quatuordecim diebus, die Dominico hora qua cardinalis missae conventus publice agebatur, apparuerunt protinus praefati invasores descendentes per clivum montis prominentis villae, quae Locus-ecclesiae [Col. 1115D] [(39) 1Kb] vocatur, pro eo quod beatissimi martyres Fuscianus et Victoricus in fronticipio Christianitatis incolarum terrae primariam feruntur ibi construxisse ecclesiam, respiciens contra monasterium ex parte occidentali. Quod cernentes excubiae, autumantesque quod plurima totius subsequeretur, veluti prius essendi fama percrebuit, exercitus, protinus populo in ecclesia consistenti notificaverunt. Illi vero non adeo tali nuntio consternati, imo magis animaequiores facti, Deo et patrociniis sanctorum causam sui commendaverunt, et compunctive [f., [Col. 1116A] compuncti se] mutua confessione rebaptizaverunt, ac humili perceptione mysterii corporis et sanguinis se munierunt, dantes invicem dextras pro libertate et loci tuitione se velle aut agiliter oppetere, aut strenue defendere, murumque protinus optimis (ut mos incolarum regionis est) armis praeparati conscendentes, una cum prius praeparatis bellicis instrumentis munitissime arcem vestierunt. Tali eorum constantia paulo ante arrogantes inimici comperta, nec non et parte inclusorum audacter sibi obvios ire extra munitionem visa, Deo illos quammaxime terrificante, animositatis superbia mollita, jactantia pressa, audacia remissa ac liquefacta minime audentes aggredi coepta, diverterunt se ad pecora per agros pascentia capienda, ocius repedare cupientes [Col. 1116B] vel cum tantilla praeda; residui vero virorum nostrorum hac invasione commoti, praesertimque de Dei auxilio testatorumque proprium interventu fisi, repente eruperunt de munitione, irrumpentes post eos, equites quidem per compendia praeanticipando illos in planitie montis unde ante descenderant, quia lentim pecora minabant, habentes contemptui talia eos audere; pedites autem post tergum insequentes, ponentes hostes in medio. Itaque comperientes cunctos se undique secus fugam molientes, desperabiliter ruperunt ad orientalem plagam per sinistrum cornu vallantium, tendentes ad quemdam quercuum lucum, putantes se ibi frustra aut defendere aut effugere posse. Nostri itaque eos occidendo insequentes (hora enim fuit diei nona, quando [Col. 1116C] exibant de castello) antequam pervesperasceret, omnem illam plurimam, ut ipsi jactabant, selectorum pugnatorum Dei bello consumpserant, licet non sine nostro damno, majore tamen suo. Facta est autem caedes haec in loco nomine Windigamo [al., Windingahamo]. Omnes enim ibi occisi sunt, praeter quod quot de nostris mortui, tot sunt ex illis fuga elapsi, novem autem tantummodo ex omni illa plurima evaserant, et ex ipsis etiam a persequentibus eos in via mortui sunt quinque reperti, quatuor tantum protendentes, ut postmodum ab eis qui tunc interfuere exercitui didicimus, pervenerunt ad socios, temeritatis audaciam vituperantes, tanquam praesumptivae rei eventum elucubratim perscrutantes. [Col. 1116D] De exuviis quoque tres divisiones fecerunt, unam Ecclesiis concedentes, aliam oratoribus et pauperibus dantes, tertiam aequa lance nobiliores cum inferioribus compartientes. Et merito. Scrutemur enim humanitus verbi gratia quibus magis addicenda sit hujusmodi victoria, oratoribus an bellatoribus, etc.



CAP. VIII. Quod S. Audomarus cuidam monacho apparuit.

Praeterea, fratres dilecti et commilitones Christi, quibus cordium votis vel laudum psallentiis idonei esse poterimus agendis Deo gratiis pro inopinata [Col. 1117A] ereptione tanti discriminis, quave temeritate possumus dicere quod istiusmodi ausus esset coeptus, nisi magno zelo misericordis Dei fuisset instinctus? horribilis enim fuit dictu, horribilior et coeptu; quia pene nobilitas terrae illius ex multo jam tempore ob amorem vel dominatum sibi dominorum charorum abscesserat nativitatis patria relicta, praeter paucos qui ita haereditariis praediti erant patrimoniis, ut non esset eis necesse subdi nisi sanctionibus publicis. Horum pars cum nobilissimis ac religiosis illius loci monachis simulque Deo devotissimis ac strenuissimis canonicis, quos nunquam persecutionis ulla tribulatio exterrere praevaluit, locum propositi sui derelinquendi sustentabant, pariterque confortabant reliquiarum remissos [Col. 1117B] fere animos et invalidam plebeam manum. Hoc praesertim in tutissimae spei anchoram praesumptibilisque in Dominum fiduciae; (ac quia pro vita res erat) necessariae audaciae indubitanter assumentes quod anteactis temporibus, Folconis videlicet generosissimi ejusdem loci tunc abbatis, post vero sanctae matris Romanae [(40) 1Kb] Ecclesiae reverendissimi archiepiscopi, incolis terrae adhuc omni abundantia refertis et absque sui diminutione integerrime vigentibus, ambitus castelli cum consensu populi et procerum condictatus, mensuratus, ac per potestates et ministeria ad perficiendum distributus, receptus ex immodica parte jam coeptus, sed proh dolor! tam praepedientibus peccatis inconsummatus, quam pro gyri amplitudine excusatione nefaria atque infelici [Col. 1117C] fuit impeditus et intermissus. Processu autem temporis, videlicet anno gratiae octingentesimo nonagesimo primo, cum tota jam terra incensa et depopulata et plurima hominum fere consumpta fame attenuata, dispersioneque fugae propulsata exstitisset, respectu tandem clementis superque paucas reliquias miserantis Dei, ostendens quod non in multitudine populi salus ejus consistit, sed potius in misericordiis et miserationibus suis, propalans etiam quod competentibus necestuosorum (indigentium) vicissitudinibus dignatur precibus electorum suorum pro sibi votivis supplicatibus praebere effectum; voluit B. Audomarum exorabilissimum antistitem cuidam monacho coenobii S. Bertini, aedituo scilicet ecclesiae praefati praesulis, memorabilis personae viro nomine [Col. 1117D] Herrico apparere in visione. Qui, ut ipse postmodum delectabiliter multis audientibus referre solebat, procerae erat staturae, venerandae canitiei, habens in fronte stigmata nitorem pulcherrimae calvitiei divaricantia, facie venustus et gracili, naso mediocriter longo et parum adunco, manibus cum digitis longissimis pulcherrima macroris tenuitate translucentibus, infula episcopali vestitus, quem sibi protestabatur dulci famine subinferre ita appellando: Gravarisne, [Col. 1118A] frater, sopore, an vigilas? Qui cum ei pro tam insolita visitatione personae tremens nec in totum se dormire respondisset, nec pro insita generaliter angustia (quia timor somnolentiam solet ingerere) posse se contineri, quo nimio labore fessa et anxietate laxa non refocillaret membra, exerto brachio manum quasi versus illum porrigens subintulit: Vigilandum potius vobis est et animo et corpore, monitisque meis salubrius summopere insudandum, quam segni pigritia tricandum. Unde surge, et reliquiis populi ex asse devoti salvationis suae tenore obnixe contestare quatenus, juxta quod sibi videtur praevalere posse, non cessent arcem die nocteque firmare. Qui cum partim gaudio refertus, partim visionis terrore pavefactus, post consultum tamem [Col. 1118B] super eo prius idonearum personarum populo convocato, praefatam visionem Patris monentis, affectuose hortantis, studiose jubentis strenue intimasset, compunctivo corde laetantes, lacrymis gaudiosis flentes, omnes unanimiter coelo pansis utrinque votis succlamare coeperunt dicentes: Gratias omnipotenti Deo referimus, qui nos salutari visitatione Patris nostri providendo, monendo, consolandoque reficere et confortari dignatus est. Monita salubria viribus quibus possent studiosissime adimplere velle promittentes, quamque promissionem instantissimo protinus inchoaverunt coeptu, ac quam pervicacissimo quibant, perficere satagebant effectu, digneque non modo de jam dicto, sed et, quod majus multo [Col. 1118C] ac periculosius fuit, subsequenti discrimine tam clementis Dei provisione adjuti piique Patris hortatu animati, imo de experta Patrum intestatorum solita et provida defensione salvati, merito exhinc profusius Dominum et proprios protectores inibi devotissime jugiter collaudant et laeti.



CAP. IX. Quod sequenti die Dominico venerit reliquus exercitus paganorum ampliori multitudine, sed meritis S. Bertim nihil praevaluerunt.

Nec etiam longa post praedictam hostium caedem intercurrente mora, neque enim patitur ille antiquus Leviathan inexplebiliter esuriens ac sitiens humano generi moliri insidias, habere membra sua moras in persecutione ac laesione piorum. Siquidem invidiae succensus livore quoniam nostros recenti beneficio [Col. 1118D] ac summa devotione doluit fervere. Nec mirum quia eo tempore maxime tanto assidit infestior, quanto quosque in proposito voluntatis Dei persenserit fieri fortiores. Ideoque occumbentium cognatos vel socios contribulesque ac complures totis suae crudelitatis viribus furendo excandescere, compulit in iram saevissimamque suorum (si Deus permisisset) vindictam. Pondus enim hostium totius regni adunari suggessit in brevi arctissimas in angustias unius fundi. Nam peracta post praefatam stragem revolutione, [Col. 1119A] ni fallor, proximi Dominici diei hora secunda, nebula pro natura loci manicanter (mane) nata adhuc aerem maculante, apparuerunt pedites inaestimabilis plurimae [(41) 1Kb] eodem clivo quo et anteriores descendere, cursuque concito castellum tendentes minime introierunt, subsequendos ante januam exterioris introitus praestolantes. Equites vero quasi arena innumera multitudinis diverterunt ad locum quemdam certaminis, nil secus quam sicuti prospectu novae visionis dolore suorum occisorum recrudescente, more elephantum qui sanguinis visione excitantur in iram ad praeliandum; ita isti exacuerunt ad suorum severius et crudelius sanguinem vindicandum. Et cum aliquandiu dolendo ibi deliberarent, nilque aliud proficerent, nisi quod tabida [Col. 1119B] et putrida corpora conspicerent, facto praepeti cursu tanquam primo impetu munitiunculam capturi pervenerunt ad socios, unaque rabido cum fremitu irrumpentes, peditibus decretum est dira impugnatione castellanos incendere. Equites quidem Deo tribuente properabant ad locum naturaliter munitum, scilicet S. Bertini piissimi suorum protectoris ac promptissimi maximis in necessitatibus liberatoris monasticum [(42) 1Kb] monasterium. Talia quoque nec sine Dei dispensatione exstitisse credimus, sicuti protinus perspicue experti sumus nutu, ut ubi major fienda erat communis victoria et perficienda, coelitus auxilii divini copia, numerosior ibi congregaretur hostium plurima. Venientes autem statim eodem momento, remiserunt equos per [Col. 1119C] pabulatores in pascua ad villarum loca, talique studio acceleraverunt mansiones aedificare, veluti post munitiunculae infractionem pro firmitate loci gromnarumque [(43) 1Kb] opportunitate longo tempore inibi velint consistere. Interim pedites ex tempore introitus totam diem cum agilioribus equitibus ad castelli munitionem pugnare non cessantes, diversis et insolitis artificiorum generibus per vices successionum globatim et cuneatim contrarios lacessendo respirare vel ad modicum non patiebantur. Siquidem ignita ustensilia et frusta candentis ferri more grandinis fundibilis in eos jacientes, sagittarum quoque imbres in eos pluere non intermittentes, multaque alia quae enumerare et fastidit et [Col. 1119D] difficile fit, offendicula molientes; ad postremum fossas circa munitionem mirae et altitudinis et amplitudinis factas munientes, ceu vimineis parietibus stramine et omnigeno siccamine compleverunt, conantes incendio profligare, quibus aliorum artificiis argumentorum non potuerint praevalere. Sed aliquantisper eis se subtrahentibus, nostri in eosdem straminum aggeres lignorumque strues, Deo donante, prosperoque eis venti turbine flante ignem caute immittentes, illisque nescientibus minusque sperantibus, [Col. 1120A] aeque ignem ut idipsum eis facerent inferentibus, excandescente stramine plerique eorum ustulati sunt, vix subrepti mortis discrimine. Deo autem propitio, nulli ex nostris vitam prolixo scammatis (conflictus) spatio magnopere periclitabantur, nisi tantum unus frater [(44) 1Kb] monastici ordinis ictu sagittae inter duo tabulata propugnaculi ubi stabat, percussus est sub inguina: qui et ipse convaluit. Verumtamen ad vindictam minus armis excitati, acideo minus cauti plagiatique sui famuli, alium aeque ejusdem ordinis fratrem permisit retribuere hostibus dignam repensionem.



CAP. X. De monacho qui tyrannum sagittando occidit.

Fuit namque tyrannus quidam partis contrariorum [Col. 1120B] caeteris omnibus, ut videbatur, asperior et robustior, ac in arte pugnandi argumentosis factionibus astutior, qui nec ad punctum cessavit fortiter pugnare, aliosque quasi sine mora moenia capturos instigare. Ex nostra quoque parte, quanquam pro crebra hostium ingestione tenacius instarent defensioni quam objectioni, artibus tamen viribusque quibus poterant et habile fuit, strenue atque agiliter resistebant, omnes intentissime omnimodis certantes, si quo modo infestissimum illum quivissent impedire inimicum. Sed non fuit ulli eorum tributum, pro eo quod voluit illos Deus intelligere, et in confinio vitae mortisque constitutis significare, ex qua parte imminentis levamen periculi deliberaret eis [Col. 1120C] clementer transmittere. Ac ideo decrevit, ut praetulimus, monastici habitus juvenem arcum arripere, quanquam illicitum vel inhabile sit huic ordini arma tractare; intendensque illum diligenti consideratione jactante prosiliendum, de propriis viribus licet dubius, sed Dei tamen auxilio minime ambiguus, inserta arcui sagitta implorans Dei auxilium tensa chorda traxit fortiter, ac divinae impulsionis datione infixit fronti jam dicti tyranni viriliter. Hoc autem mortuo, cessaverunt alii ab impugnationis tumultu, mittentes protinus qui eventum rei senioribus eorum nuntiarent, morando in atrio jam dicti monasterii, curialibus tamen in ecclesia beatissimi Petri in concilio residentibus: quod factum cum a referentibus illis conquereretur, eosque hoc aliquantisper, non tamen [Col. 1120D] magnopere gravaret, lentiusque ac securius quid illo vesperi agendum esset deliberarent, in tali interstitio cucurrit aliquis ex eis, et deposuit crucem retro altare B. Bertini stantem; reversusque ad socios, irreverens coram eis coepit eam defabricari stylo ferreo, qui sol vocatur, unde solet excuti ignis silice. Nuntii autem praefati tantae morositatis spatio in iram accensi, procacibus conviciis aggressi sunt eos increpare durius dicentes: Calumniosa multum res fuit et indigna quam agitis. Non enim [Col. 1121A] de vindicta occisorum nostrorum indignamini, nec de nobis certantibus partimque pro nobis deficientibus succensemini, nec super castelli captione, quae nihil tardaret, solum si libuisset, illos impetere studetis: insuper quoque nec de praeda inhabita advertitis, quoniam si hi tantum habuerunt spatium noctis, omnia sua aut infodient, aut in puteis, seu abditis quibusque locis abscondent; quia timent se pro certo in deditionem vel in mortem ire. Atque illi in iram versi furibunte exarserunt, continuo de sessionum locis exsilientes, suisque diis vota solventes, scilicet si munitionem illo vesperi capere potuissent, nemini masculi sexus usque in mane parcere. Cujus fastuosae jactantiae superbissima verba horrendaeque temeritatis minacia prolata, nulli fas est fieri ambiguum [Col. 1121B] interventu B. Petri apostoli precibusque exaudibilis Christi confessoris Bertini, in quorum quasi in eorum contumeliam ecclesiis haec fuerunt facta et dicta, ad aures pietatis Dei super his indigne ferentis fuisse suppliciter prolata. Actutum etenim jam fatus violator salutiferi signi, ut credimus, ad impeditionem tam crudelis edicti, percussus protinus est plaga insanabili. Nam os ei subito contractum est cum aure adusque occipitium, oculique subversione retorti, et spumans et tremens volutabatur per terram. Quod cernentes paulo ante arroganter saevientes coeperunt angustiari, pallere, tremere, percussosque commanipulares dilectos prius tunc velut abominabiles exsecrati, solum sibi asylum perfugii reputantes, si viam prius ventam repetere [Col. 1121C] concederetur. Tali itaque Dei vindicta alii icti, alii territi, praepropere arripuerunt propria vexilla parietibus ecclesiarum innixa, quae inibi missa byssino splendore candentia recipientes, mirati sunt piceo colore nigrantia; sicque rapido cursu per medias praecipites vacillando proruperunt ecclesias, non vino ebrii, sed indignatione Dei et offensis sanctorum consternati: tardumque eis videbatur monasterii portas attingere, ita ut potius laetarentur tunc de exitu, quam paulo ante super diu desiderato introitu. Egressi vero et aliquantisper pene elapso spiritu resumpto, residuorum recordati sunt debilium. Nec tamen ullus eorum ausus est pro eis reverti, sed vocantes ad se quemdam strenuum juvenem [Col. 1121D] quondam captivatum de colonia S. Wlmari, qui ab initio huic facto intererat, praeceperunt ei ut quantocius tentaret redire, ac si vivi fuissent eos adduceret. Qui reversus injuncta perficere, reperit ut ante errando huc illucque eos palpitantes, ac contractum ut prius jacentem fere exanimem, qui et inibi, quia egredi nequivit, remansit, plurimisque diebus miserabiliter tabescens eleemosynis bonorum hominum vixit, latratibusque quibus valuit miracula Dei illic effecta testificatus fuit. Praefatus vero juvenis data uni ex caecis manu, sicque unus post unum sibi haerentes, protracti sunt ad caeteros: qui etiam interim horrore mortis trepidi clangore frequenti increpare citabant, stridentibusque tubis sonitu magis significante, imo compellente [Col. 1122A] fugam quam hortante ad pugnam. Quod audiens omnis plurima [i., turma], ubicunque fuerant sive circa castellum seu in tabernaculis vel in pascuis constituti, noto plangore fugae pavefacti, magisque divina virtute conterriti, nec dominos, nec socios, nec notos repetentes, praecipiti fuga ubicunque visum fuerit quo ocius aut fugere, aut abscondere potuissent tendebant. Principes autem praefati cum eis quos secum habere poterant se adunantes, et et regione munitionis per portam introitus sui exire velociter anhelantes, nedum dicamus quod illo propinquassent, nec vultum illuc divertere vel quamvis tunc vesperasceret, illa nocte infra sex milliaria restare audebant, sed directim tendebant adusque arcem quondam opinatissimam Menapum, Domino [Col. 1122B] illos Christo sicut suos misericorditer liberando, ita alienos a se dignis calamitatum cruciatibus percutiendo, divinitusque terrendo, longe perditione tenusque propulsando. Relatione enim eorum fidelium qui praelio interfuerunt didicimus quod pervenientes ad locum quo tendebant, in uno praelii congressu duodecim nobilium pugnatorum de illis profligati sunt, Deo illis dignanter in numerum occisionum et sacrilegiorum meritam pensionem recompensante.



CAP. XI. Qualiter labarum (vexillum) paganorum positum fuit nitidissimum, et inventum teterrimum.

Antelatis etiam dignum coelitus transmissum et eodem in tempore visum. Post exterius atrium portae [Col. 1122C] coenobialis monasterii non longe retroactis temporibus a religioso quodam ejusdem loci monacho nemus quoddam frugiferum pulcherrime plantatum fuit: cujus in medio quasi collis tumbalis exstitit, habens in summitate sui pirum, cujus pira nimiae grossitudinis dulcissimique saporis erant; referebaturque a senioribus ex plantariis fuisse beatissimi Patris Bertini. Quamobrem Patrum sancivit industria, fratres omni anno solemniter vestitos secunda feria Paschae cum reliquiis et psallentiis (sicut mos est totam illam hebdomadam per diversas officinas facere), idem pomarium visitare, et in ipso monticulo completa oratione ad publica solemnia reverti. Quod nemus quia inter duo monasteria erat, ne forte latibulo inimicis esset, Christiani [Col. 1122D] exstirpare decreverunt. Venientes itaque, ut praetulimus, pagani, in antefati collis cacumine principale vexillum, quod labarum vocari fertur, alto stipiti pro terrore infixerunt, quo eminus prospicientibus terrorem incuteret. Sed et regione eodem in loco misericors Dominus evidentissime declarare voluit quod ipse de coelo respicit super filios hominum, ut videat si est intelligens aut requirens Deum (Psal. XIII, 2). Nam labarum praefatum quod nitidissimum fuerat ibi positum, abreptum inde, teterrimum evulsum est: ac in tempore incoeptionis mirabilium praefatorum, nebulosa caligo totum jam dictum texit nemoris locum, ita ut nec montani ab junioribus, nec inferiores a superioribus videri possent. Columna quoque nubea in medio caliginis [Col. 1123A] coelitus pendula super ipsum collem videbatur, simulans speciei suae colore pluvialis iridis varietatem, coaequans sua etiam amplitudine suppositi collis latitudinem: nec antea se fidelium intente eam considerantibus subduxit obtutibus, quam omnis illa hostium plurima [i., turma] funditus discessit: evidentissime visibiliter omnipotente monstrante, imo provocante misericorditer nos Deo, ut illuc jugiter omni mentis intentione totaque cordis devotione debeamus oculos tam exteriores quam interiores in omnibus necessitatibus figere, quo nos pretiosissimi Filii sui sanguinis redemptione dignatus est invitare, qui cum eo vivit, gloriatur et regnat Deus, in unitate Spiritus sancti, per immortalia saecula saeculorum, Amen.



[(45) 1Kb] CAP. XII. De ingressu feminarum.
[Col. 1123B]

Cum venerandus Pater noster Bertinus postquam a diabolo in specie mulieris tentatus esset, et a S. Martino visitatus et liberatus, considerans omnino monachis non expedire sexu femineo quovis modo communicari, sub anathemate ingressum feminarum de aditis ejusdem coenobii penitus exclusit. Quod ab ipsius B. Bertini tempore bene ab omnibus observatum est, usque ad illud tempus in quo Adala nobilissima conjux Arnulfi comitis et abbatis [(46) 1Kb] istius loci cum saepissime magnis infirmitatibus esset aggravata, desiderare coepit ut in hoc monasterio ei licentiam monachi darent intrare, ut coram altari sancti Bertini pro salute deprecatura liceret se prosternere. Hujus igitur rei causa [Col. 1123C] advocatis venerabilibus episcopis Wicfrido [(47) 1Kb] Tarvennensis Ecclesiae episcopo et Folberto Cameracensis, denudavit eis desiderium suum; accepta etiam a monachis licentia anno Nativitatis Domini nongentesimo trigesimo octavo, annoque quinto Ludovici regis, feria secunda Paschae introduxerunt eam praefati episcopi in eodem monasterio, non sine tremore maximo; quoniam hoc illa prima facere praesumpserat, quod antea reginarum nulla concupiscere vel audebat. Sicque introducta, et ante altare B. Bertini prostrata, devote oratione fusa plenam corporis sospitatem recepit. Intrando autem plurima huic loco ornamenta [(48) 1Kb] contulit, et quandiu vixit, nunquam donare cessavit.



CAP. XIII. De illo, qui S. Bertino filium suum morti proximum obtulit.
[Col. 1123D]

Eodem tempore Rodulfus ipsius castelli praetor urbanus, filium suum nomine Walterum cum morbo [Col. 1124A] quem medici variolam [(49) 1Kb] vocant, morti videretur esse proximus, ulnis propriis sustollens ante S. Bertini altare deportavit, monachumque effecturum si ejus pia juvaretur intercessione, spopondit. Quem mox saluti restitutum ac Omnipotenti famulum et S. Bertino obtulit monachum perpetualiter permansurum [(50) 1Kb] .



CAP. XIV. Qualiter hic locus meritis sanctorum Vincentii, Audomari et Bertini ereptus est ab incendii discrimine.

Veridicorum virorum qui interfuerunt, sedula compertum est relatione, quomodo tempore viri venerabilis domni Odberti abbatis, locus Sithiensis coenobii meritis S. Vincentii Christi martyris et sanctorum confessorum Audomari atque Bertini [Col. 1124B] dudum divinitus ereptus sit ab incendii discrimine. Quod quia videtur adeo audientium utilitati congruere, licet tandiu celatum sit scriptorum negligentia incuriae, tamen dignum ducitur officio styli commendari memoriae. Nulla istic antiquitus de praefato Christi martyre custoditio agebatur solemnitatis, nisi tribus lectionibus totidemque responsoriis: at ubi propria ipsius a quibusdam fratribus huc allata devenere responsoria, extemplo a fratribus eorum suavis mulcedinis percepta harmonia, uti sunt admodum delectabilia, his fratrum juventus plurimum est delectata, atque futurae ex tunc observandae celebritati adplene instructa. Exin depositio supradicti sancti singulis annis praeter solitum duodecim lectionibus decentius coli coeperat, [Col. 1124C] ac fratrum devotio magis magisque erga sanctum Dei quotidie crescebat. Quod cum aliquorum annorum fieret revolutione, nec fratres desisterent ab hujusmodi sancta devotione, contigit uno anno paulo post transacta decenter ejusdem celebri depositione, scilicet in ipsa S. Gregorii festivitate quae constat quadragesimali tempore, magnam demum unius advocatorum claustro atque monasterio contiguam ex immortuo cerei fungo succensam ardere. Quae ut erat valida, horribiles flammas evomens, claustrumque illa parte qua steterat, fumo igneque velans, omnibus monasterii officinis excidium minabatur, fratresque jam de tanti loci desperati liberatione solum ad extrahendos ecclesiae thesauros et quaeque suppellectilia occupabantur: [Col. 1124D] cum propitia Dei providentia tres columbae instar nivis candidae, coelitus (ut credo, utque post res edocuit) elapsae, campanarium palam multis videntur ter circumvolitare, et nunc hic, nunc illic super [Col. 1125A] pinnacula sessiones alternare. Quod nonnulli cernentes, a Domino talia effici existimabant, talibusque indiciis locum istum a tanto incendii discrimine servatum iri orantes exoptabant. Cumque adeo ingens esset, uti principis [f., principi, id est principali; aut principis S. Petri] adeo claustro immineret, ut vix aliquod intervallum interfuisset, tantumque incendii ex hac grassaretur ut longe hinc distantia domata exinde invaderentur, magna etiam pars ipsius castelli consumeretur, Deo gratias non solum omnis hic locus a tanto periculi dispendio ereptus, verum etiam ejusdem ereptionis manifestiori revelatione non multo post glorificatus est. Adhuc autem duraverat illud avitum S. Petri monasterium a S. Bertino patrono nostro (ut [Col. 1125B] dicebatur) constructum, ad quod crypta quaedam permodica ab oratorio S. Martini praebebat accessum. Quod quidam fratrum Rambertus nomine, hujus loci monachus, ob amorem S. Petri apostolorum principis sanctique Bertini ejusdem structoris recolens, singulis noctibus, peractis matutinorum excubiis frequentare ac ibidem psalmodiis et sanctis meditationibus pernoctare solebat. Hic cum in eodem quadragesimali tempore paululum post praefatam illius combustionis comminationem quadam nocte peractis matutinis talibus operam daret, et quoniam matutini solito citius ipsa nocte sonuerant, vigiliis fatigatus sessum peteret, atque, sicut est infirmitatis humanae, ibidem somno gravatus paululum dormitare coepisset, visum est ei videre quemdam [Col. 1125C] magnificum virum dalmatica leviticisque cultibus candidatum sibi astitisse, seque an dormiret rogasse. Cum vero prae timore nihil, ut sibi videbatur, ad haec posset respondere: Noli, inquit is qui videbatur, metuere. Adjecitque: Sed nosti quis sim ego? Ad haec ille: Ignoro, domine. Tunc ille: Ego sum, ait, frater Vincentius, et gratias refero vobis pro observatione meae celebritatis atque proba devotione quam circa me geritis. Nunquid etiam vos latet quid illae tres columbae super nivem candidae quae istic in immensum furente Vulcano apparuerunt? Cui ille: Latet nos, sancte Dei; auspicato nostrae protectioni a Domino talia arbitrabamur propalari. Et ille: Rite, inquit, arbitrabamini. Ego [Col. 1125D] enim eram cum sanctis Audomaro atque Bertino, qui huc vobis venimus praesidio. Nam, quorumdam culpis exigentibus, omnis locus iste in deditionem flammae a Domino fuerat traditus, verum causa meae memoriae quae hic in tam longinquis oris a vobis agitur, et quia tam devote festivitas meae depositionis observatur, ego cum sanctis quorum hic emerita corpora venerantur, coram majestate Domini pro vobis opportunus interventor adfui, et a benignissimo Jesu ereptione hujus impetrata coenobii, nec mora huc adventavimus vestrae conservationi. Quae omnia abbati Odberto, cunctaeque congregationis fratribus detege, et ut ex his miserantis Domini objurgationibus emendatiores fiant commone, ne aliquando districtius feriantur correctione, meaque [Col. 1126A] ex parte magnas gratiarum actiones cunctis ne negligas reddere, quod tantum devotionis affectum circa me gerere, quodque mei natalis observationem tam decenter tamque humiliter instituerunt colere. His dictis somniator evigilavit, et is qui videbatur, disparuit. Cujus revelationis nectare frater ille mellificatus animum, imbre perfundebatur lacrymarum. Mane autem facto cum in utroque nutaret, scilicet utrum reticeret, an palam faceret, quemdam priorum nomine Grimwaldum accersitum consuluit super hoc, quid facto opus esset. Illo autem hortante ac suggerente sancti ipsius jussionibus parendum esse, nec occultari debere, una utrique Patri vadunt indicare, deinde ejusdem Patris jussu omni congregationis phalangulae. Testabantur vero fratris ipsius lacrymae, [Col. 1126B] quarum ubertim in referendo manabat inundatione, omnia quae dicebantur vera fuisse. Cumque inter plorandum et haec inter dicendum audissent fratres gratias sibi referri ex parte tanti martyris, actutum cuncti prorupti in lacrymis terras petiere osculis, ac plurimum conjubilantes super his benignissimum Dominum laudaverunt et benedixerunt in canticis labiorum et citharis (Eccli. XXXIX, 20), qui sic placatur, et fertur in iniquitatibus nostris sanctorum suorum intercessionibus ac meritis. Qua de re praedictus abbas cum sibi subjectis omnimodis excogitans quo pacto praecipuum militem Christi dignius valerent extollere ac venerari, quatenus tantum pro se intercessorem coram divina majestate jugiter possent promereri; peracto quod nunc superest oratorio B. [Col. 1126C] Petri apostoli, aram ipsius martyris in eodem jussit constitui, et ex tunc omni anno ejus natalem in albis cum omni devotione decentissime custodiri. Nos autem, fratres charissimi, jam districtiorem praelocutae comminationis correctionem experti, utpote qui nostro tempore omnem locum nostrum traditum desolationi oculis nostris, peccatis nostris hoc promerentibus, perspeximus igne devorari, tandem tempus visitationis nostrae in hoc nos oportet cognoscere, et quidquid in nobis Domino nostro perspeximus displicere, a sanctuario suo, hoc est a cordibus nostris festinemus auferre, atque gentes vitiorum quae in haereditatem suam venere, ne ponant Jerusalem in pomorum custodiam (Psal. LXXVIII, 1), eminus a nobis [Col. 1126D] studeamus propellere. Illius quoque Dominicae super Jerusalem factae comminationis memores simus, quod non relinqueretur in ea lapis super lapidem (Matth. XXIV, 2), qui non esset destruendus, eo quod non cognoverunt suae visitationis tempus (Luc. XXIX, 44): atque post tantam incendii desolationem jam Dei gratia monasterio nostro ac omnibus reaedificatis et restauratis in melius, hoc speculo castigatiores atque emendatiores effici omni conamine procuremus, atque innumerabilium vitiorum exercitus, qui Jerusalem sanctam Domini, scilicet nos, oppugnare non cessant, diebus ac noctibus repurgantes Christo nobis praesule effugemus, ac sacraria sua Domino nostro sanctarum virtutum decoremus ornatibus, quatenus ejus ad nos adventum quandoque [Col. 1127A] promereri possimus. Sanctos etiam et electos Dei ad nostrum jugiter invocemus auxilium, quos ita promptos per hanc revelationem novimus nobis ad succurrendum, ac eorum exempla sequentes crucifigamus nos mortificatione vitiorum et concupiscentiarum, quatenus nos Dominus noster possideat filios mortificatorum, qui cum Deo Patre et Spiritu sancto vivit et regnat per omnia saeculorum. Amen.



[(51) 1Kb] CAP. XV. Miraculum in villa de Gaumont.

Sancti Patris nostri Bertini haereditatis pars Noviomae urbi habetur contigua. Nam ibidem villa de Caumont adjacet, quae tota juri ejusdem Patris debetur: tradita enim illi ab antiquo tempore titulis auctoritatis sancitur. Verum hujus villae colonus quidam [Col. 1127B] tyrannica abutens potestate nimiumque opprimebat bona illorum, modo vi quidem, tum autem quocunque modo poterat auferens. Hujus itaque insania ad id quidem deflectitur criminis, inque deterius evasit, ut partem coloniae ipsius villae invaderet, pervasamque suo juri ac ditioni vindicaret. Cujus vim invasionis cernens ministerialis qui ab abbate positus in sui loco cuncta villae providebat, nefaria machinanti totis viribus obviabat, furibundo resistebat, atque fieri Deo sanctoque Patri injustitiam proclamabat. Tandem adeo multum ac saepenumero reclamante, nonnullis aeque etiam scientibus hujus rei veritatem, contradicentibusque insano coepto illius, in jus ventum est: tantum enim suis praesumebat viribus. Ab hoc itaque injuriae causa demonstratur, [Col. 1127C] ab illo vero minime quidem fore injustitia denegatur. Sic controversia agitur et ab utraque parte discurritur. Opponitur primum causa, ea palam statuitur, post eadem deliberatione sancitur. Tum demum ultima judicialis causae res subsequitur. Si negas, inquit noster propugnator, Dei ditioni sanctique Bertini juri hujus coloniam villae quam injuste tibi vindicas deberi; victus tamen confitebere, suam sancto victus reddes, et istam tuam minime recognosces: Opponam, inquit, enim caput (et monstrat dextra caput) periculo, tantum ob Dei justitiam ipsius conlisus auxilio. Et econtra, inquit alter, me ipsum invenies paratum certare, nunquam victum fore dices. Vades [(52) 1Kb] itaque dantur, duellum firmatur, [Col. 1127D] dies statuitur. Post itaque rem tali jure firmatam minime sui villicus obliviscitur, sed adit Odbertum [(53) 1Kb] abbatem (is enim eo in tempore Sithiu regebat coenobium), omnem rei seriem ordine pandit, orat sibi subveniri, ut constituto die aut idem praesens adsit aut in sui loco aliquos boni testimonii viros illo mittat, maxime autem orabat quod idem abbas praesens esset. Spondet is id quidem sese facturum, et auctoritate sui praesentialiter subventurum. Tum vero prostratus ante sanctum altare, Dei providentiae sedulo [Col. 1128A] diuque se totum commisit, suique misereri oravit: ac tandem petita benedictione abbatis, utens quasi quadam agilitate, magis solito raptim revertitur. Primum tamen saepe et multum obnixe orabat, ne sui oblivisceretur. Veniente igitur statuto die se duello praeparabat, tamen juxta promissum aliquos suo venturos auxilio sive ipsum abbatem exspectabat. Itaque post celebratam a presbytero missam, devote finita prece, Eucharistia digne percepta, quod extra ecclesiam forte jacebat super saxum magnum assedit, versus locum Sithiu superius dictum erigens lumina, tensas palmas, vultum tenuit, solumque movens labia, magne puro corde clamavit. Forte Dei providentia ut declararet dignum meritum sui militis, abbas alias intendens promissum [Col. 1128B] neglexit. Tum vero adversarius minas ingerens, verbis lacessens, moram facientem incusabat, et nonnulli suae parti faventes probra contumeliarum ingeminabant, eum timoris arguentes. Ille tamen manebat, exspectabat, orabat parvipendens exasperantes. Et tandem erumpens in vocem: Adhuc, inquit, una morula meum operibor dominum. Post vero ecce eminus aspexit, et duas columbas nive candidiores aera secare pennis vidit. In has ita diu lumina fixa tenuit, quorsum tenerent volatum, quodve signi volatus portenderet scire desiderans. Audierat enim quondam se dignari ostendere pium Patrem Bertinum, et in visione tenere hujus avis similitudinem. Itaque veloci volatu omnem procinctum [Col. 1128C] ter ambiunt, postque ab oculis videntium evanescunt. Illico surrexit et horrendum tonans, clypeo fulminans, cum baculo in hostem venit. Fertur denique quia dum surgeret, versoque baculo saxum percussisset, hoc ex se sanguinis rivulum emisisse. O digna quae roboratur astipulaturque altero signo, mirum dictu, mirum visu sanguinem de saxo manare! verum quidem Dei est omnia posse. Tandem perfidus invasor crebris ictibus victus superatur et solo prosternitur. Tum adeo male mulctatus sese victum multoties profitetur, injuste invasisse villae illius coloniam proclamat. Igitur vix ereptus a manibus victoris domum deportatur, et post triduum mortuus est. Omnis vicinia hoc merito factum esse dixit, miraculi signa celebravit, sanctumque Patrem [Col. 1128D] Bertinum devote extollendo coluit.



CAP. XVI. Secundum miraculum de eadem villa.

Verum quod nonnunquam bonis formidini est et unde virtuti studentes maxime corriguntur atque interius divino munere nitescunt, inde reprobi exterius audaciam sumunt, peccatum peccato addunt verum postponentes, caecatique nube mortalis rei deterius sequuntur, et in eis illud propheticum impletor: Sanguis sanguinem tetigit (Ose. IV. 2), id est iniquus prava sive pessima malis sedulo fac is addit. [Col. 1129A] Igitur alter tyrannus innutritus sceleribus in praedicta urbe Novioma exstitit, ferox animo, immanior scelere, ante omnes alios die noctuque sanguinem sitiens. Itaque cum talis fama foret suae iniquitatis, dolos fraudes hac illacque expandebat. Nam strages miseri populi dabat, non viro, non mulieri, nec parvulo parcens quidem. Sed cum jam maxima ex parte quaeque villarum adjacentia devastasset, Caumont villa minime quidem secura ab ejus insania exstitit, timens valde, quod sibi timebat postea evenit. Et cum audisset et revera sciret peremptum sorte duelli, et injuste agentes in villam admittentesque injuriam sanctum Patrem Bertinum vindicare, nullo modo insana mens ejus a solita rabie seu ab assueto furore requiescendo cessabat, verum quidem opportunum [Col. 1129B] locum conveniensque tempus quo villam invaderet volvebat. Sed cum deeset ubi suae rabiei audaciam verteret (jam enim incendio, rapina caetera pene omnia consumpserat), armat ducentos equites, versus Caumont villam iter arripuit. Attamen primum per devia tendebat simultates fingens, quasi alio festinaret, forte e regione in villam irruit, armatis circumdedit, tum cuneta quae infra erant bona diripuit. Casu omnia sua animalia, pecudes, pecora ad pastum extra villam die illo ierant; quae cum redirent passim pascentia campis invenit. Heu! heu! duplex infortunium illis subito advenit. Infra villam quidquid habebatur melius, diripitur; extra vero quaecunque pecora pascebantur, abducuntur; cum ecce monachus, nomine Winradus, bonae memoriae [Col. 1129C] vir dignus laude, missus ab abbate Roderico [(54) 1Kb] , utili quidem Ecclesiae Dei nostrisque necessario temporibus, depopulata villa supervenit. Duplicatur ergo clamor ejulatusque, postquam eum videre: Succurre, succurre, optime vir, bone domine, iterant, accelera vadens post hostem, ad ipsum verba precantia funde, certi sumus ut quando te viderit, illico tibi reddet cuncta quae per se ducit, quia omnia quae infra villam erant depraedatus est. Tactus igitur mitis vir intrinsecus cunctarum magnitudine querelarum, velociter post ipsum admisso equo festinavit, consecutus eum salutavit. At ille typo [typho] superbiae ferocitate animi minime quidem respexit, nec salutanti monacho servo Dei reverentiam exhibuit, quo saltem verbulum redderet. [Col. 1129D] Urgens tamen isdem calcaribus equum, habenis moderans propius accessit, audacius locutus est: Praedam hanc a villa sancti Patris Bertini abripiens injuste ducis; redde igitur ne ob injustitiae temeritatem, ne propter injuriae severitatem iram Dei digne incurras. Noluit respicere, dedignatus est oranti reddere responsum. Ignorat is quid ageret; dubitabat enim ignorando, ignorabat dubitando ad quid rationis seu consinii se vertere posset. Videbat enim se contemni, cernebat preces suas despici: verumtamen praemeditabatur quod ferocitatem animi [Col. 1130A] ejus pollicendo aliquid molliret. Duo igitur illi offerre, coeleste et terrenum bonum, sententiae fuit. Obtulit primum, alterum quidem haud obtulit, non enim effectus, non causa, non tempus fuit. Hic equidem submissa voce, humili oratione haec coepit proferre, vultu ordinis servans reverentiam quam et habitu et mente gestabat. Oravit equidem, non autem peroravit. Vere spondeo, ait, certe promitto tibi ducentas missas. Cum perorare voluit, verum ille indignans imperfectam orationem ab illius ore tulit, (et ut communi vulgarique verbo utamur) monachus pie ducentas missas, alter prave despectiveque protulit ducentas fessas. Ter denique eadem verba repetit, et ferum calcaribus urgebat. Adhuc itaque verbum contemptibile in ejus ore versabatur, [Col. 1130B] cum subito de equo cadit, in caput ruit, galea terra figitur, collum ruinae casum sentit; tum quoque humana et secreta alvi per naturalem meatum erupere. Merito ergo ex illa parte plectitur dignaque multatur poena, unde in sanctum Patrem emanavere opprobria, et juste digneque quidem inferius putorem emisit, qui superius similem fetoris causam labiis et lingua in ore revolvit. Interea sui ducebant praedam, ignorantes dominum suum passum fuisse talis casus ruinam, et tamen, fama cogente, praedam dimittunt, ad dominum suum festinant, mortuum quidem et multatum vindicta coelestis irae reperiunt. Tandem praeda reducitur ad propria, nomen Domini ab omnibus laudatur, sanctique Patris Bertini patrocinium veneratur. Hi laeti insignis triumphi gaudia [Col. 1130C] celebrant, illi tristia funera ducunt. O Dominum omnipotentem in sanctis suis gloriosum! o Deum in altitudine majestatis, in potentia magnitudinis mirabilem! Quis dubitet hanc palmam nobilis triumphi ascribi posse meritis sancti Patris Bertini? In argumentum itaque fidei monachus supervenit, accedens humiliter oravit, verba precantia coram Deo fudit, qui nunquam despicit sperantes in se, superbos semper humilians, et humilibus dans gratiam, redditurus unicuique secundum opera sua, qui vivit et regnat per omnia saecula saeculorum.



CAP. XVII. Tertium miraculum S. Bertini de villa de Caumont tempore Bovonis abbatis.

Quidam, Bodera nomine, subministerialem agebat [Col. 1130D] causam cujusdam majoris praediti potestate, advocationemque sibi vindicantis villae proprii juris S. Bertini, Caumont nomine. Hic quia una et timeri ac placere desiderabat, nimium nimiumque vicicolas labore usque impense acto premebat. Verum pro causa hujus moliminis et pro tantae controversia injustitiae, quidam monachus, Heribertus nomine, qui abbati Bovoni in regimen hujus coenobii successit, ex [(55) 1Kb] praecepto venerandae memoriae jam dicti Bovonis agens curam ipsius villae, curavit hunc saepius admonere ut desisteret a nequam actu et ab omnium oppressione. At palam arguentem sceleris [Col. 1131A] velut metuens fugiebat, clam autem illi detrahens subdolus machinamenta instruebat. Super his vero dolens monachus, dominum illius adiit, suorumque ac suam injuriam patefecit. Ego ipse, inquit, per me hunc primum curabo minari: et si deinceps haec admiserit, pecuniae sentiet damnum. Revertente vero monacho forte alter jam dictus advenit. Cui dominus ejus: Heribertus, inquit, monachus tibi succenset, dicens, quia ruricolas meo servitio subdis. Redit siquidem ille armatus praecepto domini, malumque evomit latentis veneni. Nam apprehendit boves illius in agro pascentes, et servitio domini sui subdidit, eosque per totum triduum tenuit. Ut autem placuit, macilentos multumque afflictos, uti fit, tot laboribus reddidit. Inde adeo motus quidem monachus [Col. 1131B] nequam hunc verbis aggreditur. Usque ad id temporis libera exstitit nostra curtis ab omni servitio, fuitque suae potestatis, nec quis priorum ausus fuit in ea sibi vindicare aliquod jus sive vim invasionis. Quamobrem ergo nostros boves abegisti, et in servitium alterius vindicasti? Non mirum quidem si nequam prava ore profert, majus est opus ac si esset dictum: Si tuus, inquit, sanctus Bertinus bos esset, jugo meo jungeretur, subque labore ingemeret, qui tuos quereris meo labori insudasse. At ille inquit: Quid dixisti, nequam vir? et si cogitares quod nefas dictu est, nequaquam palam proferres. Plectere, miser, merita plectere poena, multabere coelestis irae virga. Dum igitur isdem valde motus super his pedem averteret, merito digna percussus [Col. 1131C] est plaga. Nam facies illius ad posteriora illico flectebatur, adeo ut occiput, quod erat sinciput, et sinciput, quod erat occiput, haberi videretur, praeter quod facies suis formis insigniri deberet: collum enim distortum et tumidum. labia aeque quidem tumentia, et aliorsum ac deberent versa, lumina quoque oculorum inversum aspicientia cernere erat. Et quid plura referam? quod mirum dictu, magisque visu est, nihil humani in eo intuebantur: talis itaque domum deportatur. At taurinos mugitus emittens omnem viciniam suae poenae cruciatu movebat. Erat enim in homine videre miseriam. Verum suis precibus aliorumque rogatu, et quia voluit videre multatum, una cum aliis noster monachus Heribertus illo venit. Cujus praesentiam intelligens [Col. 1131D] voce (non enim visu hunc ipsum agnoscere quiverat) quo pro se oret deprecatur intente, ac saepe multum rogat. At ille compatiens misero, (quis enim mortalis hunc hujusmodi cernens non compateretur?) sciscitatur an velit amodo resipiscere funditusque priorem vitam corrigere. Eadem, inquit, passio et incurabilis percellat me feriens, si sane sanatus in omnibus emendari neglexero. Credidit igitur bonus vir sponsioni illius, reversus est continuo, oravit, sanitati restitutus est. Sequente autem die claris indutus vestibus, valentior atque sanior solito apparuit. Mirantur omnes qui eum novere perculsum, tam repente convaluisse; sed ipse alia fingebat, [Col. 1132A] componebat orationem aliorsum verba detorquens ac deberet. Verum cum saepe mendacio contra verum stare homo assuesceret, faciendi assiduitas aluit audaciam, audacia vero congeminavit crimen, crimen quoque meritam intulit mortem. Necdum triduo post haec transacto, boves cujusdam pauperis rapuit, ditioni falsi juris subdidit, nimiisque laboribus pro libito sui proque temporis quantitate insudatum tenuit. Necdum boves reddiderat, et majora quidem actum ire forte cogitatu volebat, cum forte eadem passione qua primum percutitur, cadit in terram, miser tum quoque non homo esse, non mortale sonare videtur. Nam pro humanis verbis mugitus dat pro planctu, pro querela rabiem agrestium ferarum imitatur; orat amicos quo pro se rogent, nec [Col. 1132B] refert quidem; deprecatur nuntiis, ut sese visitatum veniat monachus: id quoque minime quidem meretur. Igitur eodem die quo rursus percussus eadem infirmitate est, vitam quam postposuerat, perdidit, mortem quam secutus fuit, vidit, invenit, sensit.



CAP. XVIII. De inventione corvoris S. Bertini.

Modernis temporibus exigentibus iniquitatibus nostris, ut oraculo coelesti ostensum est, utque digestum penes nos invenitur in memoria S. Vincentii martyris, ultio super nos divinae pendebat indignationis: nosque usque ad animam perculisset, nisi idem sanctus martyr cum sanctis patronis nostris, Audomaro videlicet atque Bertino, intercessores pro nobis coram Domino assurrexissent. Verum misericors [Col. 1132C] Dominus sanctorum suorum interventionibus flexus ad pietatem, indignationis suae ad tempus distulit correptionem, confessionis plenitudinem ac sanctae conversationis praestolans meliorationem. Hac itaque redargutione unanimiter perterriti et ad tempus poenitentia ducti, cum finetenus in novi hominis sinceritatem aemulatione sancta foret enitendum, a nonnullis iterato reditum est in luti volutabrum. Tandem iniquitatum nostrarum enormitate irritatus supernus Arbiter, exteriorem domum suam, uti longe antea divinitus comminatum fuerat, igni miserabiliter ad devorandum deliberarat, et ut dictum est, a sanctuario meo incipite (Ezech. IX, 6), aedes Dei subito igne invaduntur: qui rapacitate sua [Col. 1132D] totius claustri gyrat confinia, et nihil intermisso exterminavit omnia. His ita consumptis, insecuta nocte cuidam seniorum nostrorum in somno visum est videre quemdam magnificum virum, habitus candore niveum, vultus splendore fulmineum, quodam loco claustri perstitisse, diligentique obtutu circumspectis omnibus extenta dextera omnem coenobii locum benedixisse. Qua de re etiam colligitur locum a quibusdam commissis jam expiatum, demumque in pristinum vel potiorem decorem aliquando miseratione Dei convertendum. Interea nobis dio expositis denuo necessitate cogente tecta reparantur, murisque utrimque adhuc stantibus superponuntur. Cunctis pro tempore ac pro posse reparatis [Col. 1133A] seu potius dealbatis, aedificandae ibidem cryptae causa cardinale [(56) 1Kb] S. Martini altare mutandum fuerat, quod sine pontificis fieri praesentia minime decebat. Cujus rei gratia accitus episcopus satis benevole accurrit, aram destructurus cum multis accessit, illaque subversa domum rediit. Quo in loco dum uti ad locanda fundamenta altius foditur, dum multa terrarum copia effertur, ecce sub ipso sacrato altaris loco quoddam apogaeum [(57) 1Kb] duris lapidibus, tegulis, antiquoque caemento operose conditum offenditur: nec tegi, nec detegi ultra illud permittitur, ne forsan si absque bonorum virorum testimonio detectum solveretur, aut tectum aliquandiu fratres hujus loci occultare conarentur, quorumcunque aemulorum derogationibus criminarentur. Tandem [Col. 1133B] super hoc communicato proborum consilio, pluribus idoneis testibus circumstantibus, cum processionibus, crucibus paratis et cereis acceditur, et fratribus, ut decebat, interim litanias cantantibus, cunctisque demirantibus apogaeum detegitur, ac multo multorum sudore a prima diei hora usque in vesperum ferreis instrumentis vix dissipatur. Quod tandem apertum, plumbeum scrinium omnium astantium oculis apparet continuisse, illoque soluto cunctis circumstantibus emerita cujusdam sancti membra revelantur, et sub dextero ejusdem sancti humero crux argentea reperta extrahitur, fratribusque ad manus profertur, has tantum trium verborum continens notulas: Sanctus Bertinus abbas.



CAP. XIX. Miraculum quod factum est eodem momento quo sancti viri corpus inventum est. Leonis papae licentia pro ejusdem elevatione.
[Col. 1133C]

Talibus ergo indiciis pretioso super aurum et topazion invento ac comperto beatissimi Patris corpore, cum eatenus diutina et gravissima omnis terra decocta pessumdaretur siccitate, ecce eodem momento praemissis multis tonitruis atque coruscantibus fulminibus plurima subsecuta est inundatio pluvialis. Qua sufficientissime debriata tellus, cultoribus suis in novos fructus sese rediviva spe jamjamque coepit dilatare. Facta est autem hujus sacratissimi corporis inventio anno assumptae humanitatis Christi millesimo quinquagesimo, decimo sexto Kalendas Julii. Sacro igitur corpore jam revelato, [Col. 1133D] ut dictum est, ac detecto, eadem urna sua retegi, et loculus, ut pridem fuerat, jubetur remuniri, quousque majorum consultu, quid super ipso foret agendum posset deliberari. Hac tempestate domnus papa Leo, cognomento Bruno, sanctae Romanae praesidebat Ecclesiae, cujus sagacitatis ac probitatis fama per totum orbem spirabat odorem suavis fragrantiae; ad quem necessitate urgente, quo majorum auctoritate fratres hujus loci corroborarentur, fidelis legatus exquisitus et repertus dirigitur, quatenus quidquid [Col. 1134A] de his ipse apostolicus cum gravioris consilii viris egregium sentiret, eis pro nomine Domini mandare eodem legato non differret. Quem cum adiisset, ac jam coram eo admisso sibi data copia fandi esset, rem gestam per ordinem domno papae succincte, prout in multis tunc occupato exposuit, testimoniaque Scripturae, et crucem cum sacro corpore repertam quam secum pro testimonio tulerat, obtutibus ejus praesentavit. Quibus visis, et hi qui tunc forte secum aderant, uti qui ad Romanum concilium tunc convenerant, scilicet patriarchae Aquileiae, archiepiscopis, praesulibus, abbatibus, ducibus ac primoribus, demonstratis talibus ait veritatis indiciis nequaquam debere diffidi, sed tutius ac firmius credi, praesertim cum in multis annalium gestis [Col. 1134B] satis possit inveniri, cunctos pene Galliae terminos, maximeque nostra ac caetera maritima loca frequentibus Danorum incursionibus, depraedationibus incendiisque populata, et ob id multa sanctorum corpora quaedam a locis minus tutis translata, quaedam vero clanculum, sicut de sancto Bertino factum constat, vel maceriis vel terris sunt recondita. Quibus responsis apostolici domno abbati Bovoni fratribusque hujus loci ab eorum nuntio relatis invitantur domnus Wido Remorum archipraesul et Drogo Morinorum episcopus cum multis spectabilibus personis. Diversique cum eis adsunt abbates e diversis locis adventantes; innumerae populi huc ruunt multitudines.



CAP. XX. De elevatione ejusdem protectoris nostri Bertini.
[Col. 1134C]

Anno igitur Verbi incarnati millesimo quinquagesimo secundo, sexto Nonas Maii, paratis praesulibus, abbatibus, monachis atque canonicis, quibusdam etiam laicorum majoribus in testimonium intromissis, cum processionibus ad sanctum locum acceditur, litaniae canendae incoeptantur, missisque operariis scrinium sacrati corporis effodi jubetur.



CAP. XXI. Miraculum factum dum sacrosanctum corpus a terra elevaretur.

Cum vero sanctissimi Patris Bertini membra per manus pontificum atque abbatum extraherentur, et, ut decebat, venerarentur, aqua vinoque rorata piarentur, astabat seorsum quidam clericus, Berwoldus [Col. 1134D] nomine, unius oculi lumine orbatus, qui jampridem eousque utrosque oculos perspicuitate pares habebat, sed nescio cujus mali causa antehac quamdam venam secandam contiguam oculo, ut medicaretur, sibi incidi fecerat, unde omne lumen ejusdem oculi amiserat; sed id praeter paucos et domesticos suos ruboris causa pene cunctis celaverat. Hic sancti Bertini patrocinium, ut a Domino sibi reddi lumen amissum obtineret, intimis precibus deposcebat atque quolibet sanctorum membrorum quae inibi [Col. 1135A] attrectabantur tangi sibi oculum multopere anhelabat; sed appropinquare minime sibi permitti metuebat. At fratribus tantae rei sollicite psallendo intendentibus jam dictus clericus oculi unius carens lumine, cum sanctis artubus, ut jam dictum est, vereretur accedere, quemdam fratrem aliquod sacrorum membrorum summotenus digitis suis obsecrat attingere, suoque caecato oculo eisdem digitis signamen imprimere. Quo facto, mox ille lumine ditatur diutius exspectato. Et sane quod Dominus ad laudem sui nominis et ad sancti meritum propalandum fieri concessit, in se ipse stulto pudore reticeri voluit, sed forte tunc cuidam Arnoldo sibi familiariter adhaerenti mussando intulit, bono omine suo se illuc admissum, eo quod praesentis sancti [Col. 1135B] attactu diu amissum receperit visum, eumdem omnino obtestans ut hoc taceret, nulli unquam aperiret. Verum alter nequaquam tantae ejus insensibilitati acquievit, sed circumstantibus mox detexit. Quod quidam fratrum vere contigisse comperiens, extenta manu cunctis silentium indicens, eumdem unius oculi visu diu damnatum, tunc vero meritis sancti exspectato luminis dono clamitat reparatum.



CAP. XXII. Secundum miraculum eodem die patratum.

Quaedam mulier cum filio brachia cruraque constricto S. Bertinum pro illius salute rogatura foris extra templum perstabat in atrio; quae etiam antehac cum eumdem puerum duodennem Coloniam ad S. Heriberti caeterorumque sanctorum inibi quiescentium suffragia cogitaret devehendum, quatenus [Col. 1135C] eorum meritis obtinere forsan mereretur officia membrorum. Ad haec idem, quanquam puer, inquit se per visum jam ter admonitum ne quoquam deportaretur, nisi prius ad S. Bertinum latus ejusdem merita experiretur. Cumque illuc etiam per visum ventum esset et oratum, item idem quatuor columbas candidissimas vidisse se ait avolantes foras monasterium ipsumque altare concussum instar folii contremere, seseque coram eo prosternentem, nec mora inde meritis sancti sospitem surrexisse. Id ergo puero genitrici referente jamjamque fama elevandi sancti assequente, eodem cum puero multis comitata advolat, proventumque Domini interventu S. Bertini pro foribus praestolans monasterii, supplex [Col. 1135D] cum filio perstabat. Cumque ipsa inter comprimentes turbas ad osculandum sancti feretrum impingeret, ac repulsa importuna repeteret, puerumque sancti feretro apponere multo conamine niteretur, Deo annuente idem puer brachia cruraque directus sospitati donatur. Quod multi cernentes, quidam astantium oppressae matri succurrunt; quidam vero puerum comprehensum efferunt. Quo facto, tumultuantis innumerae multitudinis clamor attollitur, Deus mirabilis in sanctis suis (Psal. LXVII, 36) vulgo praedicatur; quoniam puerum quem [Col. 1136A] paulo ante vix repentem noverant, hunc prae oculis suis incedentem praevia matre cernebant. Fratribus interim in choro ad missas psallentibus, hujus rei odor illis illabitur suavissimus. Quod dum ab illis utrum verum foret adhuc quaereretur, idem puer meritis S. Bertini sanatus ingreditur, erectusque in medio illorum ducente matre coram altari secundum modulum suum Deo gratias acturus prosternitur, et dicto Evangelio domnoque archiepiscopo coram, altari hymnum Te Deum laudamus inchoante atque multipliciter choro subsequente, multos Christo in re gesta conjubilantes, multos lacrymari prae laetitia cerneres.



CAP. XXIII. Tertium miraculum eodem die de muliere caeca.

[Col. 1136B] Necdum vero hymno completo et adhuc multis flentibus prae gaudio, quaedam etiam mulier caeca hujus civitatis mansionaria, ideo cunctis fratribus notissima, tunc visum recepisse denuntiatur; ipsaque in conspectu omnium nuntium hujusmodi comitatur, ac puero ad laudem Dei et ad meritum S. Bertini protelandum prostrata admiscetur. Quanta vero exsultatione quantave dignitate ea die in Domino exsultatum ac delectatum est, nullius assertio ad plenum expedire sufficiet. His ita gestis, celeberrima dies illa cum inenarrabili gloria consummatur. Sequenti vero die item ad diem acceditur, atque testis gestae rei cautio ordinem, tempus, personam ac testes continens, astante innumera populi multitudine recitatur, ac perlecta cum inventa cruce [Col. 1136C] sacrosancto corpori componitur: sicque compositum summi praesulis sigillo signatur, scrinium clauditur, ferreis circulis clavisque arctatur, consuitur, vincitur, indissolubiliterque connexum cum innumerae multitudinis tripudio in Sancta sanctorum [(58) 1Kb] cum reliquis inducitur magnificandum: ubi nunc usque veneratur et, Domino annuente, venerabitur in saecula saeculorum. Dehinc autem sacrae elevationis diem memorialem summus praesul ac domnus episcopus noster a cuncto populo hujus dioeceseos deinceps venerandum multaque devotione singulis annis indixerunt colendum. His ita peractis et dominis praesulibus et abbatibus quiddam sanctarum reliquiarum impetratis, singuli singulis donati muneribus [Col. 1136D] ad sua remearunt laetius.



CAP. XXIV. De quodam caeco, dente S. Bertini illuminato.

Quorum unus, videlicet abbas S. Walerici [(59) 1Kb] , sanctarum reliquiarum quiddam adeptus, postquam peracto sacrae elevationis solemnio domum est reversus, quidam rusticus utrorumque orbium pupillis gravibus maculis obductis caecatus, puero sibi dirigente gressus accessit ad eum, quidlibet medicationis postulaturus. Cui ille: Nihil, inquit, antidoti tali morbo novi salutiferum, praeter cunctipotentis [Col. 1137A] salutarisque Domini nostri Jesu Christi proventum. Verumtamen cujusdam celebris sancti sanctissimo elevationis obsequio nuperrime nonnullis concurrentibus et ego conveni, sanctoque hujuscemodi negotio quamvis immeritus interfui, ibi quoque quanti idem sanctus fuerit meriti, diversis miraculorum magnalibus Dominus cunctis nobis declaravit. De quo etiam unius sacrorum dentium dono ditatus huc regrediens attuli tali munere gavisus, et si fidem adhibueris ejusdem meritis sancti te posse sanari, acturum tibi jubebo praesentari. Ad haec ille: Confido, inquit; isque mox in conspectu astantium afferre praecepit. Quo allato et utrisque ejus luminibus adhibito confestim revelatis oculis, clare videre coepit, atque super hoc nomine Domini [Col. 1137B] benedicto sospes hilarisque domum rediit.



CAP. XXV. De quadam muliere vinculis ferreis ligata, et ad sepulcrum sancti viri soluta.

Mulier quaedam de Lotharingia, vinclis ferreis brachia utraque habens pro poenitentia constricta, in hoc coenobio anno Verbi incarnati millesimo centesimo vigesimo quinto, multis astantibus, precibusque sanctissimi Patris nostri Bertini a dictis vinculis solvitur.



CAP. XXVI. De quadam puella nervis contracta.

Puella quaedam, Goduina nomine, membra habebat integra, sed nervis contracta. Ad sepulcrum beati viri anno gratiae millesimo centesimo, vigesimo sexto sunt ei crura erecta.



CAP. XXVII. De abbate Lobiensi.
[Col. 1137C]

Quidam abbas Lobiensis, nomine Leonius, postea in regimen hujus Sithiensis coenobii postulatus et assumptus, in parochia S. Bertini in territorio Furnensi quamdam ecclesiam anno gratiae millesimo centesimo trigesimo quinto sine assensu capituli ejusdem sancti construxit: quam ita ventus vehemens meritis sancti jam dicti concussit, ac de terra evolare fecit, ut nec junctura lignorum alteri remaneret.



CAP. XXVIII. De quodam abbate de Claromarisco.

Anno assumptae humanitatis Christi millesimo centesimo septuagesimo primo, tempore bonae memoriae domni Godescalci hujus loci abbatis, res [Col. 1137D] accidit celebri et illustri digna memoria, et omnibus Sithiensium possessionum pervasoribus terribilis et formidanda. David enim non multo postquam consecratus est abbas in ecclesia de Claromarisco, levato calcaneo contra ecclesiam B. Bertini, conductus aquarum et fossata per mediam terram praedictae ecclesiae in villa de Arkas molitus est facere. Quae villa ab antiquis temporibus absque omni calumniae inquietatione ejusdem ecclesiae propria et libera fuisse dignoscitur. Nec hac praesumptione contentus, insuper ecclesiam S. Bertini ingressus, quod praesumptuose incoeperat, effectui se daturum secundum voluntatem suam, licet contradicentibus monachis, superbe et arroganter comminatus est. Verum tantae arrogantiae et praesumptionis impatiens ultio divina [Col. 1138A] haud longe post subsecuta est ut illud impleretur:

Desine grande loqui, frangit Deus omne superbum. Nam sequenti die praedictum opus aggressus, operarios suos pro libito suo de conductu faciendo docturus, in eodem loco equo suo sub eo calcitrante humi prostratus est; ibique confracto crure, qui sanus equi transvectatione advenerat famulorum manibus domum in lectica deportatus est, ab invasione terrae nostrae deinceps desistens, et terribile et formidandum invasoribus terrae sanctorum (ut dictum est) exemplum relinquens.



CAP. XXIX. De quodam homine festum sancti non colente.

In burgo S. Audomari, anno Verbi incarnati [Col. 1138B] millesimo ducentesimo quarto decimo, homo quidam, Michael nomine, professione tonsor, in die depositionis B. Patris nostri Bertini, cum a nonnullis vicinis suis objurgaretur quod festum sancti non observaret, nec ideo minus operabatur; sed sanctum verbis convicians et in contumelias prorumpens, a daemonio correptus per longum tempus in vase ligneo quo pasta pistari solet, funibus ligatus jacuit Quem tamen aliquanta sanitate per Dei misericordiam et sancti patrocinium recepta, melioratum in Ecclesia nostra ante sanctum altare in choro vidimus, astante domno abbate Joanne tertio et monachis quampluribus, Dei exorantem humiliter et devote clementiam et sanctorum suffragia implorantem.



CAP. XXX. De quodam sacerdote S. Bertinum et omnia ad eum pertinentia maledicente.
[Col. 1138C]

Cum presbytero de Remynghem, anno Domini millesimo ducentesimo nono decimo, non licuerit comedere in refectorio in depositione B. Bertini, iratus in burgo comedit. Qui cum domum rediret, cum canonicis Watiniensibus in navi sanctum Dei Bertinum coepit maledicere, et excommunicare et omnia quae ad eum pertinent. Quem gladius Dei, vindictam sumens ab eo, fere medium secuit, cum in amne nescius a quo praecipitatus fuisset submersus, nisi canonici extraxissent eum. Quod quia blasphemo ore et corde maligno iteravit, iterato factum est.


[Col. 1138D] Item de alio sacerdote sanctum Dei blasphemante.

Eodem anno, Joannes presbyter de Rubroch cum talis ludens ad aleas nescio seu ad scacos, dum perdidit, sanctum Dei Bertinum maledicere coepit et omnia quae ad eum pertinebant; et cum improperium ejus quamplurima blasphemiae verba protulisset, ac si ventus validus veniret, sonitum audivit, et alapam magnam in maxilla recipiens super scacarium vel alearum tabulam recidit, et per triduum mansit incibatus, neque audiens, neque videns.



CAP. XXXI. Copia translationis S. Bertini.

»PETRUS Dei gratia Morinorum, et Asso Dei gratia Atrebatensium episcopi, universis Christi fidelibus [Col. 1139A] ad quos praesentium notitia pervenerit, aeternam in Christo salutem.

»Cum ad honorem Dei qui in sanctis suis creditur honorari, de corpore B. Bertini abbatis fieret translatio a scrinio in quo per centum et octoginta quinque annos jacuerat, sicut ex scripto ibidem reperto perpendi potuit evidenter, inventum est sanctissimum illud corpus scrinio memorato pannis sericeis, licet vetustate vehementer attritis, diligenter involutum et ligatum, et sigillis authenticis consignatum; et cum solutum et apertum fuisset, inventa est inter ipsa sancta ossa crux argentea, in qua fuit manifeste litteris capitalibus exaratum: SANCTUS BERTINUS ABBAS. Deinde a perquirentibus studiosius intra pannos praedictos inventum reconditum [Col. 1139B] illud scriptum, de quo supra fecimus mentionem, cujus tenor talis erat:

[»Anno Dominicae Incarnationis millesimo quinquagesimo secundo, indictione quinta, regnante Francorum rege Henrico anno vigesimo quarto, et octodecimo anno praesulatus domni Widonis Remensis Ecclesiae archiepiscopi, anno vigesimo nono Drogonis Tervanensis Ecclesiae episcopi, principatum Flandriae regionis tenente inclyto marchione Balduino (Insulano scil.) anno septuagesimo, anno regiminis domni abbatis Bovonis quinto decimo, corpus beatissimi Patris Bertini, quod biennio necdum expleto sub capitaneo S. Martini altari fuerat repertum, levatum est sexto Nonas Maii ab iisdem dominis episcopis de plumbeo scrinio ab eo loco, [Col. 1139C] ubi olim a sancto Folquino translatum et reconditum fuit. Haec autem inventionis, imo levationis hujus fuit causa: Monasterium incendio dissipatum minabatur ruinam; cujus restaurationi dum fieret crypta, et ejus jacerentur fundamenta, insperato apparuit tam sanctissimi corporis gleba. Jacuerat in sarcophago, quo ab Helfrido, quem ipse adhuc vivens abbatem ordinaverat, sepultus est, annis fere centum quadraginta novem; in plumbeo vero scrinio, quo (ut diximus) a S. Folquino sub altare terra reconditus est, ducentis et sex annis usque ad tempus nostrum: quo levatus praesentibus viris [Col. 1140A] boni testimonii et vitae probabilis, videlicet Widone archiepiscopo et Drogone episcopo in praesentia dominae Athletae [(60) 1Kb] comitissae, uxoris praedicti marchionis, quae in hoc officio devotissime deservivit Deo et sancto Bertino; praesentibus quoque abbatibus his, Bovone abbate hujus loci, Heremaro abbate coenobii S. Remigii, Renuldo abbate S. Winnoci, Gervino abbate S. Richarii, Folberto abbate S. Bavonis, Heriberto abbate S. Judoci, Wasone abbate S. Walrici, Alfrido abbate Sancti Wlmari; canonicis vero Remensis Ecclesiae Olrico, Constantio, Hugone; Tervanensis Ecclesiae clericis Joanne archidiacono, Theodorico, Gozelino, Balduino, et aliis quampluribus; S. Audomari Regardo, Norberto, Auberto, Odberto, Margero, [Col. 1140B] Remboldo. His omnibus cum innumera multitudine est levatus et in hoc scrinio repositus per omnia benedictus. Amen.]

»Quo etiam die Dominus per ejus merita tria miracula operatus est. Igitur memoratum corpus a praedicto scrinio in aliud novum decenter transpositum translatum est a nobis, et repositum in capsam novam de auro et argento et lapidibus pretiosis ad hoc honorifice praeparatam, XVII Kalendas Augusti, quarta [(61) 1Kb] scilicet feria ante festum Mariae Magdalenae, anno gratiae millesimo ducentesimo trigesimo septimo, regnante excellentissimo Francorum rege Ludovico filio Ludovici, et fratre ejus inclyto Roberto comitatum Atrebatensem obtinente in principio comitatus sui, praeeunte ab omnibus [Col. 1140C] et cooperante gratia Dei Salvatoris nostri, qui sanctorum corpora reformabit claritati sui corporis conformata. Facta est autem haec translatio solemniter a nobis et per nos in ecclesia praedicti sancti, praesentibus quampluribus abbatibus et praepositis, caeterisque Ecclesiarum praelatis et aliis bonis viris, Jacobo tunc Ecclesiae B. Bertini venerabili abbate praesidente. In cujus rei testimonium praesentes litteras sigillis nostris fecimus roborari, anno Domini millesimo ducentesimo trigesimo septimo, septimo decimo Kalendas Augusti.«


(Hic index capitulorum apponitur in mss. codd.)




[Col. 1141]
RELATIO DE INVENTIONE ET ELEVATIONE S. BERTINI ABBATIS QUAE FACTA EST ANNO INCARNATIONIS DOMINI 1052, A. BOVONE abbate Sithivensi digesta.
(MABILL. Acta SS. Bened. Saec. III, parte III, pag. 153. ex mss. codd. Sithivensi et Claromariscensi.)



Epistola Bovonis aa Widonem Remorum archiepiscopum.
[Col. 1141A]

Domino praestantissimo archiepiscopo WIDONI frater Bovo indignus abbas Sithiensis coenobii, inter benedictos benedicit.

Dum in corpore sanctae Dei Ecclesiae sub Christo summo capite eminentius membrum, domine Pater, sis constitutus, et, ut ita dicam, collum te capiti oporteat uniri atque inhaerere vicinius, utriusque partis, animae videlicet et corporis, valitudine omnimodis tuam reverentiam pollere desidero, quatenus nos suprema atque debilia membra, te salubriter mediante, tam sano capiti Domino nostro possimus concorporari: ne (quod absit!) secus agentes, penetrabiliore ejus gladio scindamur juxta illud Evangelii [Col. 1141B] Non veni, inquit, mittere pacem, sed gladium (Matth. X, 34). Quod autem sublimitatem tuam talibus imperitiae meae convenerim verbis, haud tantum temeritatis quantum instinctu agitur charitatis, quae juxta Apostolum omnia sperat, omnia credit, omnia sustinet (I Cor. XIII, 7). Salus etenim pastoris tuta spes est gregis. Nam postquam promerui ad tuae paternae charitatis benignitatem notificari, tametsi minimum profuerit, semper tamen tuae salutis sollicitus fui, et quosque ad nos de illis partibus supervenientes de fortuna tui percunctari solitus, dum incolumem ac valentem tuam haberi nobilitatem comperiebam, gaudebam; sicut e contra dum aegram, condolebam: quippe qui Pater noster spiritalis ac summus pastor haberis. Praeterea devotio [Col. 1141C] paternitatis tuae, quae elevandi corporis S. Bertini causis dudum tam prompte tamque devote deservivit, nos fidelitati tuae gravioris debiti obnoxios reddidit, ut jugiter salutem tuam suspirare, eademque continua intercessionum vota divinis auribus debemus infundere. Quae res etiam, ut charitas tua meminit, apprimum meam exiguitatem tuae magnificentiae notificari compulit. Cujus rei gratia cum tuam adissem paternitatem, super hoc tuae consultum quaesiturus, non modo ad investigationem meam satis utili consilio instructus, verum etiam exspectata adventus tui sponsione domum redii laetus. Ubi, domine Pater, cum dicto die una cum sancto cleri tui conventu adesses, atque elevandis [Col. 1142A] sacris artubus ipse satis devote inservires quam honorifice quamque mirifice ipsa celebris sancti elevatio peracta sit, nullus tua experientia profecto melius norit: quippe quae celsitudinis tuae potentia sublimata, auctoritate consistit subnixa. Quod cum ita sit, ad describendum idipsum ac posteris notificandum meae imperitiae manum charitativa fratrum nostrorum exactio suggerit, non quia illis quavis praestem scientia, cum cuncti me probitate, nonnulli etiam intellectus praecellant perspicacia; verum ut ipsa sanctae elevationis series dignior censeatur, si majoris nominis titulo, scilicet abbatis nomine insigniatur. Quorum tamen conatibus nec in totum renitens, nec in totum cedens, tuae magis judiciali sententiae relinquo, meque sequendum [Col. 1142B] profiteor quidquid super hoc potissimum judicaverit paternitatis tuae celsitudo; ita tamen ut, si relatu dignum duxeris, meamque exiguitatem imperiosa auctoritatis tuae potentia ad id denotandum impuleris, cum tuis sanctis promptus pro posse paruero jussionibus, tuae paternitatis excellentiae utcunque congestum venerit ad manus, quaeque ejus superflua apostolicae auctoritatis confodiatur obelis, minus dicta dilucidentur asteriscis; quatenus sicut tua gloriosissima et exspectata sanctae auctoritatis praesentia eadem sacra elevatio magnifica habetur, sic ejusdem denotatio eodem astipulatore ac praeside corroboretur.





Widonis rescriptum.

[Col. 1142C] WIDO Remorum archiepiscopus venerabili abbati BOVONI.

Quoniam opera Domini narrare honorificum est, dignum ducimus tuae consulere inquisitioni, quam pro describenda inventione pariter et elevatione corporis S. Bertini nobis effudisti. Gaudemus enim et judicamus idipsum gestis litteralibus mancipari, unde Deo placuit Ecclesiam vestram tam sublimiter insigniri. Et ut tuis apicibus denotasti, cum haec tuo stylo descripta fuerint, nobis referenda mandamus, tuae paternitati injungentes, ut sicut vere factum est describas: quatenus descriptioni tuae, cum in manibus nostris venerit, nihil sit addere necessarium vel auferre. Fideliter plane veraciterque [Col. 1143A] talia oportet describi, ut haec ipsa ei placeant, qui se Veritatem innotescit. Vale.



Bovonis epistola dedicatoria ad Widonem.

Glorioso Dei gratia domno WIDONI archiepiscopo cum omni suae curae credito sanctae Ecclesiae Remensis clero, frater BOVO peccator quem dicunt Sithiensium abbatem, beatam cum dextrae partis ovibus portionem.

Suscepto reverentiae tuae mandato, o praesul magnificentissime, quo elevationem sacrosancti Patris nostri Bertini jubes pauperis styli nostri ordiri denotatione, tum ejusdem sancti pia devotione, tum tuae apostolicae auctoritatis praeceptione, tum fratrum nostrorum quotidiana obsecrationis importunitate, ne tuae celsitudinis jussioni contrarius videar, [Col. 1143B] pro captu ingenioli nostri, quanquam minus idoneus, eam utcunque narraturus aggrediar. Cumque veritatis viam cursurus nostrae imbecillitatis manibus jam ventis vela praetenderim, si forsan aemulae tempestatis turbines naufragosa discrimina intentaverint, tuae ad haec stationis sinu recreandus excipiar, benefidae manus tuitione defenser. Par est enim me tuae nobilitatis tutela confidentem muro tuae defensionis protegi, cujus jussu tantae molis onera quanquam fragilis perferenda suscepi.

Dehinc vos sanctae Remensis Ecclesiae filios dominos nostros supplex deposco, quatenus fraterni pacti reminiscentes, nunc mihi sitis praesidio: et quandocunque haec nostrae nugacitatis congeries apostolica porrigente dextera vestras devenerit in manus, [Col. 1143C] eidem vestros reverendos ne avertatis intuitus; sed quaeque ejus insulsa sale vestrae peritiae jussu domini archipraesulis condire non negetis, sicque fratres fratris onera ad jussum Apostoli ferre juvetis (Gal. VI, 2). Non autem congestum est ut hoc sibi peritorum solertia dignetur, sed ut in hoc vel simpliciores nostri meditantes occupentur, aut saltem parta dictandi materies inde perito cuiquam quomodocunque habeatur, ut etiam, juxta Apostolum qui non laboravit sibi soli, sed omnibus (I Cor. XV, 10), sedulo in Christo laborare volentibus series nostrae orationis ordiatur, tum vero exemplar Justi, tum quidem viri speculum pro posse nostro imitetur. Sic ergo fiat, ut et deliciosi reperire valeant quid [Col. 1143D] optent, et fame sitique gravati viatores unde Dominum sibi concilient. At vero qui sunt, et quae ac quibus infundant, puer Aegyptius in via lassescens a domino suo Amalecita abjectus congrue dilucidat. Qui a David persequente repertus ac ejusdem dapibus sufficienter refectus, eidem non solum ad insequendum A malecitam conjungitur, sed et eo duce profanus ille inventus perimitur. Ad has quoque quibusdam invitatis dum varias occasionum suarum causas praetendunt, pauperes, debiles, caeci et claudi ad exitus viarum reperti admissi sunt. His igitur simpliciores nostri accumbentes consedeant, hi soli, lac nostrum sumpturi, participari congaudeant. Et ne vestram magnificentiam, o viri apostolici, illarum sufficientia divitiarum tam quotidiana tamque sedula [Col. 1144A] fastidiat, his abjectionis nostrae oleribus aliquantisper vobis cum vestris intendere libeat, donec examinis vestri sententia discernatur utrum vel parvulorum usibus digna an indigna habeatur. Hinc affectu infantis quodcunque audierit fari volentis, sed necdum verba ad plenum formare potentis, cum nonnullas rerum convenientias scribendis gestibus antehac pervenisse meminerim, quorum plura ego ipse viderim, quaedam majorum haud spernendorum virorum relatu didicerim, eademque hic utcunque balbutiens praelibare quam tacere malim, quatenus his aliis admistis, quomodo hoc tempore circa nos, in quos fines saeculorum devenerunt, mirificaverit misericordias suas Dominus, lucidius cunctis emicet, et ex hoc dignius in laudes Dei sanctique [Col. 1144B] sui Bertini totus nostrae religionis incolatus tripudiet.

Dehinc diligens lector haud mihi nunc indignetur, si simplicioribus nostris notandi opusculi intentio praelibetur, ne cum solito duriora legentes offendederint, extimescant; sed quomodo et ad quod dicantur significantius capiant. Dulcior quippe nobis est apum labor, si prius ora tinxerit malus sapor. Gratius astra micant, ubi notus nubes fugaverit densissimas. Haud secus Dominicas inprimis comminationes atque castigationes re gesta cum subsequente provectu divinae misericordiae posterorum traditurus memoriae, pium ac justum judicem Dominum nostrum nos multipliciter delinquentes, nunc minis suis terrificasse, nunc duris objurgationum [Col. 1144C] suarum immissionibus digne multoties dixerim correxisse, quatenus nobis ejusdem mali saporis gustu ad tempus exacerbatis, post supervenientis grex Dei gratioribus exhilaremur donis; atque toties super nos factae visitationis semper memores, in reliqua vitae nostrae tempora simus emendatiores. Verumtamen non haec Dominicae invectionis flagella cujusquam aures offendant, sed potius quicunque his se correxerint, in susceptionem filiorum recipiendos congaudeant, recolentes quod sacra Scriptura nos instruit: Flagellat Dominus omnem filium quem recipit (Hebr. XII, 6), etc.



NARRATIO AUCTORIS.

1. Cunctis namque sanctae Dei Ecclesiae filiis habetur [Col. 1144D] notissimum civitatem Hierusalem quondam, sicut evangelica approbat assertio, misericorditer deflevisse Salvatorem nostrum, ejusdemque civitatis comminando futurae ruinae cuncta praedixisse dispendia, ac postea ad dictum Domini contigisse omnia. Haud secus modernis temporibus exigentibus iniquitatibus nostris, ut oraculo coelesti ostensum est, utque digestum penes nos invenitur in memoria S. Vincentii martyris, ultio super nos divinae pendebat indignationis, nosque usque ad animam perculisset, nisi idem sanctus martyr cum sanctis patronis nostris, Audomaro videlicet atque Bertino, intercessores pro nobis coram Domino assurrexissent. Verum miserator Dominus, piis sanctorum suorum interventionibus flexus ad pietatem, indignationis [Col. 1145A] suae ad tempus distulit correptionem, confessionis nostrae poenitudines ac sanctae conversationis praestolans meliorationem, ut enim propheta memorat: Non vult mortem peccatoris, sed ut convertatur et vivat (Ezech. XVIII, 23). Hac itaque redargutione immaniter perterriti et ad tempus poenitentia ducti, cum fine tenus in novi hominis sinceritatem aemulatione sancta foret enitendum, a nonnullis more suillo iterato reditum est in luti volutabrum. Tandem iniquitatum nostrarum enormitate irritatus supernus Arbiter, exteriorem domum suam, sed malis nostris urgentibus speluncam latronum factam, uti longe antea divinitus comminatum fuerat, igni miserabiliter ad devorandum deliberarat. Nulli autem sit dubium utrum casu fortuito an praelibatae [Col. 1145B] rei gratia hujus combustionis super nos ingruerint dispendia, cum procul a monasterio illo igne exsurgente ac crescente, et ventus ei consurrexerit et concreverit, ac nonnulla domata transgressus, versus templum vehementiore flabro, imo peccato urgente, impulerit. Et ut dictum est: A sanctuario meo incipite (Ezech. IX, 6), sedes Dei subito igne invaduntur, lamentabiliterque edacis flammae voracitate liquantur; et quod diutino multoque sudore elaboratum exstitit, tunc, proh dolor! unius diei hora consumpsit. Dehinc rapacitate sua totius claustri gyrat confinia, et nihil intermisso exterminat omnia. Verum, ut dictum est, nihil in terra fieri sine causa (Job V, 6), haud credendum est [Col. 1145C] Dominum domum suam dimisisse perire frustra; sed ut diutinis malis penitus expiaretur, et ut domus sua interior, ibidem videlicet commanentes, a pravis actionibus suis deterrerentur, ne si malis suis nollent renuntiare, deterius ignis aeterni post in aeternum punirentur damnatione. Huc etiam illud memoriae occurrit quod Quadragesimae observatione illud discrimen nobis acciderit, quando cuncti sanae fidei cultores potissimum errata aliorum temporum punire, atque ab his digna poenitudine se operam dant expiare. Sic sic longanimis et multae misericordiae et verax Dominus, illo in tempore, hoe coenobium coenobitasque nos tanta incendii percussione multatos a cunctis peccati spurcitiis examinasse, et in reliquum vitae tempus o utinam velit emendatiores [Col. 1145D] esse, quatenus hoc rogo exstinguibili effecti castigatiores, aeterni ignis cruciatus possimus evadere inexstinguibiles! Sic etenim plerumque Dei sapientia in corripiendo immissionem virgae suae modificat, ut et delinquentium emendanda pie puniat, demumque in ipsa castigatione quiddam boni miseratione sua foveat quod post in tempore suo opportune demonstrat, quemadmodum loco suo diligens lector inveniet.

2. His ita consumptis, insecuta nocte cuidam nostrorum seniorum (quem quia adhuc superest nolo nominare) in somnio visum est videre quemdam magnificum virum habitus candore niveum, vultus splendore fulmineum, quodam claustri loco perstitisse, diligentique obtutu circumspectis omnibus [Col. 1146A] extenta dextra omnem coenobii locum benedixisse. Qua de re etiam colligitur, locum a quibusdam commissis jam expiatum, demumque in pristinum vel potiorem decorem aliquando miseratione Dei convertendum. Interea nobis divo expositis ac murorum parietibus tectorum suorum honestate nudatis, denuo necessitudine urgente tecta reparantur, murisque utcunque adhuc stantibus supponuntur. Quid plura? cunctis pro tempore ac pro posse reparatis seu potius dealbatis, quidam nostrorum citius recto non multo post tempore visitationis suae obliti et ad abrenuntiata irreverenter reversi, necdumque faece malorum suorum exinanita, demum diabolicae malignitatis illaqueantur pedica: cum ecce divina majestas nos territura, demum post aliquorum annorum curriculum [Col. 1146B] in nos gladium suum vibravit (Psal. VII, 13), ac subita peste multam partem nostrorum lethotenus perculit. Nec erat tunc ulla morientium requies, sed dietim corruebant velut morbidae oves. Cum illo vel illis defunctis adhuc eorum sepulturis inserviretur, ecce aliorum exitus subiti denuntiantur. Plurimi interim ejusdem pestis horrore affecti, atque singuli super se subito futurae mortis suspecti, multam malorum suorum poenitudinem iterato coeperunt gerere, ac intimis lacrymarum suspiriis exacerbatam malis suis Domini nostri faciem placare. Tunc cerneres illud apostolicum bene compleri: Confitemini alterutrum peccata vestra, et orate pro invicem ut salvemini (Jac. V, 16). Nec minus omnis peculiaritatis [Col. 1146C] reculas in medium proferri, ante pedes domini abbatis Roderici cunctas exponi, dignae poenitudinis et lacrymarum fluentis rebaptizari et, ut brevius concludam, his cunctisque malis abrenuntiari, et omnibus bonis inniti. Nec tamen sic omni Quadragesima cessatum est ab hujusmodi lue lethifera, donec undecim nostrorum defunctis, ac totius anni diebus quibus diutius abusi sumus in tali moerore atque anxietate decimatis, festivum paschale solemnium instaret, omnemque ejusdem cladis lacrymam ab oculis nostris pietas Dei abstergeret. Quod undenarius numerus ad peccatum pertineat, sacrae auctoritas Scripturae satis demonstrat; quia sicut Decalogus denarii summa completur, sic undenarii incremento transcenditur. Quare quemadmodum [Col. 1146D] per denarium Decalogi observatio, eodem modo per undenarium peccati figuratur transgressio. Cur et haec Quadragesimae tempori convenerunt, et quod de eodem tempore supra notatum sit, diligens lector videat, ac quomodo res rebus, temporaque temporibus hic consequantur, rationis vivacitate colligat. At paululum coeptae narrationis digressus textum, ad idem jam nunc reflecto calamum.

3. Interea sic nobis virga Domini flagellatis ac meliori viae impulsis, paucorum annorum tempore emenso, sanctuarii parietes partim antiquitate, partim incendio coeperunt dissolvi, atque se cernentium capitibus ruinam minari. Unde consultu principum nostrorum meliorandi gratia ad destruendum illud manus injecimus, quatenus hoc renovato, in [Col. 1147A] reliqua renovanda operam extenderemus. Interim quidam de nostris simplicioribus nos adeuntes, hortati sunt coepto constanter insistere operi, pollicentes Dominum nobis cooperari, atque post non multum temporis Sithiense coenobium magnifice a Domino visitandum, et quiddam magni circa idem declarandum. Quibus tunc parvipensis, ad alia me mox convertebam, et maxime opportunis coepti operis administrationibus sedulus intendebam. Sic inter operandum cum tempora forent emensa quatuor annorum, ac quinto dehinc anno exterior murus iam aliquantisper exsurgeret in altum, aedificandae ibidem cryptae causa cardinale sancti Martini altare mutandum fuerat, quod sine pontificis fieri praesentia [(62) 1Kb] minime decebat. Quod post octavas Paschae [Col. 1147B] dum pararetur, dum absente episcopo ingentes terrarum moles quibus ara circumcingebatur, interim jussu nostro exportarentur, subito vehementioris aegritudinis molestia me graviter invasit, debilitatumque sine mora lectotenus prostravit: sicque servus sciens voluntatem domini sui et non faciens, plagis vapulavit multis. Nec credo me tantum peccatorem cuncti reatus obnoxium tam sanctae rei futurae aliquomodo promereri interesse, in prius tanto Domini castigatus expiarer verbere. Ideoque aliquandiu res destruendi altaris tunc differebatur, ac interim copia terrae usque ad altare circumfossae exportabatur; cum jejunio quarti jam me a languoris vexatione aliquantulum convalescente, quidam seniorum nostrorum me adiere dicentes aram illam [Col. 1147C] jam exportata quae in circuitu ejus erat congerie nutare, et, ni cito subveniretur, casuram fore; et ob id episcopum, quoniam tunc Tarvennae fuerat, celerius mandari oportere. Cujus rei gratia accitus satis benevole accurrit, sextaque feria ejusdem jejunii quarti aram destructurus cum multis accessit, illaque subversa eadem die nobis invitis domum rediit. Quo in loco dum sequenti die, hoc est septima [(63) 1Kb] feria jejunii, uti ad locanda fundamenta altius foditur, dum multa terrarum copia effertur, ecce sub ipso sancto altaris loco quoddam apogaeum duris lapidibus, tegulis, antiquoque caemento operose conditum offenditur. Hoc comperto, nos quidem idipsum visuri accurrimus, et videntes super eo [Col. 1147D] admodum mirati sumus. Nec tegi, nec detegi ultra illud permittitur, ne forsan si absque bonorum virorum testimonio detectum solveretur, aut tectum aliquandiu occultari conaremur, nos nostra imprudentia quorumcunque aemulorum derogationibus criminaremur. Neque ea die episcopus attingi poterat, quoniam praeterita die statim evulso altari, ut dictum est, domum redierat. Tunc huc, tunc illuc vertitur animus, quod potissimum eligat valde anxius. Tandem super hoc communicato nostrorum consilio, huc nos converti visum est melius, ut his quos eadem dies attulerat innixi testibus, ad investigandum [Col. 1148A] quodcunque esset procederemus. Tunc post vicedominum et castellanos et quosque majores cleri directo nuntio, ut nos omnes citi adeant invito. Et quoniam Sabbatum erat, quibusdam vero ad forensium legum jura convenientibus, nec mora haud contemnendus spectabilium personarum adest populus. Praeterea fama hujuscemodi exciente plebeiam multitudinem eadem res non quivit latere; segregatim perstrepentes accurrunt stupide. Ut autem majoribus cessimus ad accedendum, data copia videndi loculum, actutum Landbertus praetor urbanus, aliis itidem personatis viris conclamantibus, nequaquam se inde inquit amoturum pedem, donec rei inibi latentis dignosceret veritatem. Jam tum enim a nobis certum habebatur quod ibidem aliquis sanctorum [Col. 1148B] corpore detineretur: verum de nullo minus quam de illo qui praeter spem reperiendus erat sperabatur. Interea cunctis circumstantibus investigandae tantae rei gratia cum processionibus, crucibus et cereis peractis acceditur, et nobis, ut decebat, interim litanias cantantibus, cunctisque demirantibus detegitur, ac multo multorum sudore a prima diei hora usque in vesperum ferreis instrumentis vix dissipatur. Quod tandem opertum grandi satis artificii molimine plumbeum scrinium omnium astantium oculis apparet continuisse: illoque soluto cunctis circumstantibus dum panditur, emeriti cujusdam sancti membra revelantur. Deinde nondum apparente ejus sancti nominis titulo omniumque [Col. 1148C] oculis ad hoc ipsum intentis, bis terque scrutato totius busti loculo, novissime sub dextro ejusdem sancti humero crux argentea reperta extrahitur, nobisque ad manus praefertur, his tantum trium verborum insignita notulis: SANCTUS BERTINUS ABBAS. Nec horret ab hujus sancti praeconio, quod nobis adhuc insciis, neque de hoc donec contigit quidquam praemeditatis animo, satis congrue in jejunio quarti mensis tam dilecti Patris sancta contigerit inventio. Condecens enim fuit et valde commodum ut ad tam sacrosanctum accessuri commercium, quartae et sextae septimaeque feriae ejusdem jejunii parcimonia aliquantisper effecti purgatiores, ad tam venerandos sancti artus investigandos properaremus aliquanto digniores. Quaecunque vero [Col. 1148D] antequam fiant possunt praesciri, ea pro modulo suo providentia valeant gubernari. Verum ista unde nulla cuilibet nostrum fuit notitia, quis ita disposita moderaretur, nisi solius Dei praescientia? etc.

4. Talibus ergo indiciis pretioso super aurum et topazion invento ac comperto beatissimi Patris corpore, cum eatenus diutina et gravissima omnis terra decocta pessumdaretur siccitate, ita ut universa segetum spe jam penitus sese frustrari quererentur agricolae; ecce eodem momento praemissis multis tonitruis atque coruscantibus fulminibus plurima subsecuta est inundatio pluvialis, qua sufficientissime [Col. 1149A] debriata tellus, mox fructificando virescere, atque cultoribus suis in novos fructus sese rediviva spe jamjamque coepit dilatare. Itaque extunc salubri rore omnes segetes confotae assurgunt auris spirantibus, ac jam maturae messi, quamvis ingens, vix sufficit operariorum numerus, ut instantis anni rotatus terrigenas Dei gratia omni segetum educaret sufficientia.

5. His ita dictis, sacrum corpus jam revelatum ac detectum eadem urna sua retegi, et loculus, ut pridem fuerat, jussum est remuniri, quousque majorum consultu quid super hoc ipso foret agendum esset deliberari. Quantis interim vexationibus, blasphemiis affecti sumus, nobis ad purgationem noscat ac illis ignoscat Dominus. Hac tempestate domnus papa [Col. 1149B] Leo, cognomento Bruno, sanctae Romanae praesidebat Ecclesiae, cujus sagacitatis ac probitatis fama per totum orbem spirabat odorem suavis fragrantiae. Ad quem necessitate urgente quo majorum auctoritate corroboraremur, fidelis legatus exquisitus et repertus, dirigitur, quatenus quidquid ipse de his apostolicus cum gravioris consilii viris egregium sentiret, nobis pro nomine Domini mandare eodem legato non differret. Quem cum adisset, ac jam coram eo admisso sibi data copia fandi esset, rem gestam per ordinem domno papae succincte, prout in multis tunc occupato, exposuit, testimoniaque scripturae et crucem cum sacro corpore repertam, quae secum pro testimonio tulerat, obtulibus ejus [Col. 1149C] praesentavit. Quibus visis et his qui tunc forte secum aderant, uti qui ad Romanum concilium tunc convenerant, scilicet patriarchae Aquileiae, archiespiscopis, praesulibus, abbatibus, ducibus ac primoribus demonstratis, talibus ait veritatis indiciis nequaquam debere diffidi, sed tutius ac firmius credi, praesertim cum in multis annalium gestis satis possit inveniri cunctos pene Galliae terminos, maximeque vestra ac caetera maritima loca frequentibus Danorum incursionibus, depraedationibus, incendiisque populata; et ob id multa sanctorum corpora quaedam a locis minus tutis translata, quaedam vero clanculum (sicut de sancto Bertino factum constat) vel maceriis vel terris sint recondita. Quibus responsis apostolicis nobis nostro nuntio relatis, ex hoc ad memetipsum [Col. 1149D] reversus meminisse coepi Vitae S. Folquini quiddam super hoc ipso loquentis; eaque allata, quod volebam exquisitum recitabatur quomodo idem sanctus pontifex venerandum sancti corpus translatum recondiderit, et quod ejusdem translationis festivum diem singulis annis agi per omnem dioecesim suam instituerit. Quod exempli etiam causa hic denotari placuit, S. Bertini corpus transtulit et recondidit, solemnemque hunc diem nobis esse sancivit, qui est septimo decimo Kalendas Augusti. Diu rei etiam hoc vulgaris opinio adjecit, quod praelibatus praesul id nullis praeter paucos agnoscentibus clanculum fecerit, ac ne palam quoquo modo fieret gravibus eosdem interminationibus ac sacramentis constrinxerit. Hoc igitur viso et necdum cujus [Col. 1150A] necessitatis gratia vel quoto Dominicae Incarnationis anno id factum sit satis manifestato, nec mora quoslibet Annales ac antiquorum gestorum Historias recitando percurrens, eorumque discerpta quae investigationi nostrae videbantur opportuna conferens pro nostrae parvitatis modulo commentatus sum hoc magno divinae dispensationis praesagio factum; scilicet venerabile corpus opera praedicti pontificis de noto loco in secretius penetrat translatum. Quod ut dilucidius aperiatur, eorumdem excerptorum collatio aperiatur. Sed ne coeptae rationis ordo aliquantulum intermitti videatur, haec alias plenius texenda conserventur.

6. Glorioso igitur imperatore Ludovico Caroli Magni atque imperatoris filio regnante, cum eatenus [Col. 1150B] hoc antiquum et tunc regale coenobium ex tempore beatissimi Bertini ejusdem fundatoris praecipui sacra monastici ordinis religione admodum nobilitaretur, atque secundum instituta canonum, fratrum adoptione ipsius regimen commendaretur, tunc cuidam canonico genere Anglo, Fredegiso nomine, in beneficium, proh dolor! data, ac totius sanctae religionis candore marcescere, in externas manus devenire et minorari a sua coepit integritate. Denique numerum monachorum ibidem Domino militantium qui octoginta tres erant, ad sexaginta diminuit, villas et fertiliora praedia victui monachorum deputata, in dominium sibi usurpavit. Monasterium vero S. Audomari quod cum monasterio S. Bertini idem erat, penitus evertit, quoniam, quadraginta monachis eliminatis, [Col. 1150C] triginta canonicos loco eorum substituit, tertiamque partem omnium bonorum ad monasterium S. Bertini pertinentium eorum usibus deputavit. Quid igitur iste aliud quam hujus monasterii flagellum fuit? Qui etiam a beato Bertino in numero abbatum merito undecimus exstitit, quia in eo quod ea quae a decem praedecessoribus suis bene ordinata fuerant evertit, Decalogi metas excessit. Omne enim peccatum undenarium dicitur, quoniam quandocunque aliquod illicitum committitur, Decalogi summa, quantum in peccante est, violatur. Merito igitur praesumptor iste, Fredegisus videlicet, quasi Frigidus vocatus est, quia nisi cordis ejus aquilo ille possessor exstitisset, ad hujusmodi praesumptiones [Col. 1150D] nullatenus aspirasset. Quia ergo praesumptio hujus Frigidi monasterio huic tanti excidii caput et causa exstitit, actio ejus perversa et peccatum fuit, et poena peccati, et causa alterius peccati. Peccatum etenim vel etiam sacrilegium fuit, cum illud quod mensae monachorum delegatum erat, in jus alterius cessit. Poena quoque peccati exstitit, quia nisi in Fredegiso aliquod peccatum gravissimum praecessisset, unde cum sordidus esset magis adhuc sordescere deberet, nunquam eum Dominus adeo excaecari permisisset ut de tanto sacrilegio cogitaret. Causam vero alterius peccati illud idem peccatum Fredegisi successoribus propinavit, quia quod ipse in dominium sibi vindicavit, apud omnes successores ipsius usque ad modernum tempus inextricabile [Col. 1151A] perduravit. Tantilla vero haec pueris nostris me tetigisse sufficiat, ut quibus peccatis a sanctuario Dei exortis tanta mala consurrexerint pateat, ac quibus urgentibus causis sancti corporis margarita recondita sit, manifestius pateat. Imperatore praefato decedente a saeculo, filii ejus Lotharius, Ludovicus et Carolus, singuli paternum imperium aemulati, mox ab invicem dissentire coeperunt, atque ferocissima inter se pugna inserta in pago Antissiodorensi bellum cruentissimum commiserunt: ubi cum Francorum proceribus et cum cunctis nationibus sibi subjectis mutua se caede prosternentibus, tandem Lodoicus et Carolus fugato Lothario triumphum adepti sunt. Cujus seminarii discordia durante per quinquennium, ubi pene omnes [Col. 1151B] Francorum regiones cum habitatoribus suis ad nihilum redacti sunt, tandem pace facta Francorum regnum sibi diviserunt, tuncque nostrae partes occidentales Carolo regi cesserunt. Cujus obtentu pacis nequaquam mala desierunt; sed tripertito paterno imperio, dum singuli per singula regna patrizare, seque secundum paternam magnificentiam protelare cupiunt, seque suaque confundentes dejiciunt. Non enim verbum Domini excidit: Omne regnum in seipsum divisum desolabitur, et domus supra domum cadet (Luc. XI, 17). Regnante eodem rege Carolo, tertio regiminis Adalardi abbatis anno, praefatus praesul emeritos S. Bertini artus anno Dominicae Incarnationis octingentesimo quadragesimo tertio, secretiori quam prius fuerat loco mire compositum [Col. 1151C] [lege compositos] locavit: sicut paulo ante S. Audomari venerabile corpus furtim ereptum, sed suae diligentiae divinitus concessum loco suo restituit, ne haec patria tanto unquam fraudaretur patrono, haud dissimiliter abditioribus locis mandavit. Quorum etiam sanctas translationes distinctis temporum diebus a cuncto populo dioecesis suae magnificentius celebrandas sancivit, ut quidquid in eorum depositionibus sanctis mense Septembri concurrentibus urgente messis necessitate minus digne celebrarent, his sanctarum translationum solemnitatibus liberius exsolvere possent. Tanto igitur thesauro abditis locis assignato, non multo post temporis intervallo omnes istius patriae nationes hinc surgentis gravissimae [Col. 1151D] famis angustia consternati, illinc subitam Nortmannicae incursionis rabiem suspecti, omnis pene nobilitas istius terrae praeter paucos, quos operum ac fundorum copia et castellorum vel munitionum fiducia detinuerat, post dominos suos vel quocunque tutius eis videbatur discedebant. Praeterea residuos immani famis utcunque exutos periculo demum rabida Danorum crudeliter laniatura invasit insectatio: qui postquam rabiem suae tyrannidis exacturi huc hostiliter irruperunt, nullum hic fratrum praeter quatuor palmam martyrii praestolantes [Col. 1152A] invenerunt. Quorum tres quantis poenis affecerunt, qualive quartum letho multati sunt ac quomodo cunctis quae invenire poterant direptis monasteria cunctasque officinas incenderint, cunctaque exterminaverint, textus Vitae [(64) 1Kb] sancti Bertini satis evidenter disserit. Quid igitur? Si tunc praefatorum sanctorum corpora eminentioribus vel certis locata locis debite venerarentur, exportandane putatis in valida manu Domini eriperentur? An non tunc multum oportebat, quod jam dictus sacerdos Dei tantorum malorum praesagus conservandis sanctorum pigneribus paulo ante effecerat? Necdum locum hunc aliqua castelli vel valli defensabat munitio: et ideo, magis autem peccatorum mole urgente, huc perfacilis iniquorum irrupit incursio. Nec modo semel, [Col. 1152B] verum bis terque Sithienses fines redivivis irruptionum suarum vastationibus repetentes profligare non cessarunt, donec praedictorum sanctorum meritis divina ultione multipliciter attriti, in vaginam suam compulsi sunt regredi. Dehinc ut tertia quoque orbis examinaretur plaga, demum famis et barbaricae cladis residuos ubicunque locorum rabies insequitur belluina, quos miserabiliter suffocatos trucidat, atque inhumatos membratim discerpens exterminat. Tantis divinae ultionis cladibus hanc terram ferme centum annis occupantibus, denuo quasi quodam diluvio diluitur his decocta tribulationibus.

7. Tantorum ergo malorum sacerdos Dei Folquinus sancti Spiritus illustratione praemonitus, dum adhuc vixit, venerabile S. Bertini corpus ignoto loco [Col. 1152C] et ubi minus putaretur occuluit, ubi usque ad haec nostra novissima tempora, scilicet ducentis quinquaginta [(65) 1Kb] annis, altor et pastor noster latuit, donec fundandae cryptae causa, uti jam praenotatum est, eumdem subversio principalis [(66) 1Kb] arae detexit. Quibus indiciis jam certior factus, suscepta ab episcopo nostro epistola, Remis ad archiepiscopum proficiscor super his consultum quaesiturus: ubi cum venissemus, domno archiepiscopo locuturi processimus. Nobis quoque coram se intromissis moxque sese toto exposito ad seriem nostrae dicendae rationis, gestae rei novitatem ei per ordinem primum retulimus, ac deinde epistolam domni episcopi cum teste Scriptura super hoc ipso loquente ac crucis [Col. 1152D] titulo ipsi dedi in manus. Qui mox convocatis abbatibus, archidiaconibus et quibusque sanioris mentis monachis atque canonicis, in conspectu ducentorum, tertio Idus Januarii in festivitate depositionis S. Remigii in haec verba eadem recitata est epistola:


Domno WIDONI Dei gratia Remorum archipraesuli DROGO episcopus eorum qui dicuntur Morini.

Cum divino munere apicem summae dignitatis obtineas, et pastoribus sub te constitutis uti praecluens pastor auctoritate simul et vigilantia consulas, de te actus nostri pendent, ad te respiciunt [Col. 1153A] consilia: quae si deifice et laudabiliter disponantur, tua est utilitas simul et nostra. Unde si quando in Ecclesiis nostris aliquid contingit insolitum, ubi pro rei magnitudine seu novitate non satis plene nobis sufficimus ad consulendum, consequenter ad te quippe ut ad caput a membris recurritur, quatenus in dubiis nostris certiores nos tua auctoritas faciat, quorum humilitas nihil per se temere definit, quod altiorem considerationem et deliberationem requirat. Noverit itaque paternitas tua, in dioecesi nostra his diebus novum quiddam contigisse et mirificum, quod ut tibi scriberem, tuamque super hoc efflagitarem sententiam, visum est mihi fuisse consilium. Locus dictus Sithiu virorum Dei est coenobium et sedis nostrae parochia, eorum quoque non ultimum, [Col. 1153B] quae olim a regibus fundata simul et ditata antiquitatis reliquit memoria. Celeberrimum sane est multis sanctorum inibi quiescentium pigneribus, inter quae quasi quodam specialis meriti privilegio beatus eminet Bertinus, ipsius videlicet loci rector praecipuus. Res postulabat ut pro construenda crypta mutaretur cardinalis ara, quod altiore consilio abbas facere instituit in nostra praesentia. Ubi dum post altaris destructionem terra altius effoditur, reconditorium quoddam lateritio opere ac caemento pene indissolubile oculis astantium offertur. Quod tandem multo sudore destructum, scrinium plumbi et ossa cinerati corporis monstrat contineri cum sigilli notamine satis evidenti. Sigillum crux fuit [Col. 1153C] argentea, titulus vero: S. BERTINUS ABBAS. Haec res tam mira, tam insperata cum quosdam perfunderet gaudio, quosdam vero diffidentia turbaret et stupore nimio, abbati et fratribus super hoc testimonium redit ad memoriam et ad aliorum minus credentium perducitur notitiam, cujus etiam tibi breviter perstrinximus sententiam. Legitur in ipsius loci archivis publicis, quod S. Folquinus nostrae sedis episcopus (cujus etiam corpus magnis celebre virtutibus in eadem quiescit ecclesia) grassante igne et ferro Danorum barbarie per loca maritima, paulo ante hanc vastationis luem corpus hujus sancti certa die terra recondiderit: caeterum quando vel a quibus post inventum sit, ne mentio quidem aliqua, excepto populi rumore, qui sicut certa pro incertis, [Col. 1153D] ita plerumque falsa pro veris inducit. Hujus rei testatio ad rei fidem nobis satisfacit; sed est aliud quod partim nos, vulgus autem minus intelligens non mediocriter angit. Nam quid de reliquiis sub ejusdem sancti nomine in eadem ecclesia in reverentia habitis fieri oporteat, si recens inventum sancti corpus ad debitum honorem transferatur, nulla nobis ad votum definitio suffragatur. Precamur itaque per eum qui te nobis praefecit antistitem, per sanctae charitatis mutuam connexionem, ut ascitis viris quos divinae legis illustret scientia, vitae etiam laudabilis [Col. 1154A] approbent testimonia, super hoc utroque consultum habeas, et auctoritatis tuae rescripto nobis super utroque consultum facias: ut omni nebula ambiguitatis remota, dissensionis etiam totius pellantur scandala, et pacis concordia in nobis augeatur, et laudetur nomen Domini in omnibus operibus nostris, Amen. Qua perlecta omnium consultu omnium votis aliam jussit rescribi epistolam continentem hujusmodi responsa.

WIDO Remorum archiepiscopus DROGONI fratri coepiscopo feliciter vivere in utroque saeculo.

Quia sapientia semper sapienter agit, et Salomon dicit: Fili, omnia fac cum consilio, et post factum non poenitebit (Eccli. XXXII, 24); laudamus, frater charissime, prudentiam tuam, a nobis uti par est consilium petentem super recens inventi sancti reliquiis. Nos autem [Col. 1154B] consilio super hoc ipso cum nostris habito ut petiveras, corpus quidem repertum S. Bertini esse decernimus, quia incerta certis omnino postponimus, quod et scripturae quam nobis misisti confirmant testimonia, et loci in quo repertum est dignatio, ac evidens indicium, crucis videlicet nota. Ipsum itaque sanctum corpus cum debito honore levatum in reverendo (uti decet) loco ponite; sed et alterius incerti, ut dicitis, sancti reliquias juxta ipsius S. Bertini corpus locate, confidentes de misericordia Dei, quia et ipsae cujus sunt, in ipso revelabitur [(67) 1Kb] tempore. Caeterum tam ad incerti sancti revelationem quam ad certi revelationem triduanum jejunium populo indici statuimus, ut orationibus ac jejunio populi sui complacatus, quando vult et quomodo vult, nobis [Col. 1154C] aperiat Dominus. Amen.

8. His peractis, quibusdam domesticis ejus seorsum excitis eumdem summum praesulem his internuntiis deprecamur supplices, quatenus dies Dei auxilio agendae elevationis futurus sui adventus praesentia honoraretur, suae dignitatis auctoritate solidaretur. Qui mox tempus diemque percunctatus quando id Domino suffragante acturi essemus, ut primum vel secundum Maii mensis diem nostro responso percepit, sese futurum, vita tamen ac salute sibi comite, benigne spopondit. Unde aliquantulum iam effecti animaequiores, suscepta descriptionis epistola acceptaque licentia, domum regredimur celeres. Ubi autem Tarvennae pervenitur, domnus episcopus ibi offenditur: cujus praesentiae admissi, [Col. 1154D] epistolam ad verba sua renotatam dexterae ejus injeci. Qua recitata, sese ad summi praesulis consultum cuncta pollicitatur per dioecesim suam indicenda. Dehinc nobis domum digressis, obsecrationibus, jejuniis, vigiliis pro modulo nostrae exiguitatis misericordiam Dei patrociniaque sanctorum medullitus quaerere, jam jamque appropinquantis agendae festivitatis apparatibus omnimodis studuimus intendere: cum quidam pro hoc ipso grandes contradictionum inquietudines, molestias, persecutiones, injurias nobis inferre, et [Col. 1155A] agendis sancti mysteriis plurimum moliebantur impedire. Ut autem de nobis sileam, quippe qui non satis dignam malis nostris recepimus poenam; sed in sanctos Dei quidlibet moliri quanti sit criminis, arca illa testamenti bobus calcitrantibus inclinata evidentibus monstrat figuris; quoniam dum eam levites temere tractando relevare nititur, divina mox ultione addictus mortali vita frustratur. Haud secus quicunque quodlibet a servis Dei dispensatorie factum objurgare moliuntur, caveant ne quandoque, ni poenituerint, vehementiore animarum damnatione percellantur. Multis dehinc vexati tribulationibus, tandem ab his Christo propitio liberati fumus. Quid plura? Primo Maii mensis die domnus Wido summus pontifex [(68) 1Kb] cum multis spectabilibus [Col. 1155B] personis, Drogo etiam episcopus noster cum suo honorabili clero, diversique cum suis domni adsunt abbates. Nec deest domina Adhela, fratre suo Odone multoque procerum stipata milite. Nihilominus e diversis locis adventantes innumerae populi huc ruunt multitudines, ecclesiae implentur parietes. Verumtamen domno archiepiscopo cum suis caeterisque hospitibus, quoniam ex itinere fatigati erant, ea die quiescentibus, interim nos quibuscunque necessariis praeparandis intendere procuramus, ac omnia de sancto agenda in crastinum differimus. Cum enim jampridem prima Maii mensis die idipsum faciendum deliberarem, ac super hoc domni episcopi nostri assensum misso ei nuntio quaererem, ille mox [Col. 1155C] salubriore consilio in secundum ejusdem mensis diem potius indixit differri, ne celeberrima sanctorum apostolorum Philippi et Jacobi solemnitas, quae eadem die esset, a sua celebritate videretur minorari, utque eadem praecedente, et demum salutiferae crucis Inventionis festivitate subsequente, quique huc adventantes vel hinc revertentes festiva otii perfruerentur exsultatione. Qua de re nobis necdum id cognoscentibus divina factum esse dispensatione credimus, ut futura dies jam quidem convenientia decoraretur: ut sicut sancti Walberti depositione magnificata, sic demum sancti Bertini elevatione magnificanda haberetur, quos unius Vitae lectiones commendarent, eademque responsoria concelebrarent. His omissis sequentis diei primo mane paratis [Col. 1155D] praesulibus, abbatibus, monachis atque canonicis, quibusdam etiam laicorum majoribus in testimonium intro admissis, cum processionibus ad sacrosanctum locum acceditur, litaniae canendae incoeptantur, missisque operariis scrinium sacrati corporis effodi jubetur. Nec jussa differuntur, sed ejecta humo sacer locus eousque paratur, quo ad extrahendum sancti scrinium facilis ac cessus cunctis daretur. Tunc pontifice nostro cum quatuor abbatibus probatioris vitae viris qui tractarent sacri corporis artus circumpositis, panso scrinio summus praesul responsorium: Dirigatur oratio mea, cantando incoeptat, [Col. 1156A] choroque suscipiente: Sicut incensum in conspectu tuo, Domine, idem intus extraque thurificat. Hoc praecantato, dum eodem praecinente ejusdem responsorii versus Elevatio manum mearum sacrificium vespertinum subsequeretur, quod antehac cujuscunque rei gratia a nonnullis tentatum difficultate quadam denegabatur, tunc paucorum manibus insertis cum agilitate ac facilitate extrahitur, in eminentiores scamnorum apparatus effertur, nobis terram cunctis petentibus veneratur, itemque thurificatur, nostris quoque tunc maculosis conspectibus tam sacrata membra revelantur, aqua vinoque [(69) 1Kb] rorata piantur.

9. Interea quidam clericus Berwoldus nomine, unius oculi lumine orbatus seorsum astabat, qui [Col. 1156B] jampridem eousque utrosque oculos perspicuitate pares habebat, sed nescio cujus mali causa antehac quamdam venam secandam contiguam oculo ut medicaretur sibi incidi fecerat, unde omne lumen ejusdem oculi amiserat; sed id praeter paucos et domesticos suos ruboris causa pene cunctis celaverat. Hic sancti Bertini patrocinium ut a Domino sibi reddi lumen amissum obtineret, intimis precibus deposcebat, atque quolibet sanctorum membrorum quae ibi tractabantur tangi sibi oculum multopere anhelabat, sed appropiare minime sibi permitti metuebat. At nobis tantae rei sollicite intendentibus, ac interim quibusdam canticis dictis eidem sacramento convenientibus, responsorioque sanctae [Col. 1156C] Trinitatis asignato, Quis Deus magnus sicut Deus noster, tu es Deus qui facis mirabilia, decantato; item ejusdem sancti responsorium: Gloriosus igitur Dei athleta, ac eximius sacerdos Bertinus, in prolixa aetate jejuniis et orationibus famulans regi superno, a choro morose cantandum suscipitur; sicque inter canendum jam dictus clericus rebus sufficiens, sed oculi unius lumine carens, cum sanctis artubus (ut jam dictum est) vereretur accedere, quemdam fratrum nostrorum aliquod sacrorum membrorum summotenus digitis suis obsecrat attingere, suoque caecato oculo eisdem digitis signamen imprimere. Quod nobis insciis dum fieret, magis autem ob devotionem praesentis sancti hic finis responsorii animos adhuc psallentium demulceret, hodie suscipit [Col. 1156D] meritorum praemia in angelorum choro; mox ille lumine datur exspectato. Et sane quod Dominus ad laudem sui nominis et ad sancti meritum propalandum concessit fieri in se, ipse stulto pudore reticeri voluit; sed forte tunc cuidam Arnoldo sibi familiariter adhaerenti mussando intulit, bono omine suo se illuc admissum, eo quod praesentis sancti attactu diu amissum receperit visum, eidem omnino attestans ut hoc taceret, nulli unquam aperiret. Verum alter nequaquam tantae ejus insensibilitati acquievit, sed circumstantibus mox detexit. Quod quidam Walterus vere contigisse comperiens, [Col. 1157A] extenta manu cunctis silentium indicens, eumdem unius oculi visu diu damnatum, tunc vero meritis sancti exspectato luminis dono clamitat reparatum. Quibus auditis, plurimum exhilarati, prae gaudio infundimur lacrymis, hac jam quadam spe consolamur, quod quibuscunque divinae gratiae indiciis omnibus a cordibus diffidentium dubitatio pelleretur.

10. Tum quidam etiam domesticus noster, sed nimis eatenus nobis hac parte dissentiens, nimiumque huic rei insolens, tunc primum multa poenitudine ductus, multo lacrymarum fonte perfusus, sed necdum eidem rei satis credulus, votis quibus valebat ipsum pietatis fontem Dominum suppliciter orabat, ut si id corpus S. Bertini foret quod ibidem [Col. 1157B] tunc attractabatur, trino miraculorum signo cunctis declarare dignaretur.

11. Interea candido linteo pretiosoque pallio, quae comitissa ad haec libens paraverat, sanctis membris ut olim concorporata fuerant compositis, ac in immodico scrinii busto a domno archiepiscopo reverenter collocatis, item praefata venerabilis matrona magnae devotionis suae quae erga sanctum habebat propalans desideria, quamdam salinarem terram coram cunctis qui aderant eidem sancto donatione tradidit legaliter facta.

12. His ita gestis, cum ingenti psallentium tripudio in ulnis extollitur, ac foras crypta in sacrarium venerandum defertur, cum ecce reliqua sanctorum inibi quiescentium corpora prae foribus cryptae protenduntur [Col. 1157C] obvia. Nec archiepiscopo tunc missas celebraturo turbis comprimentibus et accurrentibus facilis dabatur exitus: ideoque extra limina monasterii tunc cuncta jussa sunt efferri, quatenus ea comitante majoris multitudine populi, summus pontifex missas acturus Sancta sanctorum sine impedimento posset ingredi. Quod cum opportune efficeretur, maximeque partes totius plurimae [id est, turbae] sanctorum pignora subsequerentur, summo pontifice sanctuarium ingresso missae cardinales agebantur.

13. Interea mulier quaedam cum filio brachia cruraque contracto S. Bertinum pro illius salute rogatura foris extra templum perstabat in atrio. Quae [Col. 1157D] etiam antehac cum eumdem duodennem Coloniam ad S. Heriberti caeterorumque sanctorum inibi quiescentium suffragia cogitaret devehendum, quatenus eorum meritis obtinere forsan mereretur officia membrorum; ad haec idem quanquam puer inquit se per visum jam ter admonitum, ne quoquam deportaretur, nisi prius ad S. Bertinum latus ejusdem merita experiretur. Cumque illuc etiam per visum ventum esset et oratum, item idem quatuor columbas candidissimas vidisse se ait avolantes foras monasterium, ipsumque altare concussum instar folii contremere, seseque coram eo prosternentem, nec mora inde meritis sancti sospitem surrexisse. Id igitur puero genitrici referente jamjamque fama elevandi sancti assequente, eadem cum puero multo [Col. 1158A] comitatu advolat, proventumque Domini interventu S. Bertini prae foribus praestolans monasterii supplex cum filio perstabat. Cumque ipsa inter comprimentes turbas ad osculandum sancti feretrum impingeret, ac repulsa importuna repeteret, puerumque sancti feretro apponere multo conamine niteretur, Deo annuente, idem puer brachia cruraque directus sospitati donatur. Quod multi cernentes, quidam astantium oppressae matri succurrunt, quidam vero puerum comprehensum efferunt. Quo facto, tumultuantis innumerae multitudinis clamor attollitur: Deus mirabilis in sanctis suis (Psal. LXVII, 36) vulgo praedicatur; quoniam puerum quem paulo ante vix repentem noverant, hunc prae oculis suis incedentem praevia matre cernebant. Nobis interim [Col. 1158B] in choro ad missas psallentibus, hujus rei odor nobis illabitur suavissimus. Quod dum a nobis utrum verum foret adhuc quaereretur, idem puer meritis sancti Bertini sanatus ingreditur, erectusque in medio nostrum ducente matre coram altari secundum modulum suum Deo gratias acturus prosternitur. Et dicto Evangelio, domnoque archiepiscopo coram altari hymnum Te Deum laudamus inchoante, atque multipliciter choro subsequente, multos Christo in re gesta conjubilantes, multos lacrymari prae laetitia cerneres.

14. Necdum vero hymno completo, et adhuc nonnullis nobis flentibus prae gaudio, quaedam etiam mulier caeca hujus civitatis mansionaria, ideoque cunctis nostris notissima, tunc visum recepisse denuntiatur, [Col. 1158C] ipsaque in conspectu omnium nuntium hujusmodi illuminata comitatur, ac puero ad laudem Dei et ad meritum S. Bertini protelandum prostrata admiscetur. Quanta vero exsultatione quantave dignitate ea die in Domino exsultatum ac delectatum est, nullius assertio ad plenum expedire sufficiet. Nam quorumdam inquietudinibus, molestiis, ignominiis eousque exacerbati, tunc Dei nostri super nos gratius coruscante gratia, Facti sumus sicut consolati; tunc repletum est gaudio os nostrum, et lingua nostra exsultatione (Psal. CXXV, 1).

15. Jam nunc praelibatae singularis gratiae causa emicat, jam illud quiddam boni quod miseratione Dei confovendum temporeque suo perducendum praedixisse [Col. 1158D] memini infulminat. Nullum nostrorum haec gratia ingratum habeat, omnes nos Christo deinceps devotiores exhibeat, omnes ad laudem Dei vigilantiores impellat. Dum profecto his intendo, etiam trium verborum in inventa crucicula sculptorum mihi incidit mentio. Ut enim tunc tribus evidentioribus signis claruit elevatio. Nam sicut in inventione quisnam esset nesciretur, ni tria verba loquerentur; sic quoque in elevatione haud satis ab omnibus crederetur, nisi his trium miraculorum indiciis veritas clarificaretur. Quid igitur? Tantane nihil harum rerum convenientia moveremur? Tria verba inventionem, tria miracula praedicant elevationem. O quanta operum Dei consequentia, quanta lucet concordia! Hac verborum signorumque (supple, luce) [Col. 1159A] omnia ab omnibus Dei gratia pelluntur umbracula, hac tanti patroni nunc fulgurant merita.

16. Caeterum, peractis cum tantae gloriae magnificentia sacrosanctis missarum officiis, caeterisque sanctorum corporibus locis suis deportatis, scrinium sancti Bertini adhuc immunitum super aram sanctae crucis populo frequentandum exponitur, jam sole ad occasum vergente, positis custodibus in diem crastinum signandum conservatur. His bene gestis corpora rebus procurantur, atque sic celeberrima dies illa cum inenarrabili gloria consummatur. Sequente vero die item acceditur, atque testis gestae rei cautio ordinem, tempus, personam ac testes continens astante innumera populi multitudine recitatur, ac perlecta cum inventa cruce sacrosancto [Col. 1159B] corpori componitur, sicque compositum summi praesulis sigillo signatur, scrinium clauditur, ferreis circulis clavisque arctatur, consuitur, vincitur, indissolubiliterque connexum cum innumerae multitudinis tripudio in Sancta sanctorum cum reliquiis inducitur magnificandum: ubi nunc usque veneratur et, Domino annuente, venerabitur in saecula saeculorum.

17. Dehinc autem sacrae elevationis diem memorialem summus praesul ac domnus episcopus noster a cuncto populo hujus dioeceseos deinceps venerandum, multaque devotione singulis annis indixerunt colendum. His ita peractis, et domnis praesulibus [Col. 1160A] et abbatibus quiddam sanctarum reliquiarum impetratis, singuli singulis donati muneribus ad sua remearunt laetius.

18. Quorum unus, videlicet abbas S. Walerici Wazo, sanctarum reliquiarum quiddam adeptus, postquam peracto sacrae elevationis solemnio gaudens domum est regressus, quidam rusticus utrorumque orbium pupillis gravibus maculis obductis caecatus, puero sibi dirigente gressus, accessit ad eum, quidlibet medicationis postulaturus. Cui ille: Nihil, inquit, antidoti tali morbo novi salutiferum, praeter cunctipotentis salutarisque Domini nostri Jesu Christi proventum. Verumtamen cujusdam celebris sancti sanctissimo elevationis obsequio nuperrime nonnullis concurrentibus et ego conveni, [Col. 1160B] sanctoque hujuscemodi negotio quamvis immeritus interfui: ibi quoque quanti idem sanctus fuerit, diversis miraculorum magnalibus Dominus cunctis nobis declaravit. De quo etiam unius sanctorum dentium dono ditatus huc regrediens attuli, tali munere gavisus: et si fidem adhibueris ejusdem meritis sancti te posse sanari, actutum tibi jubebo praesentari. Ad haec ille: Confido, inquit. Isque mox in conspectu astantium afferre praecepit. Quo allato et utrisque ejus luminibus adhibito, confestim revelatis oculis clare videre coepit, atque super hoc nomine Domini benedicto, sospes hilarisque domum rediit [(70) 1Kb] .




[Col. 1159]
SERMO IN FESTO EJUSDEM SANCTI. (Fragmentum.)

[Col. 1159C] Gaudete, dilectissimi fratres, in Domino, qui ad sanctissimi Patris et protectoris nostri, sancti scilicet Bertini solemnia convenistis, et spirituali jucunditate laetamini, et ex intimo cordis affectu clementiam Domini nostri Jesu Christi collaudate, qui nos ab idololatriae erroribus ad agnitionem sancti sui nominis per hujus sancti sacerdotis praedicationem perducere dignatus est. Sequamur unanimiter tam sancti doctoris vestigia; non simus tanti Patris degeneres filii, sed sanctitatem vitae illius morum nobilitate imitemur. Abjiciamus a nobis opera tenebrarum, et induamus nos arma lucis, sicut in die honeste ambulemus (Rom. XIII, 12): quia nox ignorantiae recessit, et verae scientiae nobis lumen illuxit, ut filii lucis in omni castitate et pietate ambulemus. [Col. 1159D] Non sint alicujus nequitiae vel malitiae occulta in nobis semina; quia homo videt in facie, Deus autem corda considerat (I Reg. XVI, 7), nec aliquid illius omnipotentiae oculis occultari potest. Praeparemus et nos in omni bonitate, ut praeclarus pastor et pius praedicator noster sanctus Bertinus abbas, gaudens nos ante tribunal summi judicis in die ultimo deducat: quatenus ex numerositate filiorum illius [Col. 1160C] cumuletur gloria, et nos cum illo desiderabilem mereamur audire sententiam: Venite, benedicti Patris mei, percipite regnum quod vobis paratum est ab origine mundi (Matth. XXV, 34). Ille de coelesti patria piis orationibus nostrum quotidie agonem adjuvare non desistit, desiderans suos charissimos filios, quos paterna pietate genuit in Christo, ad gloriam perpetuae beatitudinis pervenire. Quapropter, charissimi, unusquisque in suo ordine secundum virium suarum facultatem fortiter diabolicis resistat suggestionibus; ut aeternam triumphi coronam cum pio parente nostro accipere dignus efficiatur: Non sunt enim condignae, ut ait Apostolus, passiones hujus temporis ad superventuram gloriam quae revelabitur in nobis (Rom. VIII, 18). Igitur breve laboris tempus [Col. 1160D] divina nobis voluit esse pietas, et agonis nostri retributionem esse perpetuam, et pro temporali tribulatione permanentis gloriae mercede gaudere. Audivimus itaque, cum Deo dilecti sacerdotis Vita legeretur, quantum in omni bonitate habuit devotionem; quomodo per abstinentiae rigorem suum castigavit corpus; qualiter per charitatis officia omnibus prodesse contendit. Incedamus cum omni [Col. 1161A] alacritate mentis et tota virium facultate illius vitae vestigia, ut beatitudinis, in qua regnat cum Christo, consortes effici mereamur. Ideo ergo nulla carnalis concupiscentia, nulla saecularis ambitio impediat [Col. 1162A] iter nostrum. Exspectant nos cives aeternae civitatis; et Rex ipse, qui vult omnes homines salvos fieri, nostram cum sanctis suis vehementer desiderat salutem, etc.




[Col. 1161]
VITA S. JOANNIS BEVERLACENSIS ARCHIEPISCOPI EBORACENSIS, AUCTORE FOLCARDO SITHIVENSI MONACHO.
(Apud BOLLAND. Maii tom. II, die 7, p. 166, ex ms. Anglicano.)





COMMENTARIUS PRAEVIUS.

[Col. 1161B] Beverlacum, oppidum amplum et perfrequens, Cambdeno, situm est in parte orientali ducatus Eboracensis, vulgo East-Riding, haud procul ab Hallo fluvio, qui aliquot inde leucis in aestuarium Humbri fluminis dilabitur. Ea ditio Bedae appellatur Deirwaud, id est silva Deirorum. Ibi. S. Joannes, de quo hic agimus, reperit ecclesiam parochialem, S. Joanni Evangelistae sacram. Acquisitis hujus loci situ et dominio, praedictam ecclesiam sanctam in monasterium convertit et monachis assignavit. Presbyterium, id est chorum ecclesiae, ibi construxit, habente priore ecclesiae S. Joannis locum in navi ecclesiae. Fabricavit ad Australem praedictae ecclesiae oratorium S. Martini, ubi postea moniales collocavit. Associavit monasteriis istis septem presbyteros et lotidem clericos in navi ecclesiae S. Joannis. Acquisivit suis monasteriis manerium de Riding. Extunc construxit ecclesiam S. Nicolai in fundo dominii sui. Quae omnia ex Collectaneis Lelandi indicantur tomo primo Monastici Anglicani, pagina 170, ubi repraesentantur sculpta ipsius Beverlacensis [Col. 1161C] monasterii sructura, et facies occidentalis ecclesiae conventualis. Huc se contulit S. Joannes, cum, senio gravatus, sese archiepiscopatu Eboracensi abdicasset; et tandem hoc 7 Maii anno Christi 1221, sanctam animam Christo tradidit, miraculis in vita et post obitum clarus.

2. De virtutibus rebusque gestis S. Joannis pluribus locis agit venerabilis Beda, potissimum lib. V. Historiae ecclesiasticae gentis Anglorum, cap. 2, et sequentibus. At postea res ejus gestas in unum volumen collegit Folcardus, ecclesiae Sanctae Trinitatis Cantuariae monachus, ad precem et instantiam Aldredi archiepiscopi Eboracensis: ut titulus actis hisce praefixus indicat. Videtur haec scripsisse, cum S. Eduardus confessor rex praeesset Angliae, mortuus anno 1056, a cujus conjuge Editha regina, ob commendationem Aldredi archiepiscopi, se adjutum in monasterii sui desolatione commemorat, in praefatione [Col. 1161D] ad hanc Vitam, quam damus ex ms. Anglicano, nobis Macloviopoli submissam a reverendo domino Leandro Pricharto, monacho Benedictino. In citato Monastico Anglicano, pag. 169, indicatur quod Folchardus Cantuariensis scripsit Vitam D. Joannis archiepiscopi Eboracensis, non tamen dicitur Folchardus archiepiscopus Cantuariensis, uti dicta verba interpretatur Joannes Mabillon, et corrigit, eumque asserit monachum Bertinianum initio saeculi XI in Anglia degisse. Verum Folcaldus hic Bertinianus altero Cantuariensi aliquanto junior fuisse videtur, evocatus in Angliam a Guilielmo rege, et praepositus Torneiensi coenobio, quod eum fere 16 annis (absque benedictione, abbatis vices supplendo) rexisse testatur Ordericus Vitalis, lib. XI ecclesiasticae Historiae ad annum 1108, quod initium est XII non vero XI saeculi. Subjungit Mabillon aliquam [Col. 1162B] Vitam S. Joannis, ex ms. legenda monasterii S. Gidalsii de Nemore acceptam, opinatus esse scriptam a Folcardo monacho Bertiniano. Verum ea solum est aliquod compendium ex majori Vita, quam damus, excerptum. Aliud, sed magis contractum, habemus in antiquo pergameno, ab Henrico Huntindoniensi, saeculo XII conscriptum. Alia ejus Vita, anno 1516 excusa, exstat in legenda Anglicana Joannis Capgravii. Quibus omnibus omissis, subjungimus miracula illustria, a quatuor diversis auctoribus et fere testibus oculatis conscripta, a laudato Leandro Pricharto submissa. Horum primus appellatur Willelmus Kecellus, ac primo attingit tempora Guilielmi Conquestoris regis, ut videatur sub finem saeculi XI aut initium sequentis scripsisse; sequentium auctorum nomina non indicantur. Qui ex his proxima miracula conscripsit, meminit Stephani regis, anno 1136 coronam regiam adepti, et ultimorum Thurstani archiepiscopi temporum, qui anno 1140 obiisse [Col. 1162C] dicitur. At tertius auctor indicat miracula intra quinque annos patrata. Quartus meminit generalis interdicti cui Anglia sub Joanne rege subjecta fuit, ac videtur sub Henrice III ultima miracula adjunxisse.

3. Exstat inter decem scriptores Historiae Anglicanae, Londini anno 1652 excusos, Chronicon Thomae Stubs, sive Stubei Dominicani, XIV saeculo scriptum De actibus pontificum Eboracensium; in quo columna 1691 et sequenti continentur acta S. Joannis archiepiscopi, et sub finem ista leguntur: Secessit in monasterium suum, quod apud Beverlacum fundaverat, ibique miraculorum gloria insignis, Nonis Maii feliciter vitam finivit. Sepultus est ibi in ecclesia, ex tunc usque nunc semper gloriosis non cessat publicari virtutibus. Deinde in Alfrico archiepiscopo, qui praefuit dictae Ecclesiae ab anno 1023, usque ad annum 1051, haec scribit: Iste capsam, auro et argento et lapidibus pretiosis opere incomparabili, [Col. 1162D] apud Beverlacum fabricari fecit; et elevatum de sepulcro ligneo, mirabili artificio insculpto, pretiosum corpus gloriosi Patris S. Joannis archiepiscopi, cum ingenti cleri plebisque exsultatione, multis additis reliquiis, in eam honorificentissime collocavit. Ipse etiam a quodam divite, nomine Forceo, pecunia sua acquisivit ecclesiae S. Joannis terram apud Milletune et apud Holm, et quinque bovatas apud Fredichthorp, cum pecunia et hominibus in ea: Haec ibi. Est autem bovata terrae quantam bos unus colat. Contigit autem haec translatio 25 Octobris anno 1044, et solemni cultu dictum diem, aeque ac diem hunc natalem, celebratum fuisse constat ex relatione miraculorum; et apud auctorem secundum num. 13, dicitur femina, septem annis contracta, in una solemnitatum ipsius, quae Translatio corporis sancti nominatur, scriptore cum aliis psallente, sanata. Alia iterum [Col. 1163A] translatio anno 1307, facta traditur in Monastico Anglicano.

4. Eduardus Maibew agit de priori translatione ad dictum diem 25 octobris, et illud memorandum interserit: Anno Christi 1415 invictissimus rex Henricus, ejus nominis quintus, eo ipso die ejus translationi sacro nimirum VIII Kalendorum Novembris, id est 25 octobris, celebrem illam victoriam, in loco qui Angicourt appellatur, contra Gallos obtinuit, quam sanctissimo huic pontifici ascribens, in Angliam reversus, tam depositionis seu natalis, quam translationis ipsius festa per totam provinciam Cantuariensem (nam in Eboracensi, ut videtur, antea celebrabantur) solemniter celebranda curavit. Exstat sane in constitutionibus provincialibus Angliae, titulo de feriis, Henrici Chiceley archiepiscopi Cantuariensis in synodo provinciali, quae anno Christi 1416 habita est, hac de re decretum, cujus exordium est: Anglicanae Ecclesiae. Paulo autem inferius haec habentur verba: De fratrum nostrorum et cleri in praesenti concilio [Col. 1163B] praesentium voluntatibus et assensu, et nihilominus ad Christianissimi principis et regis nostri (Henrici quinti) instantiam specialem, sanctissimi confessoris et pontificis Joannis de Beverlaco memoriam ubique per nostram provinciam voticis et devotis affectibus duximus exaltandam. Statuimus igitur, etc. Statuit, ut retulimus, de duobus illius festis celebrandis. In posteriorem vero hujus decreti partem, quae ad translationis ejus festum spectat, hoc modo scribit doctissimus vir Guillermus Linwede, ista die (25 mensis Decembris) qui tunc accidebat die Veneris, fuit bellum de Agnicourt in Picardia anno 1415, ob cujus victoriosum exilum dictus rex Henricus quintus procuravit per Ecclesiam Anglicanam sic ordinari, prout hic habetur; et sic non solum hoc festum numerari potest inter ferias solemnes, sed etiam repentinas, etc. Haec ipse. Videat igitur lector non solum praecedentibus saeculis, sed in his etiam ultimis, beatissimum antistitem Joannem de Beverlaco regibus Angliae in bellis [Col. 1163C] adfuisse. Huc usque Eduardus Maihew.

5. In pervetusto missali, in coenobio Gemeticensi asservato, et circa annum millesimum exarato, praescribitur ad diem 7 Maii festum S. Joannis episcopi in Beverlisco. Habemus antiquum Martyrologium in Anglia conscriptum, in quo hisce nonis Maii, primo loco collocatur depositio S. Leotardi episcopi Cantuariae defuncti, et mox subjunguntur ista: Et natale S. Joannis Eboracensis archiepiscopi. In Martyrologio Coloniae et Lubecae, anno 1490 excuso, ista habentur: Beverlaci natale S. Joannis episcopi et confessoris Eboracensis. Sequuntur hos auctor Florarii ms. Grevenus, Molanus, Canisius, Galesinius, cum hodierno martyrologio Romano, item cum Anglicano et variis monasticis, quorum varii referunt ejus translationem ad diem 25 Octobris. In Breviario secundum usum ecclesiae. Sarum an. 1499 excuso, ad hunc 7 Maii praescribitur in Kalendario, ut praecipua festa solent, rubro charactere [Col. 1163D] festum S. Joannis de Beverlaco, cum regimine chori, ubi propositae lectiones continent compendium Vitae, et additur haec oratio: Deus qui praesentem diem B. Joannis, confessoris tui atque pontificis, migratione consecrasti; da Ecclesiae tuae digne de ejus solemnitate gaudere, ut apud tuam misericordiam exemplis ejus adjuvemur et meritis. In Breviario Sarisburiensi, anno 1557 excuso, praescribitur etiam ad diem 25 Octobris sacra ejus solemnitatis memoria. In quibusdam Fastis mss. aliqua ejus notitia ad diem 17 Januarii, et 28 Aprilis habetur, uti tunc [Col. 1164A] inter praetermissos observavimus.

6. His deductis accipimus Historiam et Antiquitates universitatis Oxoniensis, anno 1674 Oxoniae excusas, auctore, ut ex praefatione colligimus, Antonio Woodo, et ex his pag. II contentis, ubi de scholarum Oxoniae, ipsis Britannorum et Saxonum temporibus, scilicet ante regem Alvredum florentium, vindiciis agitur, ista describimus: Primo itaque, inquit, cum sancto Joanne de Beverlaco auspicabor, anno circiter 720 diem obeunte; quem ingenuis apud Oxonienses artibus operam dedisse scripto antiqua haud pauca prodiderunt, depictis etiam fenestrarum indiciis, lucem hac in re copiosam affundentibus. Scriptor enim, qui florebat anno 1373 in ejusdem Beverlacensis Vita (cujus initium: Antiquioribus Britonum sola, etc.) Harphamiae inter populos Deirae natum, annos autem vernantes apud coenobium S. Hildae in studiis collocasse perhibet; primumque ex Anglis doctoris vel magistri gradu ornatum fuisse. [Col. 1164B] Erat autem, inquit ille, doctor ejus Theodorus alienigena, qui in Oxonia summum conscendit apicem, etc. Quod et Lelandus ex auctore anonymo retulit de Beverlaco, dictoque ejus loci sancto, opere trifariam partito, scribente, quem ego quidem Gulielmum quemdam Asketellum fuisse arbitror, qui regnante Edoardo II eamdem sibi materiam sumpsit, ediditque libros pariter tripartitos; multa, ut opinor, e Deiracensi aliisque trans Humbrum bibliothecis edoctus, cujus regionis monachi, cum Angliam Dani ubique persultarent, historias suas et antiquitates variis perpetim cladibus summa industria eripuere. Huc accedunt sacristae Beverlacensis, a praedicto etiam Asketello memorati, verba, sanctum Joannem de Beverlaco primum in artibus magistrum apud Oxonienses exstitisse memorantis. Quae egregie etiam confirmantur ab ipsius Beverlacensis imagine, sinistro bibliothecae Sarisburiensis latere, fenestram olim sextam decorante, imo nescio an ibidem etiamnum comparente, hac inscriptione: Doctor sanctus Joannes de Beverlaco fuit [Col. 1164C] primus magister artium liberalium in Oxonia . . . . Poteram etiam alia proferre testimonia, iis quoe de Beverlacensi adducta sunt communiendis perquam accommoda . . . . Sed me alio rapit succincta destinati operis brevitas. Haec ibi: et pag. 12 sub finem definit, Oxonii his annis generalia quae vocant studia floruisse, aut academiam artium et scientiarum professoribus, graduumque aliquorum distinctionibus instructam fuisse, cum sanctus Joannes de Beverlaco magistri ibidem gradum capessiverit.

7. Idem auctor libro II Historiae et Antiquitatum universitatis Oxoniensis pag. 61, agens de scriptoribus ante recreatam ab Alfredo Academiam, primo loco collocat S. Joannem de Beverlaco; deque illo scribit addendum, quod, cum in media ecclesiae Beverlacensis collegiatae parte terram contumulandae mulierculae effoderet aedituus 14 Septembris anno 1664, hypogaeum retexit lateritium; inque eo loculos binos reperit: quorum alter pulveres continebat, alteri vero [Col. 1164D] ossa humana includebantur, his porro verbis eorum uni inscriptis; Anno ab Incarnatione Domini millesimo centesimo octogesimo octavo cumbusta fuit haec ecclesia in mense Septembris, in sequente nocte post festum S. Matthaei apostoli, et in anno millesimo centesimo nonagesimo septimo, octavo Idus Martii, facta fuit inquisitio reliquiarum B. Joannis in hoc loco, et inventa sunt haec ossa in orientali parte sepulcri, et hic recondita, et pulvis caemento mistus ibidem inventus est et reconditus.



INCIPIT VITA.
[Col. 1165]


PROLOGUS
[Col. 1165A]

1. Lucernae ardenti et lucenti in caliginoso loco, Anglorum archipraesuli ALDREDO [(71) 1Kb] , minimus devotorum ejus frater FOLCARDUS, salutem cum fideli famulatu.

In praecepto servitutis tuae, mi reverentissime Pater et Domine, necesse est parvitati meae memorari non solum veterum amicitiarum et frequentis beneficii, verum etiam (quod his pluris est) auctoritatis tuae, quae inter homines est Christus Dei. Tanta quippe coelestium charismatum praerogativa suffultus, pondus habes praecepti, unde et gravius quoque imminet judicium resistenti. Et cum haec pusillanimitatem meam persuadeant patere jussioni tuae, [Col. 1165B] plurimum succurrit memoria ejus misericordiae quam nobis fecisti fidei hac commendatione.

2. Turbato siquidem fluctuantis coenobii [(72) 1Kb] mei pelago, gementibusque pene cunctis charissimis pignoribus monasterii, quod is qui pastoris et medici locum occupaverat, in languente ovicula non culpae pressuram, sed veterem familiaris odii insequeretur jacturam; et cum collatis totis animi sui viribus consociam ovem ab irruente (proh dolor!) nimis familiari lupo non conaretur tueri, sed perperam comparato potentatu saeculari exturbatos nos e carina monasteriali fluctibus immitteret ponti; jamque irruentibus vicissim et involventibus undis, cum interitus solummodo immineret, nec ulla spes emergendi esset, haec tandem, velut maris stella, pio illuxit fulgore, naufragumque suum portu recepit [Col. 1165C] miserationis suae, et doloribus vulnerum adhuc hiantium et recentium compassa, materno conductu tibi, velut sagaci medico, misit curandum et consolandum pro tempore, secuta scilicet fideli Deo femina exemplum illius electi Samaritani, qui, vulnerato a latronibus et a sacerdote et Levita neglecto, miserans appropinquavit, saucium vino lavit, oleo fovit, pietate alligavit, stabulario sub promissione mercedis curandum commisit. Utque tantam pietatem omnis noscat posteritas, reginam [(73) 1Kb] dico fuisse quae haec fecerit, cujus probitates nullius unquam quantumlibet diserti rethoris facunda evolvet loquacitas; quam idcirco divinitus adjunctam regio credimus lateri ut tanta ejus invigilantis industriae solertia [Col. 1166A] emolumentum provideatur praesentis regni.

3. Ut autem superius relicta repetam, consolatione et medela tui, mi amantissime Pater, clauduntur quidem vulnera, sed e vicino quorumdam lividorum clam insidiantia perhorresco jacula. Verum multum respiro, sub potestate patronae, quin et sub commendationis tuae constitutus tutela, nec per Dei gratiam timendum est quod, te tutore vel rectore, nos ulla, quantumlibet minax et insidians, obruat procella. Nam semper, Domini praecedente gratia, sperabo sub umbra alarum tuarum, donec transeat iniquitas omnium insidiarum. Sed haec hactenus. Ad pondus autem imperii tui vertatur sermo meus, qui, ex consequentia sui, hoc necessario paucis praelibabit, quibus incrementis divini famulatus sancta Eboracensis [Col. 1166B] Ecclesia, tui praesulatus (tempore), pristinam rusticitatem excusserit; et in Dei laudibus, rudi novitate tuis doctrinis commonita, decenter adoleverit. Hoc divinitus coronae tuae dixerim adauctum, quod clerus, a saecularium hactenus usitata veste indiscretus, nunc in veste nuptiali laudes celebrat Dei, et talaribus tunicis conventum celebrat synodi: itemque nimis neglectum in eleemosynis et pauperum oblationibus opus exercet misericordiae, et quod memoriam fidelium defunctorum assidua eis inculcasti commendatione. Quod dico, non ut laqueum adulationis tibi injiciam, sed potius (si dicendum a me est) ut ad talia accendam quae utique necessario te Deo debere cognoscis e suscepto munere praelationis cum imposita dignitate honoris.

[Col. 1166C] 4. In hoc quoque dignum successorem praecedentium sanctorum tuae sedis praesulum te praebes, cum eorum actus et vitam celebrare et litteris commendare sedulus studes. Unde et accidit ut, responsoriis sanctissimi Joannis te jubente compositis pro modulo parvitatis meae, praeciperes ad ejus Vitam inchoandam stylum vertere; quod opus certe tanto magis cognoscitur difficile et arduum, quanto magis fuerit notum. In nomine ergo Domini, tu remigium subige, vela pande, cursum nostrum Deo commite. Eo gratiam suam precibus tuis accommodante, ripam attingentes, feliciter arenam calcabimus littoris, securi nec solliciti de tumultuantibus aequoris canibus, qui quanto acutius in latratu cristas erigunt, tanto imbecilliores eos natura prodit [(74) 1Kb] .



CAPUT PRIMUM. Studia, conciones, episcopatus Hagulstadensis, archiepiscopatus Eboracensis, miracula.
[Col. 1167A]

5. Aeterna compatientis Dei miseratio, mundo succurrens perdito, per incarnatum suum Filium antiquum damnationis humanae dissolvit judicium, ut sicut per transgredientem Adam eramus filii mortis et inferni: sic per Christum Jesum, Dei et Virginis Unigenitum, restitueremur filii vitae in haereditatem coelestis regni. Per hunc conregnantem sibi in coelis, et hominibus cohabitantem in terris, divinum dispositionis suae reseravit mysterium, in quanta scilicet misericordia salvare decrevisset Deus filios hominum, cum ad eos vivificandos in mortem tradiderit unicum Filium suum. Accepta siquidem injuria illatae contumeliae, [Col. 1167B] hac in contemptoribus suis usus est lege misericordiae, ut ubi superabundavit culpa, ibi miserationum ejus largiora redundarent exempla. Confirmatis itaque discipulis suis, doctoribus nostris, per divinorum praeceptorum dogmata, omnem pene jam mundum, a sui denominatione, sub Christiano praetitulavit nomine; penetraruntque verba eorum fines et angulos terrarum, unde et pervenit fides ad notitiam omnium linguarum. Ut enim fideli patrum traditum est relatione, jamdudum fide illuminatis finibus totius Galliae, serius perlatum est verbum Dei ad hanc insulam Britanniae. Quae, secuta exemplum illius evangelici junioris filii, qui primo repugnans jubenti patri, postea vero poenitentia ductus acrius perstitit in excolendis fructibus vineae patris sui, [Col. 1167C] eo coepit devotius in suscepta religione proficere quo se vidit ad fidem Christi tardius venisse.

6. Coepit jam hinc Christi propitia bonitas in tribulis dulces ficus procreare, in rubo decoras uvas multiplicare, et novellae gentis suae stirpem sanctorum filiorum prole fecundare. Ergo, inter caetera rudi Britanniae divinitus tunc collata luminaria, ad depellendas veterum errorum tenebras clarius a Deo accensa, effulsit hic beatus puer Joannes, velut matutina stella; qui ab ipso nominis initio in Christi initiatus gratia, gloriosus Dei miles finetenus in Christi perstitit militia. Subduxit primo manum ferulae [(75) 1Kb] Theodori archipraesulis Cantiae, cujus doctrinis ac cura erat institutus, a summo doctore summum [Col. 1167D] conscendit apicem philosophiae. Hujus excellentiae evocatus gratia in monasterio Streveshalensi aliquantis detinetur diebus ab Elfleda abbatissa [(76) 1Kb] . Sed [Col. 1168A] clemens Deus tantum lumen non passus diu modico includi locello, eductum de modii latibulo imposuit candelabro, ut omnibus luceret ingredientibus in sua domo.

7. Exiens ergo inde, fraterna commonitus charitate, rudibus adhuc Anglorum populis verbum Dei coepit evangelizare. Divina autem affatim praeditus largitione, facundus rhetor erat in verborum digna effusione; praebebat etiam sancta vita competentem favorem assiduae praedicationi, cum a semita auditae institutionis nusquam diverteret exhibitum exemplum in se conversationis. Comitabatur praeterea virtus Dei virtutem verbi sui, et sanabantur per eum quique infirmi, ut et in hoc fideli servo suo promissio firmaretur Christi. Signa, inquit, quae [Col. 1168B] ego facio, et vos facietis, et majora horum facietis. (Joan. XIV, 12). Tanta autem ditatus gratia divinitatis, acceptum talentum Domini sui vario multiplicat fenore, ut in gaudium Domini sui laeta intraret vocatione.

8. Litterarum enim affluenti imbutus copia, in docendis discipulis suis solerti instabat vigilantia; inter quos Bedam, qui inter doctores Ecclesiae clarus habetur, caro affectu pro capacitatis suae vigore amplectebatur; quem secutus industrius tirunculus, a tanto paedagogo affluenter imbutus, et in exponendis Evangeliis, et in historicis rebus digerendis magnus enituit; et descriptis temporum et computi rationibus subtilissimis, inditam Britannicae gentis hebetudinem purgavit, scriptorumque suorum dignitatem [Col. 1168C] Romanae sedis acquisita auctoritate nobilitavit, quodque his majus est, servata innocentia vitae, Deo fideliter studuit fine tenus placere, ut cum sancto sanctus esset, et cum electo magistro suo sanctissimo Joanne in electione discipulatus Christi permaneret. Succedente etiam tempore, quem a primis sacrorum graduum ordinibus Deo mancipaverat, sacerdotii dignitate hunc Bedam cum aliis quibusdam suae institutionis viris, dignos Deo adjutores promovit; ut tanto tenacius Christo viti suae adhaererent, quanto strictius complexi palmites ejus essent. Verum quia horum aliquorum memoria reliquae vitae, ex necessitate rerum convenientium, fuit inferenda, redeamus nunc ad acceptae narrationis gesta evolvenda [Col. 1168D] [(77) 1Kb] .

9. Regnante inclyto Anglorum rege Aldfrido [(78) 1Kb] , excedente humanis rebus felicis vitae Eata [(79) 1Kb] episcopo, [(86) 1Kb] [Col. 1169A] cunctorum votis poscentibus, maxime vero nutu Dei agente, hic dilectus Dei in ejus successit episcopatu: unctusque in Christum Domini, opera auxit pietatis et fidei, competentia utique tanto ordini et divinae dignitati, quae licet omnia enarrare nequeamus pro numero sui, saltem ad aliqua explicanda accingamur, ad honorem et gloriam Domini, quae utique veridicis tradita agnovimus testibus, et potissimum a beato Brithtuno [(80) 1Kb] qui primo ejus erat diaconus, et postea ejus dono et consecratione monasterio ab eo funditus constructo, quod Beverley dicitur, abbas praefuit dignissimus.

10. Dedicaverat idem dilectus Deo praesul ecclesiam in honorem beati Michaelis archangeli, in [Col. 1169B] villula dicta Carnesboc, non longe a defluente amne Tynae fluvii [(81) 1Kb] . Hic frequenter, et maxime Quadragesimali tempore, quod a populari frequentia locus remotior erat, in jejuniis et orationibus et eleemosynarum largitionibus intentus sanctus Joannes manebat, ubi cum quodam tempore turbam pauperum, solito suo more, consolandam jussisset introduci, convenit inter eos quidam miserabilis formae vir. Nam et mutus erat a nativitate, et adeo obscoenus lurida capitis foeditate, ut praeoccupato a tinea toto circulo capitis, pro pilis horrebat raris et hirsutis quasi porcorum setis [(82) 1Kb] : quem sanctus episcopus bene noverat, quia ad eleemosynam suam inter alios pauperes eum frequenter viderat. Tandem ergo dilectam Deo animam talis facies miseriae [Col. 1169C] altius pungens, clementius tetigit; injectaque manu, ut erat benignissimus, mento pauperem comprehendit, benedixit [(83) 1Kb] , et in Dei nomine ut loqueretur praecepit. Praecedit episcopus litteras quasdam et verba dicendo; ille qui mutus erat, soluto linguae officio, subsequitur eadem ex ore episcopi loquendo. Tandem post verba paulatim invadit orationis sententias, prout praesulis exigebat sanctitas. Fugatur etiam ab illo omnis illa horrida capitis contagio, vestiturque capillorum ornatu crispo et nigro; sicque consolatis reliquis pauperibus simplici alimonia, ille per Sancti Joannis merita redit ditatus multiplici miserationum Dei copia [(84) 1Kb] .

11. Post haec ergo B. Wilfridus episcopus, qui longo tempore ab episcopatu suo ejectus fuit, a Romano [Col. 1170A] concilio et a D. papa Agathone epistola accepta in patriam revenit, et episcopatum Hagulstadensis ecclesiae cum synodadi concilio recepit, et sanctus Joannes in Eboraco civitate episcopatum accepit, et annis triginta tribus nobiliter tenuit.

12. Alio quoque tempore, cum iter faceret Sanctus Dei, pervenit ad vicum qui Yatadini [(85) 1Kb] dicitur, ubi tunc erat monasterium ancillarum Christi, quibus praeerat Hereburgis dicta abbatissa, mulier fide plena, et tunc ob adventum viri Dei cum filiabus suis in Christo valde jucundata. Refert ergo illico pia mater cum luctu, conquerens sancto praesuli consororem quamdam magna corporis aegritudine deprimi, nec aliquam spem vitae ejus haberi. Precatur suppliciter ut eam dignaretur visitare, dicitque [Col. 1170B] se in Dei pietate et ejus meritis multum confidere, quod ei melius proveniret ex impositione manus suae. Requirit beatus pontifex causam morbi, discitque ab abbatissa illam in quarta luna sanguinem minuisse, turbatoque corporis statu, brachium ejus miserabiliter intumuisse. Protestatur hoc comperto esse factum imprudentius, memoratque se a B. Theodoro archiepiscopo magistro suo audisse, cum puer esset et ejus discipulus, periculosissimam esse in quarta luna imminutionem sanguinis, et non oportere hujusmodi curationes exercere in teneriori crescentis lunae aetate, vel recenter erumpente fluentis pelagi rheumate. Victus tandem lacrymis atque precibus moerentis abbatissae et consororum, [Col. 1170C] infirmantis feminae intrat cubiculum; visoque nimio tumore brachii, signum opponit crucis, praelibatque Deo intensius thura purae orationis, consolatusque jacentem egreditur e domo. Sed cum languente femina efficax permanet benedictio, et omnis illa cum recedente episcopo recedit inflatio. Vix sanctus consederat ad cibum, et Capuburgis (sic enim vocabatur) ad ejus diaconum Brithtunum, suum mittit nuntium, petens ut illi suum praestaret colloquium. Petita ille episcopi benedictione cum iret, illam jam sanam obviam habet, discitque medelam curationis provenisse sibi per orationem pontificis. Post haec vixit sana longo tempore, jucunda frequentans relatione curationem sibi a beato praesule impensam.

13. Invitatus quoque hic Deo electus pontifex ad [Col. 1171A] dedicandam ecclesiam villae [(87) 1Kb] , quae Australis Burton dicitur, officii sui non instrenuus exsecutor, accessit et dedicavit, perfectisque, ut mos est, omnibus, ad propria redire voluit. Is vero cujus villa erat, qui eum invitaverat, precibus humillimis cum suis instat ut domum ejus intrare et ex ejus obsequio prandium dignaretur suscipere. Cui cum sanctus Dei Joannes diceret magis episcopum decere ad monasterium redire, et Deo in suis pauperibus servire quam per domos divitum convivari, promissis sub hac gratia eleemosynis pluribus, et maxime a B. Brithtuno idem pollicente persuasus, assensum tandem praebuit poscentibus.

14. Materfamilias autem, uxor ejus qui eum invitaverat, gravi corporis invaletudine detinebatur, [Col. 1171B] ita ut plus tribus septimanis lecto decumbens periclitaretur. Quo comperto vir Dei, verus medicus animarum et corporum, de aquis ad dedicandam ecclesiam consecratis jussit eam potari; et, ubi morbi dolor acrius urgebat, ex eadem aqua rigari. Quo facto omnis morbus subito fugatur, et illa in novum sanitatis vigorem reparatur. Surgit mulier continuo, parat se ornatu suo, ingrediensque petit benedictionem, et convivantibus laeta exhibet servitutem, tantamque valetudinem sibi collatam cunctis innotuit, ut pio praesuli secumque sedentibus in potu fidelis pincerna serviens, nec semel ut quiesceret recederet. Videte, quaeso, in beato Joanne hic impletum quod Christus promisit suis: Opera quae ego facio et vos facietis. Ille Dominus noster domum [Col. 1171C] intravit, socrum Petri febricitantem invenit, febres depulit, illumque sibi ministrare praecepit. Uterque unum et simile faciunt opus; sed ibi absque servo Dominus, hic vero per Dominum et cum Domino fidelis et prudens servus.

15. Clarificat item Dominus in simili opere Joannem servum suum, cum per quemdam divitem Adam [(88) 1Kb] nomine, invitatur ad consecrandum ecclesiae opus novum. Erat huic diviti quidam suorum, valde charus illi et utilis; qui ex incumbente morbo ad id pervenerat ut juxta decumbentem in lecto feretrum corpori aptaretur, sudaria pararentur, et quae funeri congruerent in praesentia languentis ad manum essent. Hic invitatur iterum ille homo Dei, noster medicus, qui pressuris gravibus antidotis [Col. 1171D] occurreret validioribus, visisque ex more funereis apparatibus, magnus orator totus intro fertur ad coelestia, et rogata obtinuit. Ad praeceptum mox conversus, velociter eum sanari et surgere jussit, moxque recessit. Ille fugato morbo redditus vitae, paululum haesit stupens, utrum esset idem ipse. Caro ad vitam reparata coepit exigere vitalia, mittit ad prandentem dominum, petitque ut aliquid sibi mittat [Col. 1172A] ad bibendum. Exsultant omnes quod is petit bibere, de cujus paulo ante sollicitabantur funere. Porrigit illico inclytus praesul calicem vini, jubetque sitibundam sitim ex eo refocillare. Quo hausto ille acceptis indumentis vestitur, ad convivantes ingreditur, et quia jam diu non manducaverat, esurire se fatetur, et escam postulat. Laetari solemniter videres omnes convivas pro consocio reddito vitae, venerari sanctum Dei virum mundo tanta clarificatum sanctitate, laudantes Dominum procul dubio qui talia in suo Joanne favore operatur propitio.



CAPUT II. Alia miracula ante et post obitum. Tempus sedis et mortis.

16. Magnificavit Dominus illum in conspectu [Col. 1172B] regum, et in conventu principum ostendit illius gloriam et meritum. Regali edicto conveniunt primates regni; convenit etiam cum aliis et hic vir Dei. Adfuit quoque et ipse Osredus rex, vir religionis et fidei, et communi tractatu fidelium ordinationes ibi constituunt multarum rerum utilium. Nam et injuriae ibi corriguntur, leges Dei sanciuntur, pacis aequitas firmatur, res ecclesiarum et monasteriorum regis munimine corroborantur. Quibus feliciter statutis, dominus archiepiscopus, Dei gratia et nomine et officio Joannes, regem cum suis ad mensam suam invitat; qui gratifice obedit, ut decebat, comitatusque proceribus suis discumbens ad nutum assedit pontificis, utiturque cum carnalibus epulis coelestium monitis. Quibus cunctis affluenter refectis, audite, [Col. 1172C] quaeso, cordibus intentis, audite et hic operationem Dominicam, videte et hic assertionem evangelicam: Opera quae ego facio et vos facietis. Implete, ait S. Joannes pincernis suis, implete tres hydrias, unam vino, aliam mulso, tertiam cervisia.

17. Quibus impletis usque ad summum, Joannes qui et gratia Dei, extensa manu benedixit et propinari praecepit. Hauriunt pincernae crescentia hydriarum fluenta fecundis calicibus, et per laetos convivas propinando redeunt frequentius, hauriunt inexhauste, nihilque in hydriis apparet toties hausisse; semper redundant ad summum usque. Potantes ipsi stupent renovato nectare, quodque bibunt mirantur crescere, et placida dulcedine et mirabili coelesti exundatione. In hujus potus crescenti valentia recolite [Col. 1172D] nuptias in Cana Galileae; nam ibi architriclinus vinum bonum esse pronuntiat. In exundatione autem hydriarum trium, mementote Dominici convivii, quo quinque millia hominum et eo amplius satiavit, et considerate in vestris cordibus quid per Joannem suum operatur Dominus suus. Legitur ibi quia viso signo vini crediderunt in Jesum sui discipuli; hic quoque rex Osredus [(89) 1Kb] principesque sui [Col. 1173A] experti sunt, viso hoc signo, esse in Joanne suo gratiam Dei, veneratusque Dei hominem, vocat ad se ejus pincernam, Brithdredum nomine; laetusque regia jucunditate, optime, inquit, profecisti in servitute tua, nam et optimo potu et mirabili a Domino tuo refecti sumus affluenter, sanctitateque sancti laetificati quam vidimus, discedere nunc habemus cum ejus gratia.

18. Audite, quaeso, adhuc Dominum in exemplo sui mirificantem Joannem suum, exhibentemque novum sanctitatis ejus indicium. Si quando in metropoli Eboraco archiepiscopatus scilicet sui sede, eum contigisset morari, amplectebatur valde basilicam Sancti Michaelis archangeli, ibique excubias celebrabat soliti operis sui; contigua enim erat [Col. 1173B] mansioni suae. Unde accidit quadam vice ut, eo latenter agente inibi illas orationes suas, visibiliter cernendam se in specie candentis columbae illi praeberet Spiritus sancti majestas, flammeo splendore corusca, supra caput orantis episcopi sedis suae gloriam (ponere) dignata, Deus aeterne et benignissime, de quam mundo corde processerunt orationes illae quae sancti Spiritus praesentiam obtinuere, illam, inquam, eamdem quae in Jesu filio Dei baptizato apparuit in Jordane! Quam placitae a scenderunt in conspectum divinitatis, fidelibus etiam perlatae internuntiis, quae tantum referunt effectum virtutis! Irradiat ergo per quaeque foramina et fenestras basilicae illa immensa claritas majestatis inclusae, ac si relicto aethere sol illuc commigrasset, splendoremque suum in ejus [Col. 1173C] loci augustias inclusisset. Utque rei veritatem digna prosequamur laudum novitate, vere includebatur ibi sol justitiae Deus, in suo inclusus Joanne, illuminans eum gratia Spiritus sancti, nec eum ullo errore permittens obtenebrari.

19. Cuncti hoc videntes stupent, ut de re insolita, miranturque quae esse possint illa luminaria, unde tot lucis radii tanto lucerent splendore tantaque emicarent claritate. Accessit tandem Sigga [(90) 1Kb] ejus diaconus, pessuloque soluto aperit ostium, participatque gloriam visionis. Videt sanctum pontificem, intentis in coelum luminibus erectisque manibus, in conspectu Dei effundentem, sicut aquam, animam suam, et in ejus capite columbam super nivem [Col. 1173D] candidam. Cujus viso candenti splendore diaconus, velut decoctus, facie contracta in rugas, tota cute poenas excepit temeritatis illatae. Sensit sanctus Dei diaconum participem visionis; et quamvis irritatus, habitum tamen non exuit mansuetae intentionis. Accitum ergo ad se tactu emaculat dexterae, compositaque in pristinum decorem facie obsecrat, protestatur, adjurat ne, quoad ipse in hac vita viveret, visionem illam alicui mortalium detegeret. Audistis Dominum Jesum, post gloriam divinitatis suae ostensam in monte Petro Jacobo et Joanni, descendentibus illis commendantem taciturnitatem, donec filius [Col. 1174A] hominis resurrectione sua mortem calcaret, et vitam mortuis repararet. Videtis et hic Joannem imitatorem Domini sui, testem divinae glorificationis suae, quasi mercede, conducere, precibus alligare ut visa conticeret donec hoc mortale exueret et beatae immortalitatis gloriam indueret. Dubitandum ergo non est quin hic sanctus Dei magnae puritatis fuerit in conspectu Dei in coelis, qui tantae claritatis compos factus sit coram hominibus in terris.

20. Habuit etiam et alium testem signorum quae per eum propitia gessit divinitas; Herebaldum [(91) 1Kb] scilicet Tenemuthenesis coenobii, qui ejus discipulus a puero et doctrina erat imbutus, comesque commanens inviduus. Testabatur hic saepius se bene etiam per seipsum comperisse hunc S. Joannem [Col. 1174B] vere esse sanctissimae vitae; qui inter alias multis infirmis praestita beneficia, ipsum de morte reduxerit et subitae sospitati condonaverit. Dicebat semel contigisse convivantem cum suis hunc charum Dei hominem devenire in planioris viae grata spatia, cujus jucunda planitie delectati juvenes, militari consuetudine precantur hunc dominum suum, ut liceat eis equos suos in eodem probare inoffenso campi aequore. Quod cum primo vir Dei pro levitate ducens denegaret; tandem petendo instantibus: Agite, inquit, ad libitum, Herebaldus vero maneat mecum. Quod ille audiens juvenili coepit tristari levitate, quia recenter datum ab episcopo equum, cui insedebat, volebat probare.

[Col. 1174C] 21. Tandem ergo cum laxis frenis omnis campus discurrentibus perstreperet, Herebaldus, ac si invitus et quasi incitatum equum retinere non posset, reclamante episcopo evolat, volucremque cornipedem laxioribus frenis ad cursum concitat. Testari solebat idem Herebaldus se tunc audisse ab episcopo post tergum clamante: Male, inquit, agis discedens a me, et hoc modo cognosces. Vix finita comminatione viri sancti equus labitur Herebaldi; excussusque Herebaldus super ingens saxum, ruina decidit praecipiti, capite confringitur, interioribus discinditur, debilisque manu et pollice redditur. Turbati omnes eo concurrunt, relictis equis ad terram prosiliunt, sed is qui colliditur magis videtur absque sensu quam sapere, magis putatur mori quam vivere. Tenditur [Col. 1174D] super moribundum papilio, et ejus causa per spatiosum aequor cujusque frequentatur obumbratio. Dolent omnes cucurrisse, sed nesciebant quid de cursu providisset Deus ipse

22. Sanctus autem Dei de ruina moeret specialiter dilecti discipuli, compesitisque saccis in tentorio insomnem noctem ducit, propitiumque Dominum inobedienti suo propitiari precibus et lacrymis convenit. Et valde mane ad debilitatum charum ingreditur; primum oratur, et deinde dulci affectu ex nomine compellatur Herebaldus. Et mirum in modum, [Col. 1175A] cum a praecedentis diei hora septima usque ad illud mane quasi exanimis jacuerit, a sancto Dei vocatus, quasi de gravi somno excitatus, oculos aperit, et in virum Dei intendit. Interrogat pius doctor utrum agnoscat colloquentem sibi, moxque respondet aegrotus voce lacrymabili: Tu es, inquit, Joannes episcopus dilectissimus dominus meus. Et ipse: Putasne, inquit, ex instanti periculo cum vita posse evadere. Scio et credo, inquit ille, si per preces tuas hoc mihi Deus annuerit. Quid plura? Imponit praesul Dei manus confracto capiti, sacratas aquas debilitato irrorat corpori; Deum invocans cernuus illi inspirat, deinde cruce signat, et subitam medelam Deus praestat. Hoc saepius idem ipse referebat postea longo vivens tempore; maturiorque aetate, [Col. 1175B] factus est abbas vigilantissimus eo in loco ubi pelagus influit Tina fluvius; unde et Tinemuta idem dicitur.

23. Referebat etiam venerabilis vitae abbas ille cujus supra meminimus, quod quadam vice hic sanctus Dei Joannes Beverlacense monasterium adierit, duabus causis poscentibus, ut scilicet gregem Dei inibi commorantem in obsequio Dei commonefaceret salutis suae, et ut in temporalis substantiae administratione nihil illis abesset quo minus divinis intenderent. Ibi cunctis manifestum dedit prompta Dei largitio, quantae integritatis praeconio apud se exstiterit hic suus magnus servus. Paraverat idem venerabilis abbas balneum jam defesso ex instanti senio praesuli. Quo, post longius protractas ex more suo [Col. 1175C] psalmodiarum et orationum celebrationes, abluto, postulat abbas ut cellarium ingrediatur, et quae Deus ibi in usus servorum suorum praestiterat, benedicere dignaretur. Quibus ad votum abbatis impletis fessus senex consedit; quem abbas humiliter consulit, utrum post balneum aliquantulum vini degustare velit. At ille placido vultu dicit sibi placere, si ad manum possit sibi venire. Detulerat autem pridie quidam mercator a civitate eidem abbati flasconem vini; quem laetus suscipiens, in cellario reponi jusserat ad opus ejusdem sanctissimi viri.

24. Accersitur Brithredus pincerna, jubeturque ut vinum propinet episcopo in vitrea phiala. Qui dum festinus paret jubenti, properantius agens ex [Col. 1175D] affectu obsequii, incautius reliquit dependentem in pariete praedictum flasconem vini; qui ex alto corruens per medium rumpitur, ita ut in duas partes divideretur. Sed, quia is cui potus ille servabatur vas electae integritatis Deo erat, nil mirum quod ipse Deus potum illum in partibus vasis divisis conservaret. Nam hinc inde semota pars a parte stabat, vinumque in se quasi congelatum liquorem vel solidam crystallum continebat. A cujus ruentis sonitu permotus idem pincerna Brithredus currit intro, invenitque quod ibi actum erat divinitus. Sed quia hujus rei relationem ingratam sciebat ei cujus agebatur [Col. 1176A] meritis, accersitum quemdam fratrem, Plechelmum nomine, introducit ad visionem rei insuetae et mirabilis, ut testimonium haberet in tempore relationis. Suscipiunt ergo illud in alio vase, gratias agentes Deo, qui talia operatur in S. Joanne, complacito vase inhabitationis suae.

25. Multa quidem et alia signa per eumdem Dominus operatus est. Quotquot enim vestimentum ejus cum fide tangebant, omnium infirmitatum suarum celerem sibi sanitatem advenisse gaudebant [(92) 1Kb] . Dum autem quadam die ad sanctum Joannem episcopum multa conveniret turba, ut sacri chrismatis unctionem acciperet, quemdam juvenem mortuum inter alios sacris chrismatis unctione linivit, et sic de morte ad vitam reduxit. Similiter et daemonem [Col. 1176B] ab homine quodam expulit; insanos etiam et infirmos semper sanavit, ubicunque eos invenit; sed et tempestatum habebat potestatem per sancti Spiritus vigorem.

26. Nec mirum si gratiosus apud Dominum et homines hic electus Dei Joannes exstiterit, utpote qui a magistro et doctore clarissimo et inter theologos facundissimo sufficienter edoctus sit, Theodoro scilicet Cantuariensi archiepiscopo, de quo sanctus Beda refert in ecclesiastica Anglorum Historia. Erat, inquit, tempore Ceddae episcopi, Romae quidam monachus, nomine Theodorus, natus Tharsi in Cilicia, vir et saeculari et divina litteratura Graece, et Latine, et Hebraice sufficienter instructus, probus moribus, et aetate venerandus, qui ordinatus a Vitaliano [Col. 1176C] papa Britanniam missus est, et venit ad ecclesiam suam Cantuariae, secundo postquam consecratus est anno. Hic etiam Theodorus in suam suscepit disciplinam quamplures de regione Britannica, inter quos quemdam habebat magnae sanctitatis discipulum, nomine Joannem, quem postmodum vidimus archipraesulem metropoliticae ecclesiae B. Petri Eboracensis, tempore Alfridi regis, ordinatum, quem Dominus Jesus Christus tantum dilexit ut ei in columbina specie Spiritum sanctum divina celebranti transmiserit. Fuit autem Theodorus in archiepiscopatu Cantuariensi per annos viginti et unum, menses tres, dies viginti et sex, et sic migravit ad Christum, Joannes vero multos quoque diaconatus ordine [Col. 1176D] et presbyterii sanctificavit honore, de quorum collegio sanctus exstitit Beda, qui multa apostolicae fidei scripsit utilia. Ipse etiam Joannes habebat quemdam magnae sanctitatis diaconum, nomine Brithianum, quem in monasterio suo, quod Beverley dicitur, abbatem sanctimonialis vitae constituit. Idem vero Joannes episcopus omnes ad se venientes ad viam veritatis convertit, et pro grege sibi commisso et omni populo Christiano jugiter et sine intermissione oravit.

27. Mansit autem in episcopatu [(93) 1Kb] hic Christi athleta Joannes triginta tribus annis, octo mensibus, [Col. 1177A] et tredecim diebus, et postea, cum jam episcopatum prae majore senectute circuire non posset, suo sacerdote Wilfrido [(94) 1Kb] cum totius populi electione pontificatum commisit Eboracensem, et ipse cum consilio S. Brithuni abbatis sui Beverlacum petiit, et ibi diu in Dei servitute persistens, Nonis Maii vitam feliciter finivit [(95) 1Kb] : et sic ad coelestia regna conscendens, sepultus est in porticu S. Joannis evangelistae, in monasterio suo, anno ab Incarnatione Domini septingentesimo vicesimo primo. In eodem autem loco ubi sepultus est, per ejus merita infirmi sanantur, daemones effugantur, caeci illuminantur, surdis aures reserantur, mutis verba reparantur, claudis vestigia condonantur, cuncta genera dolorum effugantur, ejusque interventu crimina nostra delentur, [Col. 1177B] et gaudia coelica conceduntur, praestante illo, cui cuncta famulantur.

28. [(96) 1Kb] Dominus et Salvator noster Jesus Christus multa miracula per dilectum suum Joannem operatus est. Quorum primum hoc est: accidit quodam tempore ut quidam, ardore febrium oppressus, ad sanctum ipsius sepulcrum pervenerit, ac sensu alienatus, dum ibi diu devolveretur, tandem spiritus malignus ab ipso fugatus est. Qui et integrae sanitati per S. Joannis merita restitutus, assumpto baculo suo, ad propriam domum perrexit; atque ipsum postea nunquam eaedem infirmitates invaserunt.

29. In quodam postea tempore abbas Brithunus invitavit abbatem de Swina [(97) 1Kb] in anniversario die S. Joannis ad Beverlev, habentem secum illuc quemdam [Col. 1177C] presbyterum, nomine Druchwald, qui et tanta infirmitate detinebatur ut vix illuc ire poterat. Item postea cum abbas de Swina domum redire proposuit, rogatu suo Brithunus abbas ipsum infirmum presbyterum, donec incolumis fieret, in custodia recepit, et maxime propter invocationem nominis S. Joannis atque amorem. Cum quo et ipse abbas de Swina quemdam diaconum suum, qui vocabatur Adde, quatenus procuraretur attentius, reliquerat; cui enim vero abbas Brithunus Welverd presbyterum addiderat, ut ipse infirmanti presbytero omnia ei procurando necessaria famularetur. Tunc autem qui infirmabatur sacerdos rogabat ipsum Brithunum [Col. 1178A] abbatem, ut corpus suum, si obisset inibi, in coemeterio illo sepeliri permitteret: quia ipse sanctus episcopus, inquit, se antea ad sacerdotalem promoverat gradum. Quod postquam impetraverat, ei em ipse presbyter gratias prece supplici atque devota persolvit.

30. Insequenti vero nocte in tantum aggravabatur infirmitate, quod eam vivus minime putabatur posse transire. Mane autem facto ipse abbas venit ad ipsum, dicens ei: Credo cito melius te fore futurum, si allatus fuisses ad monasterium, in quo sunt multae reliquiae sanctorum martyrum. Hoc idem quoque (ait) se credere ipsum, et contestans continuo, post horam tertiam allatus est in ipsum monasterium, ipsi etiam Deo grates referens quia ru ipsum vivus [Col. 1178B] meruit introire. Et cum intentius ante altare S. Joannis evangelistae orasset, inde ad sepulcrum ipse progressus est, supplici eum prece deposcens quatenus sibi in infirmitate sua erga suum medicum dignaretur auxiliari. Ac saepius gratia impetrandi commemorata, quam erga Deum habebat, inde progrediens monasterium S. Martini, quod in se continebat multas quoque sanctorum martyrum reliquias, ingressus est. Quarum igitur impressione ut signum sanctae crucis fronti suae intentum est, ac eo regresso ad tumulum sancti confessoris, continuo ab ipsa infirmitate qua detinebatur curatus est; et postea sanus et incolumis domum rediens, hoc ipsum miraculum, quod in se factum fuerat, cum ingenti laetitia saepe et multum solebat referre.

[Col. 1178C] 31. Quodam etiam tempore contigit quamdam sanctimonialem de Esech, cujus manus contractae erant, membraque universa invaletudine detinebantur, ad sancti confessoris tumulum devenisse, ac sui universi languoris sine mora curationem inibi recepisse per intercessionem ipsius sancti Confessoris. Sanitate igitur recepta, ipsa multis hominibus in eodem die quo curata est propinando ministravit, et in ea postea sanitate multis vixerat annis. Et haec per intercessionem hujus sancti confessoris fiebant ad laudem et honorem Creatoris nostri Jesu Christi, qui vivit et regnat Deus per omnia saecula saeculorum.




[Col. 1179]
CARMEN FOLCARDI DE S. VIGORE.
(ACHERY, Spicil. vet. ed. IV, 576.)


[Col. 1179A] Festa dies Patris rutilat celebranda Vigoris,
Patrem Bajocas, quem fratrem gaudet Atrebas.
Hujus grata Deo genitrix, generosa virago
Pignore de tanto capit assertore superno
Natum, quem gestat, benedixit diva potestas,
Sacravitque sibi, cuncto sacravit et orbi.
Nascitur ergo puer forma speciosus, et alter
Fit Samuel, Domino condignus ab ungue tenello.
Moxque jugo Domini subclinat lenia colli,
Inferturque gregi monachus puer Atrebatensi:
Proficiens cunctis Patribus, profecit ab illis,
Inclytus ille puer, cunctis subjectus ovanter.
Jam quoddam majus meditatur tiro beatus,
[Col. 1179B] Fiat ut a patria peregrinis cum patriarcha.
[Col. 1180A] Exsulat ergo procul hic seminiverbius exsul,
Tendens ad populum sibi coelitus insinuatum,
Urbs est Bajocas, quam prisca Neustria monstras.
Hanc adit ut doceat quos impius error habebat,
Gratia virtutum Christi comitatur alumnum.
Quaeque docendo monet, signis probat, actibus implet.
Viribus exsangues reparavit, depulit angues,
Ad superos vita functum traxit prece fusa.
His populus visis, se sacris devovet undis;
Hancque Deo prolem per sacri fontis honorem,
Sancte Vigor, generas; sacras cui solvimus odas.
Flammarum domitor, qui mundi comprimis ignes,
[Col. 1180B] Ne nos exurant, flammas compesce gehennae.



FOLCARDI OPUSCULA DUBIA.




[Col. 1179]
VITA S. AUDOMARI EPISCOPI TERWENNENSIS, Scripta ab auctore anonymo, qui ante Normannorum cladem vixisse videtur: apud Surium contracta, et interpolata fortasse à Folcardo monacho Sithivensi saeculo XI; restituta ad apographum Corbeiense.
(Apud MABILL. Acta SS. ord. S. Bened., Saec. II, pag. 559.)



PROLOGUS AUCTORIS.

[Col. 1179C] 1. Domino omnipotenti, munerum spiritalium magnarumque virtutum largitori, multiplices gratias laudesque sedulas dicere debemus, qui, omnium creaturarum visibilium et invisibilium Conditor et gubernator existens, Filium suum unigenitum Dominum nostrum Jesum Christum ad docendas redimendasque omnigenas gentes misit ad terras, etc. Qui duobus et decem apostolis de turba totius generis humani electis, alios quoque alterius ordinis sexaginta et duos regionibus albis ne multae operarii deessent messi jubet Omnipotens discipulos esse suos, hosque in coenaculo Sion sancto spiramine repletos, omniumque linguarum mirabili dono ditatos, ad docendas baptizandasque omnigenas gentes ire praecepit, etc. Post hos postque ipsorum [Col. 1179D] successores alios homines agios Dei gratia praeditos, [Col. 1180C] eodemque spiritu repletos apostolorum vicarios in omnibus mundi partibus esse concessit, etc. Unde occidentalibus mundi partibus, divinis muneribus decoratum, signis ac virtutibus in multis orbis partibus notum Audomarum (S. Omer) apostolicum donavit doctorem. Ideo te, Deus omnipotens, per gloriosa ejusdem pontificis patrocinia precamur ut largiflua tuae sapientiae de supernis fluenta nostris licet maculatis mentibus rorare concedas, ut, de tanti viri meritis atque virtutibus quae per illum tua gratia gessit scire volentes, licet de magnis parva ac de multis pauca depromere possimus. Quis enim quotidianam ejus conversationem atque in Dei servitio constantiam, cunctosque labores quos in occulto, Deo tantum teste, operatus est, scire atque [Col. 1180D] narrare potest?



INCIPIT VITA.
[Col. 1181]

[Col. 1181A] 2. Hic igitur agius pontifex Audomarus et nobilibus et inclytis secundum saeculi dignitatem et in fide catholica eruditis ortus fuit parentibus [(98) 1Kb] in Constantinense regione, nec longe a Constantia (Constance ad Rhenum) civitate, et in eo specialiter loco qui Aurea-Vallis (Imperio vulgo Guldindal) vocatur, natus est. Genitor vero hujus inter suos clarus Friulfus vocabatur; Domitta autem sua nuncupata fuit genitrix. Hi vero religiosi parentes praedictum puerum secundum Christianae religionis a cunabulis ritum divina gratia suffragante in ecclesiasticis nutriebant disciplinis: unicum enim Audomarum habebant filium. Friulfus vero post praedictae conjugis suae obitum, et puero aetate et gratia crescente, suavi jugo Christi ac levi, divina famulante [Col. 1181B] misericordia, cum confortante ac suadente Audomaro filio suo se subdere studuit.

3. Ambo igitur, genitor videlicet Friulfus cum beato filio suo Audomaro, implentes quod scriptum est: Vade, et vende omnia quae habes, et da pauperibus, et veni; sequere me, et habebis vitam aeternam (Matth. XIX, 21), mundo mortui, Deo vivi, caducis inopes, perennibus locupletes, Deo subditi, diabolo rebelles, mente similes, aetate dispares, ad Christi militum perrexere coenobium quod famoso nomine vocatur Luxovium, quodque a sanctae memoriae Hibernense viro B. Columbano abbate in Burgundiae regione in Dei nomine fuit fundatum. Sancto igitur Austasio abbate qui tunc in praedicto monasterio sanctae atque beatae monachorum multitudini [Col. 1181C] praeerat, Audomarus cum suo unanimiter genitore religiosa manifestaverunt desideria, sequentes quod scriptum est: Interroga patrem tuum, et annuntiabit tibi, et majores tuos, et dicent tibi (Deut. XXXII, 7). Sanctus vero Austasius eos Dei amore flagrare cernens, et in B. Audomari vultu et verbis gratiam cognoscens esse divinam, salubre atque perfectum secundum sacrae Scripturae auctoritatem praedictis Dei famulis dedit consilium, suadens videlicet utrisque aliquando simul, aliquando separatim, ut sub regulari disciplina secum in Dei perseverarent servitio. Ambo igitur divino ardentes amore, spiritalis Patris Austasii sequentes consilium, sub sacrae regulae jugum mente devota se subjecerunt. Beatus igitur Austasius immenso gaudio repletus, eos sancto [Col. 1181D] monachorum consortio conjunxit. Dehinc S. Audomarus spiritali gratia plenus, aetate tener, fide robustus, districto regulae rigori subditus, inter agium monachorum populum fuit imbutus, omnibusque Christi militibus in praedicto monasterio habitantibus, divina suadente gratia, amabilis fuit. Erat [Col. 1182A] enim mente castus et corpore, obedientia atque humilitate refertus, in divina scientia eruditus, charitate et mansuetudine plenus, districtis parcimoniae castigatus jejuniis, prolixis noctium pervigil excubiis, sciens quod scriptum est: Beati sunt servi illi quos, cum venerit Dominus, invenerit vigilantes (Luc. XII, 37).

4. Dehinc B. Audomari fama per multa loca vulgata usque ad Dagoberti Francorum regis notitiam pervenit - abscondi enim non potest civitas super montem posita (Matth. V, 14). Posthaec, multis intervenientibus annis, a reverendissimo praedicto principe Dagoberto, et ab omni Francorum populo vocatus, S. Achario Noviomense episcopo opitulante, ad docendum atque ad gubernandum Terwanensis [Col. 1182B] urbis populum, episcopalem cum magna mentis humilitate sumpsit honorem: in quo gradu verbum divinum in corda credentium seminans, animarum corporumque languores curans, captivos vinculatosque redimens, viduarum inopumque prae omnibus curam gerens, plebem sibi a Domino creditam rite gubernabat. Praedictus igitur Terwanensis populus licet ante adventum B. Audomari a sociis Dionysii martyris, Fusciano videlicet et Victorico, verbum audivit divinum, eodem tempore quo S. Quintinus in Ambianense praedicabat urbe; multi tamen adhuc ex ipsis Terwanensibus cultui adhaerebant idolorum. Postquam enim duo beati viri praedicti Fuscianus et Victoricus de praedicta Terwanensium urbe perrexerunt, et in Ambianensium civitate martyrio coronati [Col. 1182C] sunt, tunc Terwanenses ad culturam iterum reversi sunt idolorum. Non solum enim hi qui nomen Domini antea recipere noluerunt, sed etiam hi qui a praedictis Patribus fuerunt baptizati, pari errore ducti idola colebant. Summus igitur praedictus pontifex Audomarus eamdem ingressus urbem, salutifera divini verbi praecepta stolidis paganorum cordibus tradidit, ferasque eorum mentes tetris ignorantiae caliginibus caecatas largo Evangelii lumine illuminavit, vanaque simulacra destruenda igni tradidit, sacrilegamque idolorum culturam in praedicta urbe funditus evertit, omnemque in ea habitantem populum ad fidem convertit catholicam, divina sibi suffragante gratia: omni enim operanti bonum (Rom. II, 10) Deus cooperatur. Si enim, testante [Col. 1182D] Apostolo, Deus pro nobis, quis contra nos est? (Rom. VIII, 31.)

5. Postquam vero praedictam plebem ad veri Dei cultum praefatus pontifex convertit, verbum divinum concurrentibus ad eum undique praedicando turbis, multosque in Dei nomine variis liberando languoribus, [Col. 1183A] magnarum sibi signa virtutum largitio concessit divina, de quibus nunc almigeris illius virtutibus subsequens sermo, Christo favente, pauca depromere properat. Quadam vero die Audomarus egregius Christi confessor in Bononia [(99) 1Kb] urbe perseverans, post nocturnas vigilias diluculo more solito surgens, in ecclesiam intravit orare, ibique prolixum aestivi diei spatium verbum Dei circumstantibus turbis praedicans. Missamque Christiano populo cantans, aegrotis variis generibus morborum manus imponens, meridianis diei horis vitae venerabilis senex lassus sese locavit ad lectum. Dehinc parvum pausandi spatium volens suo indulgere multis laboribus fatigato corpusculo, unus de circumstantibus ipsius ministris juvenili aetate lascivus [Col. 1183B] accessit ad illum dicens: »Domine, da mihi nunc tuam mecum habere licentiam; ad vicina pelago volo nunc pergere loca.« Tunc senex juveni dixit coram turba petenti: »Non habes licentiam, fili mi, adhuc pergere foras; nam tibi hic melius reor exspectare parumper, donec me sospitem de somno surgere cernas.« Praevidit enim providus speculator sui gregis prophetico plenus spiritu, erranti juveni quod esset malum abire. Tunc sommo sopitus fessus sic siluit senex. Ast juvenis optimi spernens praecepta patroni, ut mos est juvenibus jussa sic spernere senum, tunc rapidis gressibus velox ad mare migravit. Tum parvam naviculam cernens in littore stantem, qua soliti fuerunt homines parvum transscendere flumen quod accolae nominant ipsis in [Col. 1183C] partibus Elna (Elne), immemor at juvenis, caecatus amore ludi, inconsulte actutum solus ascendit in illam, ipse volens ludere in hujus rivuli ripas. Ast illum in pelagus rapuit vis valida venti. Tunc subito surgens in ponto saeva tempestas, ipsa navicula undis tumescentibus quassata, nec gubernacula nec gubernatorem habens, huc et illuc fluctibus errans natabat in mari quod magno Britanniam gurgite secernit a Francis, quod saepe fortissimis mersis hic navibus nocet. Ast miser nec propriam cernens nec alteram terram, tunc illum poenituit quod sprevit verba patroni; mori sese credidit ventis pugnantibus in undis; nec navis nec juvenis poterat resistere ponto. Tunc illum per merita Deus Audomari precantem, trepidum Saxonicam [Col. 1183D] [Anglicanam] illico deduxit ad terram. Tum iterum stupidus ignota cernens arva, raptores tremulus se denudare timebat, si solus diutius illic exspectare tentasset.

6. Hinc notam confitens inobedientiae culpam, lacrymis ubertim profusis postulans opem, Audomarum tremula clamans tunc voce patronum, in Dominum fidens cito recurrit ad navem. Illico Omnipotens [Col. 1184A] ventum illi concedens aptum, mitescere pelago jubens ante tumenti, navicula natans rursum per mare serenum, actutum iterum salvus remeavit ad portum, de quo illum antea fortis rapuerat Eurus et praedictus rivulus Elna, ubi intravit in mare. Nauta surgens illico notos agnoscens agros, illaesam linquens suam in littore navem, littoreas calcans rapidis gressibus algas, multimodas agens gratias Omnipotenti, ad suum poenitens rursum recurrit patronum. In eo episcopus adhuc moratus quo somno sopitum ante reliquerat illum, mira omnipotentis Dei misericordia in eisdem horis celer ille reversus est. Tunc proximans postibus aulae ubi senex orabat, miser multis vocibus cito prostratus ad terram, humidis vultibus culpam confessus, cum fletu suspirans, [Col. 1184B] lacrymis veniam flagitabat profusis. Tunc senex leniter inquit corripiens illum: »Fili, tibi antea dixi quid esset venturum, quod non te decuit hodie pergere foras, cur ausus es postea nostrum contemnere verbum?« Tunc tremulus juvenis suo respondit patrono: »Mea culpa, domine, mea veraciter culpa, ignosce misero mihi per te a morte reducto.« Tunc ipse, ut diximus, sua pericula narrans, quod solus inter tumentes Oceani fluctus, interque voraces circa scopulos currentium gurgitum aestus in parva navicula, multa perpessus in ponto, nec mari se credidit vivum evadere posse, nisi illum misellum humanam desperantem opem Audomari meritis Deus liberasset de morte. Tunc silere juvenem [Col. 1184C] jussit sic sobrius senex, incautum discipulum humili reprimens mente: »Nec hoc verbum, inquit, iterum foras ab ore depromas, nec ulli hominis haec de me dicere debes, quandiu me videris hac brevi perfrui vita, ne zabulus superet nos jactantiae culpa; nec ab ore hominum quaerere laudem, ne inanis gloria cor nostrum levet in altum.« Hinc post hujus obitum cuncta per ordinem monstrans narravit discipulus ille qui passus est in undis [(100) 1Kb] .

7. Post hoc non multo temporis intervallo ad B. Audomarum de praedicta Constantinense regione tres una cum mente viri Mummolinus, Ebertramnus [(101) 1Kb] sanctusque Bertinus pariter venerunt, relinquentes etiam secundum Domini praeceptum parentes, patriam, omnesque propinquos (Matth. XIX, 29). [Col. 1184D] Sanctus vero Audomarus praedictos Dei famulos gratifice recepit, immensasque omnipotenti Domino gratias agens qui tales sibi ad praedicandum Evangelium adjutores deduxit. Erant enim praefati viri in fide perfecti catholica, et in ecclesiasticis disciplinis atque in divina Scriptura eruditi.

8. Parvo posthaec temporis spatio transacto S. Audomarus cum praedictis beatis viris, divina sibi stimulante gratia, monasterium cogitavit in Dei [Col. 1185A] fundare nomine: ad habitandum enim monachis, divina sibi largiente misericordia, locum habebat aptum. Erat enim quidam vir potens Adrowaldus nomine, in divitiis hujus saeculi vanis valde dives, quem B. Audomarus de errore gentilitatis ad fidem convertit catholicam, quemque cum omni sua baptizavit familia. Adrowaldus vero prudenti consilio fallaces divitias praesentis saeculi spernens, nec ullum habens filium, magnam suae hereditatis partem cum omni sua multiplici substantia Deo et beato obtulit Audomaro, villam videlicet quae noto nomine vocatur Sithiu. Beatus vero Audomarus in praedicta villa ante adventum praedictorum virorum ecclesiam aedificavit, in eo etiam loco in quo suum pausat in pace corpusculum. Postquam ergo praefati Dei famuli [Col. 1185B] ad eum pervenerunt, concessit illis ut monachorum habitaculum aedificarent, ubicunque illis in praedicta placuisset villa. Sancti igitur viri Mummolinus [(102) 1Kb] atque Bertinus cum caeteris eorum in Christo sociis monasterium aedificare in quodam coeperunt loco, quod usque hodie Vetus vocatur monasterium [(103) 1Kb] ; sed in eo loco paucis morantes annis, divina eis suadente gratia, alium voluerunt eligere locum.

9. Beati igitur viri, in Domini confidentes misericordia, perfectum invenerunt consilium. Protinus enim in navem ascendentes sine gubernatore et remigio, ac sine ulla cibi et potus cura, huc atque illuc spatioso stagno adhaerente praedicto eorum [Col. 1185C] habitaculo navigantes, omnipotentem rogabant Dominum ut ad locum quem sua illis praeparavit misericordia eos deduceret illaesos; dicentes invicem quod non ascensuri essent de praedicto stagno, nisi quando, navicula eorum aptum tenendo portum, contigisset illis secundum ordinem psalterii subsequentem cantare versiculum: Haec requies mea in saeculum saeculi; hic habitabo, quoniam elegi eam (Psal. CXXXI, 14). Misericors igitur Dominus qui suis ubique praesens est famulis, prope est enim Dominus invocantibus eum, navem in qua beati fuerunt praedicti [Col. 1186A] viri post aliquod praevisum sibi spatium illico deduxit ad terram. Tunc etiam illi, praedictum canentes versiculum, sine mora navem relinquentes laeti intraverunt in terram, cognoscentes etiam locum illum a Domino ipsis traditum. Dehinc B. Audomaro, pio Patre, favente, monasterium nomine Sithiu [(104) 1Kb] praedicta villa nominatum super Agnionam fluvium in Dei nomine aedificare coeperunt. Confluentibusque undique religiosis viris ad praedictos Dei famulos, B. Audomarus Mummolinum multitudini praeposuit monachorum; sed non multo posthaec temporis intervallo, praefatus venerabilis abbas Mummolinus ad Noviomensis urbis episcopatum, divina largiente gratia, provectus est, et per viginti et sex [(105) 1Kb] annos praedictae civitatis populum [Col. 1186B] a Domino sibi creditum rite gubernavit.

10. Gloriosus igitur pontifex Audomarus post Mummolinum in praedicto monasterio sancto monachorum choro beatum praeposuit Bertinum [(106) 1Kb] ; sanctis enim fratribus in eodem loco sub strictae regulae rigore Deo servientibus dilectus atque amabilis beatus fuit Bertinus. Erat enim vir venerabilis, in divinis rebus prudens, et providus gregis sui pastor, in malis vero simplex et innocens, secundum Domini praeceptum: Estote prudentes sicut serpentes, et simplices sicut columbae (Matth. X, 16).

11. Posthaec vero, multis intervenientibus annis, B. Audomarus carnales amittens oculos temporali privatus est lumine, ut perpetua luce illuminatus in [Col. 1186C] Dominum semper aspiceret, sicut B. David dicit: Oculi mei semper ad Dominum (Psal. XIV, 15); et idem dicit: Ad te levavi oculos meos, qui habitas in coelis (Psal. CXXII, 1). Per amissionem vero carnalium oculorum spiritali lumine repletus, populum a Domino sibi creditum eodem regebat ordine [(107) 1Kb] .

12. Posthaec vero paucis intervenientibus annis cum praedictus venerabilis vitae senex Audomarus nimio febris ardore fuisset fatigatus, cumque diem obitus [Col. 1187A] sui adfuisse cognovisset, eodem die de lectulo in quo jacebat surrexit, atque in ecclesiam ingressus, pronus coram altare, cum lacrymis Dominum pro se et pro circumstante eum oravit populo. Corpus vero Christi et sanguinem communicando turbisque se circumdantibus praedicando, oculis in coelum elevatis, tremulisque manibus quatiente febre atque senectute extensis, suos devota mente benedixit discipulos, dicens: »Immensam omnipotentis Domini precor clementiam ut vos, filioli mei, in regno Dei merear videre felices.« His vero omnibus in eodem die rite peractis, ad suum iterum reversus est lectulum, atque in eodem jacens toto corpore solito more extenso, vultuque sereno, anima sui sancti confessoris angelorum agminibus circumdata ad [Col. 1187B] omnipotentem egressa est Dominum [(108) 1Kb] . Hi vero, qui in eadem hora in ea domo praesentes fuerunt, testati sunt quod talis eorum nares et ora intravit odor, quasi illa domus omnibus aromatibus fuisset plena, sicut saepe in aliorum sanctorum exitu contigit: Pretiosa est enim in conspectu Domini mors sanctorum ejus (Psal. CXV, 15).

13. Praedictus vero venerabilis abbas Bertinus, divina sibi gratia revelante, statim ad locum ubi venerabilis senex obiit cum suis pergendo monachis, sacrum B. Audomari corpus cum psalmis et hymnis et canticis ad locum sepulturae deduxit, eumque in praedicta ecclesia quam ille B. pontifex in Sithiu aedificavit cum immenso circumstantis populi sepelierunt luctu [(109) 1Kb] . Sanctus enim Audomarus [Col. 1187C] beato praedixit Bertino cunctisque fratribus tempore illo Domino in Sithiu servientibus, ut quando ei mors incerta extremae contigisset horae, in praedicto loco suum sepelirent corpusculum. Parvo igitur temporis intervallo, postquam corpus venerabilis viri in praedicto loco fuit sepultum, juxta sepulcrum ejus expendente desuper lampade, divino lumine repleta, per prolixa annorum spatia lucifluum stillabat oleum. In hoc vero divinam clementiam diligenter intuentibus apparet quantam in conspectu aeterni regis beatus suus confessor Audomarus gloriam habet, cum juxta suum venerabile sepulcrum gloriosa saepe hucusque ostendit signa. Multi enim variis languoribus fatigati, cum ad B. Audomari tumulum perveniunt, divina largiente [Col. 1187D] gratia, subitam recipiunt sanitatem. Omnipotens enim Dominus non solum gloriosas per suos famulos perficit virtutes dum hac utuntur vita, sed post felicem eorum obitum, signis ac virtutibus in diversis mundi partibus eos glorificare non cessat, sicut per praedictum agium suum confessorem Audomarum multas post obitum suum fecit virtutes, [Col. 1188A] quas, favente Domino, subsequente narrabimus sermone.

14. Parvo igitur post B. Audomari obitum spatio transacto, quidam vir avaritiae aestibus accensus, pravisque (ut fertur) moribus plenus ad suum accessit compatrem, postulans ab eo ut unum sibi argenteum usque ad statutum tempus accommodaret solidum, per suam etiam subdolam testando fidem quod statuto ad eum tempore iterum redditurus esset. Alter vero simplici animo suum credendo compatrem, argentum callido precanti praestitit amico. Paucis vero transactis statuto ad eum venit tempore dicens: »Redde mihi meum quod tibi accommodavi argentum; statutum enim tempus tuae promissionis advenit.« Tunc fallax amicus torvis [Col. 1188B] eum intuens oculis, asperisque cum eo loquendo verbis, audaci animo juravit negando quod nunquam ab eo ullum accepisset scriptulum. Tunc ille qui praedictum accommodavit solidum, recta respondit ratione dicens: »Pergamus simul usque ad B. confessoris Christi Audomari venerabile sepulcrum, ut tu mihi ibidem per gloriosa ejusdem pontificis merita jurando confirmes quod hic negare conaris.« Tunc ille miser mortalis, lucri amore caecatus et a principe mendacii diabolo etiam confortatus, qui mendax fuit ab initio et in veritate non stetit, vesano animo ad B. Audomari iturus basilicam iter arripuit, paratus etiam in sua perseverando nequitia perjurium perficere. Tunc ambo asperis inter se loquentes verbis, per unam commeando viam ad venerabilem [Col. 1188C] B. Audomari basilicam, eam cernendo approximabant. Tunc ille qui solidum requirebat, ad suum ait compatrem: »Quid nobis est necesse ad B. Audomari propius accedere basilicam? Deus enim ubique praesens est, jura mihi in isto loco in quo stamus, per B. Audomari merita, quod accommodatum a me non accepisti solidum.« Tunc ille iniquus extendens manus, linguamque ad proferendum perjurium movens, oculosque ad basilicam B. Audomari elevans, subito ultione percussus divina pronus ad terram cecidit, oculique in eodem crepuerunt momento: et posthaec duobus tamen diebus vita sibi concessa, ad terrendos videlicet alios qui eum in tali angustia viderunt, die tertia miserrima defunctus est morte.

[Col. 1188D] 15. Est ergo aliud miraculum quod per B. Audomari merita factum fuisse non dubitatur, quodque usque ad praesentem diem, divina operante potentia, certis declaratur indiciis. Quadam forte die dum de Terwanensi urbe ad vicina pergeret loca, cumque meridianis diei horis parvum pausandi spatium suo voluisset indulgere corpusculo, sub quadam jacuit [Col. 1189A] arbore non longe a villa quae Orneacus vocatur. Dum vero vir venerabilis evigilasset, ligneam statim dolavit crucem, et eam in praedicta sub qua jacuit arbore fixit; in sequenti vero nocte in eodem loco in quo agius Christi confessor jacuit, immensum apparuit lumen, omnesque in illius loci circuitu habitantes, hoc videntes miraculum dicebant: »Hic [Col. 1190A] etiam locus idcirco tali nunc lumine fulget, quia ex B. Audomaro in praecedente die ibidem paulisper pausante fuit consecratus atque benedictus [(110) 2Kb] .« Et usque ad praesentem diem multi infirmi in eodem loco sanitatem recipiunt, largiente Domino nostro Jesu Christo, cui est honor et gloria cum Patre et Spiritu sancto per aeterna saecula. Amen.




[Col. 1189]
VITA S. OSWALDI EPISCOPI WIGORNIENSIS ET ARCHIEPISCOPI EBORACENSIS, Auctore anonymo incertae aetatis.
(MABILL. Acta SS. Bened. Saec. V, parte 1, pag. 727, ex Capgravio et Bollando.)





OBSERVATIONES PRAEVIAE.

[Col. 1189C] 1. Ex tribus illis, quos saepe laudavimus, eximiis Angliae episcopis, Dunstano, Ethelwoldo et Oswaldo, aliis duobus supervixit Oswaldus, nempe »quinque annis Dunstano, decem Ethelwoldo.« inquit Willelmus Malmesburiensis in lib. III, ubi de pontificibus Eboracensibus: tantamque sui admirationem Angliae praebuit, ut solus eos exhibere videretur, auctoritate illum, efficacia istum, ambos sanctimonia. Ejus Vitam scripsisse dicitur Senatus Bravonius, quem Wigorniensium monachorum praefectum sub annum 1170 floruisse ferunt. Sed alium quempiam auctorem antea id praestitisse constat; quos inter Fulcardus Sancti Bertini Sithiensis monachus, quem Guillelmus rex, teste Orderico Vitali in Historiae ecclesiasticae lib. II, circa annum 1108 Torneiae praeposuit. Hic affabilis et jocundus fuit, addit Ordericus, atque charitativus, grammaticae artis ac musicae peritissimus; unde pretiosa peritiae suae monumenta reliquit in Anglia futuris generationibus. [Col. 1189D] Nam plures tractatus memoria dignos edidit, et sancti Oswaldi Guigornensis episcopi, aliorumque sanctorum, quorum propago de Albione processit, delectabiles ad canendum historias suaviter composuit. Nescio an sit ejus haec scriptio, quam primus typis vulgavit Capgravius, Surius expolivit, Henschenius in nativum stylum restituit.

2. De monasterio Ramesiensi (Ramsey), cujus auctor Oswaldus, fundator dux Ailwinus, Aimoino Hehelguinus, multa leguntur in actis sancti Abbonis abbatis Floriacensis, et apud Willelmum in lib. IV De pontificibus Anglorum, ubi de episcopis Dorcestrensibus, atque in Monastico Anglicano a pag. 231, ubi Ailwini ducis genealogia profertur. Ethelstanus ejus pater, Semirex dictus, Glastoniae monachus factus est. Monachorum duodecim colonia Ramesiam deducta est anno 971 ex Westbiriensi [Col. 1190C] monasterio, quod itidem Oswaldo originem suam refert acceptam. Sed prae caeteris illustre fuit monasterium Sanctae Mariae ab eodem conditum apud Wigorniam, prope ecclesiam cathedralem, quae hac arte ad monachos facile transiit. Hinc Willelmus Malmesburiensis in lib. II De regibus, cap. 8: Sedem episcopalem Wigorniae, clericis non vi expulsis, sed arte sancta circumventis, replevit monachis regularibus. Expulerat antea regali jussione Ethelwoldus episcopus clericos de Wintonia, etc. Angliae reges tres una cum Dunstano coronavit. Eadgarum anno 973, Edwardum biennio post, atque Ethelredum anno 978.

3. De morte S. Oswaldi ista tradit Florentius Wigorniensis: Sanctus Oswaldus archiepiscopus indict. v, prid. Kal. Martii, feria secunda, transiens ex hac vita, regni coelestis gaudia conscendit, et Wigorniae in ecclesia sanctae Mariae, quam ipse a fundamentis construxerat, conquiescit. Hae notae [Col. 1190D] chronicae coincidunt in annum 992, qui bissextilis erat, ac proinde eo anno Februarius constabat diebus viginti novem, quorum extremus Oswaldi supremus fuit. Hunc annum ejus obitu insignem tradunt Anglicani scriptores, ex quibus corrigendum monasticum, in quo refertur ad annum sequentem. De sancto Oswaldo fit mentio in recentioribus Martyrologiis VII Kal. Martii. Molanus eumdem laudat ad diem 15 Octobris, et Thomas Maihewius, qui ea die de sancto Oswaldo se acturum promiserat, hunc diem ejus translationi attribuit. Verum prima ejus translatio facta est prid. Id. Maii, ut mox dicemus. Henschenius alium sanctum pro Oswaldo in diem 15 Octobris intrusum fuisse scribit.

4. Oswaldo in sedem Eboracensem successit venerabilis abbas Medeshamstedensis, id est Burghl Adulfus, qui et ipse, sicut praedecessor ejus sanctus, [Col. 1191A] Oswaldus, concedente rege Adelredo, Wigornensem episcopatum in manu sua habuit, teste Thoma Stubbio. Ipse duodecimo episcopatus sui anno, congregatis coepiscopis, abbatibus, multisque religiosis viris, sancti Oswaldi archiepiscopi ossa anno regis Adelredi XXV, indict. XV, VII [lege XVII] Kal. Maii, feria IV, e tumulo levavit, et in scrinio quod paraverat, honorifice collocavit; et non multo post, id est prid. Nonas Maii, ipse defunctus est, et in ecclesia Sanctae Mariae Wigorniae sepultus. Florentius Wigorniensis eadem habet ad annum 1002, quo haec elevatio facta est. Uterque exscripsit Simeonem Dunelmensem in lib. De gestis regum Anglorum. Ejusdem elevationis meminit Willelmus Malmesburiensis in episcopis Eboracensibus. Tunc, inquit, in ecclesia B. Mariae sepultus, post duodecim annos signis divinitus ostensis a terra elatus est. Quid sane miraculi sit, quod toto corpore in pulverem assumpto, stola sacerdotalis, qua fuerat amictus, corruptelae usque ad hanc diem [Col. 1191B] damnum non sentiat, Domini reservetur examini. Tum [Col. 1192A] de Aldulfo: Successit ei in utraque sede Aldulfus ex abbate Burchensi, sanctus, ut perhibent, vir et reverendus. Ipsi pro sanctitate ignoscitur quod contra regulas canonum duas sedes tenuerit, quod scilicet non hoc ambitione, sed necessitate fecerit. Wlstano non ita, qui sanctitate discrepabat et habitu. Hic in Malmesburiensem indignatur Godwinus sectae Anglicanae, quod Adulfum duarum ecclesiarum episcopum probet Willelmus, contra id Wlstano pro scelere imputet. At legitimam causam hujus discriminis affert, nempe in Adulfo sanctitatem ambitionis expertem, et necessitatem Ecclesiae; quae in Wlstano non inerant. Jacet Aldulfus Wigorniae, subdit Willelmus, etiam Floriacensi monasterio, pro copia xeniorum quibus Oswaldi munificentiam aemulari sategit, praedicandus. Lege acta S. Abbonis. Oswaldi stolam sacerdotalem purpuream, auro et gemmis ornatam, ac prisca pulchritudine fulgidam, in Beverlacensi ecclesia servatam suo tempore fuisse Thomas Stubbius [Col. 1192B] tradit.

[Col. 1191B] 1. Sanctus Oswaldus archiepiscopus, nobilissima progenie ortus, eleganti forma enituit. Hic, puer factus, pueriles ineptias devitare, et ad sanctitatis opera semetipsum informare coepit. Frater enim patris sui erat sanctus Odo, Cantuariensis archiepiscopus, discretione sublimis, moribus gravis, justitiae cultor, et omni actione sua circumspectus. Huic enim nepos suus Oswaldus doctrinis imbuendus, et bonis exemplis et moribus instruendus a parentibus commendatur. Saeculari demum scientia et Scriptura sacra ad plenum informatus, a S. Odone apud Wintoniam canonicus effectus, cum caeteri spreta institutione ordinis sui, desideria cordis sui sequerentur, [Col. 1191C] institutionem vitae canonicorum indefessus exsequebatur. Decanus itaque in brevi factus, maculatam senum vitam emendare, et pueriles eorum sensus studio disciplinae coelestis evacuare adhuc ipse juvenis curavit. Illi vero magis antiqua pravae consuetudinis itinera tenere volentes, nullo pacto illum in talibus se audituros affirmabant.

2. Quo intellecto, spreta saeculari pompa nec non divitiis, Floriacum, ubi corpus sancti Benedicti requiescit, pergere decrevit. Missis enim a sancto Odone commendatitiis litteris, et donis plurimis, juvenem dicto commendavit et facto. Idem vero sanctus Odo in juventute constitutus, mari transito habitum monasticum apud eumdem Floriacum susceperat. [Col. 1191D] Suscepto itaque habitu [(111) 1Kb] sacro, qui ab aliis doceri venerat, talem se exhibuit, ut satis in eo quod docerent, quod imitarentur haberent. Erat enim somno parcus, cibo sobrius, in loquendo discretus, in oratione assiduus. Quam patiens, humilis, benignus, mansuetus exstiterit et benevolus, ex sincera charitate, qua supra aestimationem humanam enituit, perpendi potest. Secretum [Col. 1192B] ab abbate in ecclesia accepit locum, in quo Deo familiarius adhaereret. Illic enim orationi, meditationi, contemplationi vitae perennis, ab aliorum inquietudine remotus, operam dare solitus, magnum humani generis hosti fomitem livoris et odii ministrabat.

3. Una nocte quadam, dum contemplationi et orationi vacaret, adfuit spiritus malignus, et sonos horrificos edens ut coepto desisteret, et segnius aut nullatenus talia attentaret, hominen Dei terrere moliebatur. At ille, fidei scuto protectus, non magis ad fremitum leonis vel sibilum serpentis, quam ab balatum ovis exterritus est. Harum et aliarum [Col. 1192C] bestiarum ei improbus ille voces ingessit; sed imperterritus cuncta cum suo Auctore derisit. Quod daemon advertens disparuit; sed in Angelum lucis e vestigio transfiguratus, eidem sancto apparuit. Sed vir Dei signo crucis se munivit, sciens exinde angelum lucis non irritandum; angelum autem tenebrarum eminus effugandum. Et factum est ita. Nam malignus tentator, viso crucis signaculo, velut fumus ab oculis ejus evanuit.

4. Audita tandem sancta conversatione nepotis sui Oswaldi, immensas omnipotenti Deo gratias egit sanctus Odo, et missis diversis muneribus abbati et monachis, pro suo nepote gratias exsolvit. Indicavit etiam illis se illius praesentia magnopere velle potiri; tum quia senio fessus mortem sibi propinquam [Col. 1192D] sciebat; tum quia regulari conversatione suae gentis viros per eum instituere disponebat. Quo audito, gravi moerore dejecti, non audentes tamen voluntati antistitis obviare [(112) 2Kb] , parent, et debito cum honore ad nutum praesulis dirigunt. Antequam tamen Cantuariam venire potuit, sanctus Odo debitum carnis humanae exsolvit. Praesidebat illis diebus Dorcestrensi [Col. 1193A] (113) 1Kb] Ecclesiae quidam Osketillus nomine, qui, audito nepotis sui Oswaldi adventu, benigne suscepit illum, et sincere dilexit, et sui secreti conscium fecit. Assumpto tandem ad archiepiscopatum Eboracensem Osketillo, sanctus Dunstanus Oswaldum regi Edgaro commendatum familiarem effecit, et jussu regis Wigorniensi [(114) 1Kb] ecclesiae praefecit.

5. Congregavit autem Oswaldus duodecim monachos in villa, nomine Westsbyri [(115) 1Kb] , quos frequenter visitare, monita salutis aeternae ministrare et consolari, et jejuniis, vigiliis et orationibus solebat operam dare.

6. Accidit etiam ut Ailwinus comes diurno ac laborioso cruciatu podagrae pedum suorum multis laboraret annis: et cum piscatorum quidam, nomine [Col. 1193B] Walgit, cum navicula sua aquam, Ramesmere nuncupatam, piscandi gratia ad usum domini sui comitis ingressus esset: et diu frustra laborans, nimio taedio fatigatus, tandem obdormire coepit; cui sanctus Benedictus apparens dixit: »Aurora cum surrexerit, tuum ejice tragum, et multitudini copiosae voti compos obviabis piscium. Captorum quoque piscium majorem, Haket, id est Lucium vocatum, Ailwino domino tuo mea ex parte offerens, dices ei ut, meam donationem benigne suscipiens, piae matri misericordiae Mariae, mihi, omnibusque sacris virginibus monasterium in hac insula monachorum sine dilatione studeat fabricare; scruteturque quomodo nocte in insula animalia sua incumbunt, et ubi taurum surgentem dextro pede [Col. 1193C] viderit, terram percutere, ibi aram erigere festinet: utque certius meis credat mandatis, hunc tuum tibi exteriorem incurvo digitum, quem et ipse, mox a nexu podagrae solutus, tibi erigat reparandum. Evigilans autem copiosam piscium multitudinem conclusit, majoremque domino suo ex parte sancti obtulit, quae viderat et audierat replicans; ut digitum suum incurvatum erigat obnixe rogavit. Tunc Ailwinus digitum viri manui haerentem erexit, et ad insulam ut potuit properavit. Cumque in insulam ingressus a suo morbo perfecte curatus fuisset, taurus de medio animalium exsurgens, terram pede percutiendo [Col. 1194A] locum altaris construendi divinitus significavit. Comes ergo Deum laudans, confestim truncatis lignis capellam ibi construxit. Non multo vero post, comite Ailwino [(116) 1Kb] amplas possessiones concedente, S. Oswaldus infra quinquennium aedificavit insigne ibidem monasterium, et anno Domini nongentesimo septuagesimo quarto solemniter dedicavit, Ednothum monachum abbatem constituit.

7. Per idem tempus auctoritate Joannis papae Dunstanus archiepiscopus coacto generali concilio [(117) 1Kb] statuit et decreto firmavit ut omnes canonici, presbyteri, diaconi, subdiaconi aut caste viverent, aut ecclesias quas tenebant dimitterent. Habebat autem regem Edgarum in hoc negotio fidelem adjutorem et firmum defensorem. Hujus enim decreti [Col. 1194B] exsecutio Oswaldo Wigorniensi episcopo et Ethelwoldo Wintoniensi episcopo commissa est. Beatus ergo Oswaldus septem monasteria in sua dioecesi, ejectis clericis insolenter viventibus, construxit, et monachos introduxit, et abbates eis praefecit.

8. Interea abbas Persorensis quem instituerat, nomine Fudbertus [(118) 1Kb] , morigeratus et fervens religionis monasticae zelator, scilicet in subditos, quod valde in eo reprehendebatur, nimiae et indiscretae severitatis fuit. Is ad extrema perductus, et huic vitae sublatus, et in feretro locatus, recepto spiritu, trepidantibus cunctis, erexit se dicens a beato Benedicto in visionem Dei se perductum fuisse, et Deum sua peccata meritis dilectoris sui Oswaldi indulsisse, atque ad intimandam sanctitatem [Col. 1194C] ejus se revixisse asseruit. Quo dicto conticuit, et accepto viatico Dominici corporis dimidium diem supervixit, et vitam obitu iterato finivit.

9. In aliis enim Angliae partibus insignes ecclesias ob praefixam causam clericis evacuavit, et eas viris monasticae religionis sublimavit, quorum haec nomina sunt: Ecclesia S. Albani, S. Etheldredae virginis in Hely, et ea quae apud Beamfledam constituta honorabilis habebatur. Instituit enim in ecclesia S. Albani Elfricum abbatem [(119) 1Kb] , qui ad archiepiscopatum Cantuariensem postea sublimatus fuit, in Ecclesia Elyensi Brithnotum abbatem, Beamfledensi [Col. 1195A] Ecclesiae Godmannum constituit abbatem. Monasteria quae aedificaverat circuire, verbo simul et opere, quae salutis erant paterno quodam affectu ministrare curavit.

10. Posuit quoque in monasterio Rameseiae Abbonem Floriacensem monachum, morum sanctitate praeclarum, litterarum scientia excellenter instructum, qui monachos doceret, scholas regeret, et in disciplina regulari et scientia litterali prodesset. Dunstani insuper hortatu passionem B. Edmundi regis et martyris idem Abbo laudabiliter scripsit. Postea Floriacum regressus et abbas effectus a monachis [(120) 1Kb] suis occiditur.

11. Cum autem monasterium in Wigornia infra [Col. 1195B] ipsam sedem episcopalem construere coepisset, in quo cum monachis conversaretur, non longe ab opere ipso quidam lapis quadrus jacebat ad operis fabricam omnino necessarius: quem cum artifices levare vellent, quasi radicitus terrae inhaesit, et nullo conatu moveri potuit. Stupor ingens omnes occupat, mandatur de negotio Patri Oswaldo: qui veniens, et multitudinem magnam circa lapidem casso labore sudantem aspiciens, miratus est et attonitus stans, Deumque silentio deprecans, aspexit in lapide illo Aethiopem quemdam sedere, et obscenis motibus laborantes subsannando deridere. Et statim contra daemonem signum crucis intorsit, et territum illum fuga sibi consulere compulit. At lapis quem octoginta movere nequibant, a paucis hominibus [Col. 1195C] facillime levatus in opere collocatur. Perfecta itaque ecclesia in honore B. Mariae, et congregatis ibidem quibusdam monachis, clerici in sede episcopali nonnulli, spreto saeculo monasticum habitum susceperunt: et ab ecclesia B. Petri ad ecclesiam B. Mariae a clericis ad monachos episcopalis sedes translata est.

12. Mortuo Eboracensi archiepiscopo [(121) 1Kb] , cogentibus rege Edgaro et sancto Dunstano, omniumque clericorum assensu, ad archiepiscopatum assumptus est. Et ne monachi quos instituerat, aliqua, ultra quam ferre valerent, tentatione concuterentur, si pastorali cura destituti non haberent quo niterentur, auctoritate S. Dunstani episcopatus Wigorniensis curam una cum archiepiscopatu [(122) 1Kb] sollicite [Col. 1195D] rexit.

13. Cum autem monachi Rameseiae, episcopo Oswaldo in ripa stante, aquam navigio transire vellent, navis nimis onerata mergi coepit. Turbati monachi, et mori metuentes opem sancti pontificis implorabant. Quod videns sanctus signum crucis edidit, et navis ab aquarum profunditate emergens, [Col. 1196A] quasi nihil oneris ferret, ad ripam prospero lapsu evecta est.

14. Cum enim nuntiaretur ei quemdam monachum Eliensem ab opere ecclesiae praecipitatum subita morte occubuisse, vehementi moerore turbatur; noverat illum non usquequaque vitam duxisse felicem. Convocatis autem Rameseiae monachis rei eventum retulit, et ut pro anima defuncti Dominum studiosius orarent, admonuit. Vigiliis igitur vacant, psalmis et lacrymis, et ad januam misericordiae Redemptoris pulsant: et ecce nocte quadam episcopo orationibus insistenti idem defunctus visibiliter apparuit, et percontatus quis esset, illum se esse pro quo Deum rogaverat respondit. At ille respirans: » Qualiter, inquit, frater, tibi fuit, vel qualiter nunc [Col. 1196B] est?---Hactenus, ait, valde male, nunc autem valde bene. Tuis quippe meritis et precibus a poenis quibus cruciabar per angelum suum me die hesterna eripuit Dominus. Quod et tibi insinuando veni gratias agere, et, quoniam gratiosus pro hoc et aliis jure debeas Deo existere merito, insinuare.« Quo dicto non comparuit.

15. Dioecesim suam opportunis temporibus peragrans, quidquid elicere poterat in moribus suorum oculos summi Dei offendere, paterna castigatione corripere atque corrigere satagebat. Haec agentem contigit vice quadam venisse Ripum, ubi beatus quondam Wilfridus [(123) 1Kb] nobili constructo monasterio meruit sepeliri. Locus tamen ille a barbaris olim magna ex parte dirutus, latibulis tamen ferarum [Col. 1196C] fuit accommodus. Illic enim pervigil in orationibus noctu persistens, divina revelatione didicit ipso loco sanctorum corpora condita esse: quae investigans cum nominibus singulorum procul dubio inveniret. Facto autem mane cum terram foderent, sanctorum corpora cum tabula haec cominente reperta sunt: Hic requiescit sanctus Wilfridus antistes Eboracensis, et reverendi abbates Tilbertus, Botwinus, Albertus, Sigredus atque Wildenus. Reliquias autem repertas interim loco apto collocavit. Postmodum vero corpus sancti Wilfridi [(124) 1Kb] in feretro decenter aptato cum reverentia condidit, utpote quem magno Wilfrido illius loci fundatori consanguinitate junctum noverat. Corpus namque majoris Wilfridi a S. Odone Cantuariensi archiepiscopo [Col. 1196D] dudum translatum fuerat. Locatis itaque in feretro reliquiis, Wigorniam cum magno honore transmisit.

16. Vir quidam potens valida febre correptus, per nuntium viro Dei se infirmari insinuavit. At ille benedicens panem, eique transmittens, ut cum fide sanitatis consequendae comederet jussit. Quod [Col. 1197A] cum fecisset, perfecte saluti se restitutum sensit. Sedens autem ad mensam episcopus et panem benedicens, et considentibus distribuens, forte micas decidentes sorex superveniens avido morsu colligere coepit, et statim suffocatus periit, et quod in ore voraverat, nullatenus evomere quibat. Et ne suae laudi quivis hoc ascriberet, exanimem bestiam a conspectu intuentium abjici vir sanctus jussit.

17. Monachus quidam post balneum, in loco ubi episcopus frequentius sedere consueverat, somnum capere coepit. Et ecce astant illic plures spiritus teterrimi, et ab eo districta examinatione perquirunt, cur in loco tanti pontificis quiescere non timeret; ipsum invadunt, torquent, laniant, hac et illac trahunt; ab imo sursum rapientes, desursum [Col. 1197B] ad ima dejicientes, horrido tandem clamore vociferans, quid sibi contigerat, omnibus palam enarravit.

18. Singulis diebus, praeter alios, quos quotidie innumeros alebat, duodecim pauperum pedes abluere, deosculando crine et linteo tergere, manibus aquam fundere, denarios praebere, cibum et potum apposita mensa ministrare, in Pascha vestibus novis indutos, per aliquot dies in curia sua secum habere consuevit. Nulla eum infirmitas corporis ab istis retardabat; sed quo se corpore sentiebat debiliorem, eo sibi ad serviendum eis vim validiorem ingessit.

19. Die quadam cum suis oratorium egressus, et sub aere stans, acies oculorum coelo intentissime fixit, Christum ad quem anhelabat pio corde et [Col. 1197C] ore intentius orans. Nec erecta lumina, ut fit, cito deflexit; sed quasi aliquid novi ac delectabile contemplaretur, ubi ea fixerat, diutissime fixa tenebat. Sciscitatus autem quid vidisset, ait: »Considero quo tendo, et cras, vobis et me tacente, res ipsa notabit. Salus etenim aeterna, pro qua huc usque laboravi in terra, instat, nec ante transibit crastina dies, quam me in eam Dominus meus, sicut pollicitus est, introducat.« Et regressus in oratorium, convocatis fratribus, hortatur eos impendere sibi ministerium sacrae unctionis [(125) 1Kb] cum viatico Dominici corporis.

20. Nocte sequenti, languoris sui oblitus, ecclesiam intrans officium explevit, et residuum noctis spatium divinis laudibus expendit. Mane autem [Col. 1197D] solito more, linteo praecinctus pedes pauperum lavit, et osculans eos et tergens, quindecim psalmis, quos inter ipsum ministerium psallere solebat, decantatis, subjunxit: Gloria Patri et Filio et Spiritui sancto. Et cum pauperes solitas gratias assurgentes exsolvissent, ipse dicendo et Spiritui sancto, ante pauperum pedes in manus Christi spiritum [(126) 1Kb] emisit Cumque ad ecclesiam quam erexerat deferretur [Col. 1198A] corpus ejus, nivea columba de coelo descendens, expansis alis lento volatu protegere corpus antistitis visa est. Igneam quoque sphaeram instar scuti de coelo lapsam super feretrum intuebantur. Deposito autem coram altari corpore sancto, visio quae apparuit quasi locum designans sepulturae, in australem ecclesiae plagam prope altare divertit, et ab oculis intuentium evanuit. Ailwinus [(127) 1Kb] vero comes post obitum sancti viri nimia cordis angustia et dolore pressus, universae carnis viam ingrediens Rameseiae coenobio sepultus est.

21. Cum autem S. Oswaldus in juventute sua in coenobio Floriacensi vitam monasticam in omni duceret sanctitate, juxta locum in quo orare solebat, erat crypta quaedam, prae foribus cujus duodecim [Col. 1198B] pauperes conversantes, quotidianum victum a ministerio percipiebant, de quibus viro Dei sacras hostias offerenti unus ministrare solebat. Quadam enim die dum sanctus post Evangelium oculis in coelum erectis orationem praemitteret, vidit minister ejus reverendi vultus personam candidissimum panem, sed quantitate modicum, inter manus, quas usque ad caput suum porrectas habebat, digno cum honore tenentem: et licet nimio terrore perterritus obstupuisset, sustinuit tamen, nec subitam arripere fugam voluit. Verum cum eumdem panem secundum sacerdotis in missa processum paulatim crescere ac insolitae magnitudinis crescendo fieri conspexit; ultra residere non ausus, extra ostium fuga lapsus est. Remansit itaque presbyter solus, et qui videbatur [Col. 1198C] in dextra stans angelus ejus. Minister vero per vices ostio caput ingerebat, et quid circa altare gereretur, trepidus explorabat. Cumque Dei servus, Per omnia saecula saeculorum, et alia diceret, nec ullatenus respondere auderet, audivit angelum ad singula respondentem et obsequium ei deferentem. Peracta autem missa minister introspiciens, et angelum non videns, trepidus ad virum Dei accessit, et causam fugae suae ei exposuit, sciscitans ab eo utrum et ipse angelum vidisset. At ille: »Bene, inquit, vidi et quae dicis audivi; sed benedictum sit nomen Dei omnipotentis; quia, licet a te sim relictus, in sacro tamen Dei mysterio non sum ab eo desertus.« Interdixit enim ei modis quibus potuit, ne, [Col. 1198D] dum viveret, cuiquam rem illam innotesceret. Obiit autem S. Oswaldus anno gratiae nongentesimo nonagesimo secundo, et episcopatus sui trigesimo [(128) 1Kb] , pridie Kalendas Martii.

22. Post obitum vero ejus anno duodecimo, Aldulfus [(129) 1Kb] Eboracensis archiepiscopus revelatione divina admonitus Wigorniam, ubi S. Oswaldus sepulturam elegerat, properans, ossa sancti antistitis de terra levavit, et in scrinio cum maximo honore [Col. 1199A] collocavit. Aqua vero cum qua ossa lavata sunt, caecis visum, surdis auditum, claudis gressum, et quibuscunque debilibus sanitatem restituit. Vestimenta enim omnia integra et illibata in sepulcro odore suavissimo fragrantia reperta sunt.

23. Monachus quidam Rameseiae cancri ulcere in maxilla ita percussus erat, ut consumpta cute et carne nuda mandibula, nudi dentes cum gingivis apparerent. Hic in festo S. Oswaldi de scypho, in quo idem sanctus bibere solebat, cum magna devotione et fide bibens, et sumpto potu vas vacuum tabescenti maxillae statim apposuit, et strictius junxit; et amoto post modicum a maxilla vasculo ita totius morbi sanies atque putredo vasi adhaesit, ut redintegrata a languore maxilla nullum praeteriti mali [Col. 1199B] indicium deprehendi posset in illa. In testimonium autem tanti miraculi et virtutis Dei, maxilla illa paulo semper rubicundior erat altera.

24. Quidam mutus ab infantia in quadam S. Oswaldi festivitate vidit quemdam sibi ignotum reverendi vultus hominem, decora canitie fulgidum, sacerdotali veste amictum, baculum manu gestantem, quasi a loco sepulcri sancti episcopi ad se properantem: cui coram se transeunti dum caput humiliter inclinaret, ipse levato baculo eum in collo percussit et disparuit. Ad quem ictum ille territus, illico magna coagulati sanguinis massa ex ore illius in terram cadente, clamare coepit: »Succurrite, quaeso, succurrite, et ne sanguine meo ecclesia Domini [Col. 1199C] violetur, hinc me festinanter ejicite.« Eductus [Col. 1200A] extra ecclesiam ubertim sanguinem emisit, et modum suae curationis circumstantes edocuit.

25. Voraci flamma urbem Wigorniae vice quadam conflagrante, mox ut ad feretrum sancti flamma accessit, ignis elanguit, nec ulterius aliquid assumpturus in se defecit. Stabat enim pauperis cujusdam domus arundine tecta, a sui medio integra et sana altera ejus medietate, quasi ad perpendiculum a summo usque in terram conflagrata.

26. Alio in tempore memorata ardente urbe, cum monachi feretrum sancti ad villam deferrent, occurrit quidam qui nuper domum pulchram aedificaverat, et exclamans dixit: »O sancte Pater et pastor Oswalde, ecce domum meam voracibus flammis obnoxiam tibi dono, et jure perpetuo possidendam sub [Col. 1200B] tuo dominio pono; tu eam, si placet, a praesenti periculo liberare digneris.« Introducto itaque in domum illam feretro ex domo vicina igne penitus consumpta, aula Patri Oswaldo commendata nec ab igne contingi potuit, nec ullum vestigium ignis in ea resedit.

27. Saeva pestilentia Wigorniensem provinciam vice quadam depopulans, viros ac mulieres, juvenes et parvulos interitu repentino involvit. Ambulantes quandoque aut stantes subito cadebant, et impoenitentes inconfessi exspirabant. Monachi vero cum feretro sancti antistitis per circuitum urbis litanias cantantes pro salute populi devote supplicabant: et ecce confestim pestilentia tota non solum Wigorniam penitus reliquit, sed et villas circumjacentes, de quibus [Col. 1200C] incolae opem sancti implorantes advenerant.





ANNO DOMINI MLXXXI.
EUSEBIUS BRUNO ANDEGAVENSIS EPISCOPUS.




[Col. 1199]
NOTITIA HISTORICA IN BRUNONEM.
(Gallia christiana, vet. ed. tom. II, col. 126.)

[Col. 1199C] Eusebius Bruno suffectus est Andegavensis Ecclesiae pontifex anno 1047, VI Decemb. ex Chronic. Vindocin., quo anno aedem B. Martini de Bello Prato consecrat, ut aiunt tabulae S. Laudi. Concilio Remensi interfuit 1149, tuncque donationi ecclesiae Omnium Sanctorum a Goffrido Martello monachis Vindocinensibus factae subscripsit: circiter vero an. 1033 transegit cum abbate Frederico Salmusiensi, pro ecclesiis territorii S. Florentii veteris; paulo post astitit inaugurationi basilicae S. Joannis Angeriacensis in Santonibus 1058, nominaturque in charta Goffridi comitis qua cessit Majori monasterio montem Hidulphi 1059. Anno 1062 II Nonas Aprilis dicavit monasterium novum Andegavi, et in notitia Vindocinensis abbatiae S. Trinitatis de ecclesia Vetuli Campi data apud Credonum castrum 1067, pontificatus sui designat annum decimum nonum: [Col. 1200C] chirographo postea firmavit 1074, mense Augusto, membranam Vindocinensis abbatiae, et 1077 instrumentum Goffridi comitis scriptum apud Calmontem pro ecclesia collegiata Fayae: hoc eodem anno pactum iniit cum monachis S. Albini de pensionibus ecclesiarum quae ab ipsis pendebant. Idem Eusebius aedem B. Mauritii per B. Castriguntherii dominum manu laica possessam redemit, ac tulit sententiam inter Gofridum cantorem et Marbodum scholasticum ecclesiae Andegavensis, postea Redonensem praesulem, 1081, quo anno diem ultimum clausit 27 Aug., ut notat Chronicon Vindocinense et charta S. Martini Turonensis fidelem Dei virum clericalis ordinis amicum appellat. Iste Eusebius fuit notatus pravae opinionis de sacramento altaris, qua etiam infamatus hoc tempore haeresiarcha Berengarius, archidiaconus Andegavensis et archiclavis, qui adolescens [Col. 1201A] Fulberti praesulis doctissimi auditor in academia Carnotensi, in errorem lapsus, negabat veritatem corporis Christi in Eucharistia, affirmare ausus umbram et figuram esse tantum corporis Dominici, quod liberius ut promulgaret, aiunt Brunonem Andegavensem antistitem in suum errorem perduxisse. Damnatus ergo in synodis Romana, Vercellensi, et Turonensi ubi haeresim juravit, rursus eam propugnare arroganter molitus est, ac toties relapsus, poenitens tandem eam abjuravit. Anno 1060 de eo sic chronicon Turonense; »Clarebat Berengarius grammaticus Andegavensis archidiaconus et thesaurarius, necnon magister scholarum et camerarius S. Martini, in grammatica et philosophia clarissimus et in neomantia peritissimus, a Roma discedens Turonis venit, ibique in insula quae S. Cosmae dicitur, saeculi pompis abrenuntians, fide per viginti octo annos assidue Domino militavit, aliique plures canonici B. Martini [Col. 1201B] sancto Spiritu, nec non salutari ejus admonitione mutatis vestibus, sese ad illam insulam contulerunt.« Tandem mortuus est die Epiphaniae nonagenarius 1088, ac Turonis in claustro S. Martini parte laeva sepultus cui epitaphium scripsit Hildebertus postea episcopus Cenomanensis, magnae eruditionis et sanctitatis inter praesules Gallicanos, laudatus etiam hocce enconomio a Baldrico Burguliensi abbate in carminibus historicis.

Tota Latinorum fucundia marcida floret,
Dum Berengario Turoni viguere magistro.
Porro Latinorum facundia florida marcet,
Invida sors Turonis ubi tantum lumen ademit
Clauditur in Jano tibi, doctor, janua vitae,
Vel magis in Jano patuit tibi janua vitae.
[Col. 1202A] En tua, magne senex, jacet hoc sub fornice gleba
Ad reditum propriae suspirans conditionis,
Promittatque licet veniam tibi spes meritorum,
Hanc tamen acceleret, lector, pia vota vovendo.

Eusebius igitur insimulatus affatu nimio Berengarii, ejus haeresi si non adhaesisse omnino, saltem indormiisse negligenter creditus est, donec pestilentissimam haeresim, quam exstinguere nascentem potuerat, epistola tandem ad haeresiarcham scripta tentavit abolere, et famam suam purgare; quam primus e membranis ms. eruit, et in publicum evulgavit dom. cl. Menardus Andegavensis. Lege notas eruditionis plenas Joannis Picardi ad librum sancti Anselmi Cantuariensis de sacramento altaris. Unde facile colliges deceptos fuisse eos qui epistolam contra Brunonem episcopum Andegavensem, et Berengarium tribuunt Durando episcopo Leodiensi; quae auctori suo legitimo restituenda est, Deoduino item episcopo Leodiensi, errore nato ex littera D singulari, [Col. 1202B] utriusque nominis initiali, quod non advertit Valerius Andreas in Bibliotheca Belgica, et Historiae ecclesiasticae parentem illustrissimum fugit, eam epistolam nomine Durandi ad annum Christi 1035 referentem, quae etiam habetur tom. III Bibliothecae Patrum, in qua auctores editi tom. VI, qui contra Berengarium scripserunt, Lanfrancus Cantuariensis, Adelmannus Brixiensis, Algerus Corbiensis et Guitmundus Aversanus; qua de re quoque consulendum est Sigeberti Chronicon ad ann. 1051. Legendus etiam Vincentius, lib. XXV, cap. 30, et ex eo sanctus Antoninus, tit. 16, cap. 1; Bellarminus, tom. II, lib. I De Eucharistia, cap. 1, et lib, III, cap. 8; Baron., anno 1088, ubi de morte Berengarii agitur, et de epitaphio seu epicedio quod Hildebertus amico Berengario apposuit.




[Col. 1201]
EUSEBII BRUNONIS EPISTOLA AD BERENGARIUM MAGISTRUM De sacramento Eucharistiae.
(Edidit Franciscus DE ROYE, antecessor Andegavensis, in libro cui titulus: Vita, Haeresis et Poenitentia Berengarii. Andegavi, 1656.)

[Col. 1201D] Fratri et sincerae dilectionis cultu amplectendo consacerdoti B. E. salutem.

Scripsistis ad vos pervenisse relatu credibilium testium Gaufridum Martini summa ope et praeconio publico ineptiae atque insaniae Lanfranci suffragari, et quibusdam interpositis obtestati estis, ut vos et ipsum sub judice audiri faciam, in libro B. Ambrosii De sacramentis. Super quod quid responsi, quidve consilii mihi vobis, quae (si dignaremini) habeam, patienter aequanimiterque advertite. Veritatis asserendae an famae quaerendae gratia, nescio, Deus scit, haec orta motaque quaestio, postquam Romani orbis maximam pene partem peragravit, ad ultimum nos cum infami longinquorum et vicinorum redargutione acerrime pulsavit. Contra quod, quamvis humili hebetique meo sed et doctorum et me meliorum [Col. 1202D] consilio tale responsionis elegi temperamentum quod a veritatis tramite nullo erroris diverticulo deviaret, et universalis Ecclesiae sublimioribus et dignitate et eruditione personis, super hac re commotis offensionis scandalum jure incutere minime deberet, quod et simpliciores fide attingere inevitabiliter oporteret, et eruditiores quosque fastu aliquo transcendere non liceret. Quod quidem relictis turbulentis disputationum rivulis de ipso veritatis fonte sincerissima abundantia perfluenti, et singulari singularitate salubri, et nobis ipsis necessarium ducimus haurire, et omnibus quibus placeret nobiscum proponere, quod est: Dominus Jesus pridie quam pateretur, accipiens panem in sanctas ac venerabiles manus suas, elevatis oculis in coelum, benedixit, fregit, dedit discipulis, dicens: Accipite et manducate [Col. 1203A] ex hoc omnes: hoc est enim corpus meum. Simili modo accipiens praeclarum calicem, item gratias agens benedixit, deditque discipulis suis, dicens: Accipite et bibite ex eo omnes; hic est enim calix sanguinis mei, novi et aeterni testamenti, mysterium fidei, quod pro vobis et pro multis effundetur in remissionem peccatorum. Haec quotiescunque feceritis in mei memoriam facietis. Hujus verbi, per quod omnia facta sunt, virtute et effectu panem post consecrantis in haec verba sacerdotis sacrationem, verum corpus Christi, et vinum eodem modo verum sanguinem esse credimus et confitemur. Quod si quis hoc qualiter fieri possit inquirat, non ei secundum naturae ordinem, sed secundum Dei omnipotentiam respondemus: Et hoc et omnia [Col. 1203B] quaecunque voluit fecit Deus in coelo et in terra, in mari et in omnibus abyssis. Neque enim qualiter secundum naturae ordinem Verbum Deus, in principio apud Deum, de Spiritu sancto et Virgine concipi, et quomodo post resurrectionem verum corpus Domini Jesu ad discipulos clausis januis intromitti et palpari potuit, quaelibet verborum affluentia disserere potest, et tamen secundum Dei omnipotentiam in veritate facta esse firmissime et fidelissime credi necessarium est. Si vero aliquis qui de hac re Patres doctoresque nostri senserint quidve scriptum reliquerint a nobis requisierit, ad eorum libros, si ad hoc idoneus est, eum mittimus, ut quid ibi invenerit diligenter legat, pure intelligat, et quod accommodatius evangelicae veritati senserit, cum gratiarum [Col. 1203C] actione et studio fraternae concordiae sibi eligat. Porro nos non Patrum scripta contemnentes, sed nec illa qua Evangelium legentes (neque enim ipsi viventes et scribentes hoc voluerunt et in suis opusculis ne id fieret voluerunt) eorum sententiis, salva quae eis debetur reverentia in tantae rei disceptatione abstinemus, ne si Patrum sensa aut aliquo eventu depravata, [Col. 1204A] aut a nobis non bene intellecta, aut non plene inquisita inconvenienter protulerimus, scandalum illud, quod tantopere fugimus, incurramus, et cum unus de pusillis Christi scandalizator mole asinaria ad collum suspendio et in profundum maris praecipitio judicetur dignus, nos totius Ecclesiae scandalum jure meritoque exhorrescimus, nec timere ob hoc nos frustra periclitari dissimulamus, cum salubriter et cum quiete pacis Christianae contenti vivere possimus sacrosanctorum illorum verborum Christi, quae superius posita sunt, simplici compendio et sufficienti sanctae fidei firmitate, quantum nos sentimus et multos nobis satis superiores viros sentire cognoscimus. Hoc consilio querimonia, quae in praesentia Domini Geraldi, tunc legati apud [Col. 1204B] Turonum, emersit, sedata est. Hoc consilio eodem tumultus qui in audientia domini Eldebrarini in eadem civitate efferbuit sopitus est; hac veridica confessione exactioni principis hujus nostri, in capellula cujus in vestra epistola mentionem fecistis, satisfactum est, et rediviva pestis, quae nescio quorum improbitate exagitata caput extulerat, domini Bisonticensis archiepiscopi et eruditorum qui adfuerunt auctoritate calcata est. Ac nullam aliam de hac re disputationem vel controversiam, nec accusatores, nec defensores, nec testes, nec judices, nec causidicos, nec auditores, me quaerere, procurare, congregare aliquando sciatis. Omnibus vero pro hac re, me volente, quod si parum [Col. 1204C] est, quamvis parvipendatur, contradicente conventum publicum aggregare volentibus, consensum non tribuam, confluentibus humilitatis meae personam subtraham, confligentibus audientiam, perseverantibus communionem, est enim causa ter provinciae nostrae judicio terminata, quarto sedis apostolicae synodi sententia exstincta. Valete E. [(1) 2Kb] .




ANNO DOMINI MLXXXII.
GEBUINUS LUGDUNENSIS ARCHIEPISCOPUS.




[Col. 1205]
NOTITIA HISTORICA.
(Ex Gallia Christiana, nov. edit., tom. IV.)

[Col. 1205A] Gebuinus, qui et Gibuinus, imo et Geboinus dictus est, ac successu temporis mutata prima nominis littera in J. ejusdem soni, Jebuinus appellatus est, ut videre est in antiquo Lugdunensium praesulum indice relato in antiquitatibus insulae Barbarae. Denique per apocopen unius litterae Jubinus nuncupatus, ut videre est in Missalibus, Breviariisque ad usum Lugdunensis Ecclesiae, ex hoc vero postremo nomine manavit Gallicum saint Jubin quo a vulgo designatur. Fuit Hugonis III comitis Divionensis filius, fuit et postea Lingonensis archidiaconus. Ejus ad episcopatum electionem sic refert Chronicon Virdunense: »In synodo Heduensi quam anno 1077 tenuit Hugo Diensis episcopus et legatus apostolicus, [Col. 1205B] quinta die, quia Lugdunensis sedes, Humberto Simoniaco expulso et in locis Jurensibus monacho facto, vacabat antistite, totius concilii assensu electus Gebuinus archidiaconus, vir morum probitate venustus. Id aegre tulit Lingonensis praesul, conquestus quod Patres dextrum sibi oculum eruissent, cui suum abstulissent archidiaconum, virum in ecclesiasticis et saecularibus negotiis pernecessarium, in quo suum ipsius consilium, totiusque dioecesis solatium residebat: sed praevaluit concors sententia concilii, quia sic erat praefinitum et placitum in oculis Domini. Nec mora, uno die, id est Dominico XV Kal. Octobr., Heduae summa omnium exsultatione et tripudio a legato consecratus est. Nec id tantum, sed statim pallium pro eo postulavit Hugo, his verbis: [Col. 1205C] »Summopere poscimus ut per dominum Valentinum episcopum pallium nobis mittatis ad confirmandam ordinationem religiosissimi Lugdunensis Ecclesiae archiepiscopi contra oblatrantes haereticos, et de regis indignatione adversus ordinationem Dei carnaliter gloriantes; ipse enim postpositis omnibus incommodis et periculis penuriae atque itineris sanctitatis vestrae conspectui devotissime se praesentaret, si Ecclesia illi commissa tandiu languida et pastoris solatio destituta, quoquo modo absentiam ejus sine magno detrimento pati potuisset. Valentino episcopo praecipite . . . . . quatenus circa festum sancti Joannis Baptistae, prout nos cum eo condiximus, ecclesia sua ad celebrandum officium illum accipiat, quia valde opportunus videtur ad oppugnandam [Col. 1206A] provincialium arrogantiam.« Nihil negavit pontifex, tot praeclaris novi antistitis dotibus commotus.

Anno 1078 memoratur in charta Widelini Forensis comitis Saviniacensi coenobio nonnulla concedentis; sic enim in ea temporis nota inscribitur: »Domino Henrico IV Augusto bellum cum Rodulpho rege gerente, sanctoque papa Hildebrando in apostolico solio residente, atque archiepiscopatu Lugdunensi sub regimine domini Gebuini quiescente: domino etiam Dalmatio Saviniensis baculum tenente . . . . . mense Maio feria 2, et XV (die) anno Domini 1078, indict. I concurrente VI, epacta IV.« Eodem anno seu potius sequenti juxta hodiernum [Col. 1206B] anni inchoandi modum, Petrus Albanensis episcopus, Romanae Ecclesiae cardinalis, et papae legatus in partibus Burgundiae, episcopo Matisconensi Landrico, et Gebuino archiepiscopo Lugdunensi significat se ex parte domni papae eos excommunicaturum, nisi a molestiis quas Cluniacensibus monachis inferunt, abstineant. »Actum Ansae apud S. Bernardum, VIII Februar., indict. II.« Circa hoc ipsum tempus Gebuinus videtur Romam cum nonnullis ex suis canonicis petiisse; id enim significat Gregorius epistola 36, lib. VI, ex qua patet tunc regularem, communem ac peculii expertem vitam duxisse cathedralis ecclesiae canonicos: enim vero cum a Landrico Matisconensi episcopo, facto ad hanc causam [Col. 1206C] pontificis cognitore anathemate perculsi fuissent, quia communia Ecclesiae bona inter se partiti fuerant, ut privatim viverint; cumque nonnulli Romam profecti fuissent ut et absolutionem et benedictionem impetrarent, hanc non tantum non concessit pontifex, imo apostolica auctoritate praecepit, ut qui sic acquisierant omnino dimitterent, volens ut nobilitatem, qua inter omnes Gallicanas Ecclesias Lugdunensis resplenduit in religionis exemplo, nunc quoque vigilanter custodiat; ut et gloriam quam hactenus prae caeteris illis habuit in dignitate, nunc augere incipiat in forma religionis. An. 1080. ab Hugone abbate Cluniacensi rogatus favit electioni Walterii Cabilonensis episcopi; Ecclesiae Saviniacensi dedit basilicam S. Mariae de Jo . . . . apud Lugdunum in [Col. 1207A] curia S. Nicetii, ipso pontifice ibi jacente in aegritudine. Certe calculo laboravit et acutos morbi illius paroxysmos tanta patientia pertulit, ut, in virtutis praemium illius curandi vim maximam habere praedicetur, et ea ratione a Lugdunensibus et finitimis invocetur. In veteri Lugdunensis Ecclesiae Martyrologio vitae ipsius terminus consignatur decimo octavo Aprilis. In Necrol. S. Benigni Divion. legitur: »XV Kal. Maii depositio D. Gibuini archiep. Lugdun.« Jacet in ecclesia S. Irenaei. Ejus tumulo superpositum est altare Deo sub ipsius nomine consecratum, et uti sanctus in sua Ecclesia colitur.

Ad annum ejus obitus quod spectat, in antiquis monumentis non exprimitur. Dominus de Lamure [Col. 1207B] ejus vitam ad annum usque 1087 exeuntem protendit, et protendendam probat ex veteri ms. coenobii Saviniacensis, in quo veteres illius tabulae continentur, et tres chartae referuntur, in quibus Gebuini adhuc viventis mentio fit annis 1086 et 1087. Prima continetur codicis folio 123 sub hoc titulo: De ecclesia S. Mariae de Diniciaco . . . et ecclesiam de Comiaco . . . nec non et capellam de Montelardo . . . Hoc donum laudavit archiepiscopus Gebuinus in choro Lugdunensis ecclesiae, teste Landrico Matisconensi episcopo, Bladino decano, etc. . . Actum in capitulo Saviniacensi sexto nonas Februarii, sexto et decimo quinto, indict. nona, epacta tertia, cyclo decimo nono, regnante Henrico in Burgundia. Scripta manu Stephani vicccancellarii anno Dom. 1086 secunda [Col. 1207C] exstat codicis citati fol. 122 quo Agna cum filiis suis dat S. Martino Saviniensi pro filio suo Lenchone quem tradit ordini monastico in eodem loco, dimidiam partem de ecclesia S. Joannis de Dnerna cum decimis et appendiciis suis. Actum pago Lugduni coenobio Saviniaco, laudante archiepiscopo Gebuino, mense Junio, feria quarta, luna quinta, regnante Philippo in Francia, Henrico in Burgundia, anno incarn. Domini millesimo octogesimo septimo, ind. decimo. Tertia jacet ibidem, eodemque fol. Ea S. Saviniensi Ecclesiae. . . . . ubi D. Iterius secundus abbas praeesse videtur, Ermengardis bona dat pro sua sepultura, ecclesiam S. Verani in Graziaco. Actum pago Lugdunensi, coenobio [Col. 1207D] Saviniacensi cum laude archiepiscopi Gebuini, anno Domini incarnationis millesimo octogesimo septimo, indict. septima, mense Junio, feria quarta, luna quinta, regnante Philippo rege in Francia, Henrico in Burgundia. Haec quidem validissima videntur, imo indubia, si bene exscripsit D. de Lamure; si autographa sunt instrumenta quae exhibet, non vero transsumpta. Haereo tamen, imo in contrariam sententiam, vi veritatis abreptus ire cogor non esse autographa quae refert instrumenta, vel inde probabilissimum sit quod cum innumeris aliis in uno eodemque codice continentur, quae nisi ab uno eodemque exscriptore exarari nequaquam potuerunt. Atque adeo vel oscitantia vel inscitia amanuensis error potuit irrepere; vel deluso exscriptoris aspectu [Col. 1208A] ebronicae notae corrumpi potuere; et corruptas reipsa fuisse inde patet, quod in chartis anni 1087, indictionem decimam altera, altera septimam cum eo anno conjungat. Inde iterum quod in prima dies assignetur sextus ante Nonas Februarii, qui talis nunquam exstitit hoc mense. Inde demum quod nec genuinum, nec intelligibile quod habet prima charta: Actum VI Februarii, sexto et decimo quinto. Aliunde vero, si quid in ejusmodi rebus historicis constare potest, Hugonem Gebuini locum ante annum 1087, imo et ante 1086 obtinuisse demonstratur. Argumenta referre necesse est; non quidem omnia sed praecipua.

Primum dicitur a S. Anselmo Lucensi episcopo, qui in epistola scripta Pontio, ex Casae Dei monacho, [Col. 1208B] abbati Fraxinensi, quam refert Mabillon, mentionem facit venerabilis Patris Hugonis Lugdunensis archiepiscopi, et ad cujus calcem jubet suo nomine salutari domnum Lugdunensem archiepiscopum. Cum ergo in ejusdem Anselmi Vita ab uno ex suae ecclesiae canonicis scripta, dicatur: Anno incarnationis Domini nostri J. C. 1086, episcopatus vero sui anno XIII, indict. IX, obdormivit in Domino XV Kal. Aprilis; constat ante hunc annum Lugduni praesulem fuisse Hugonem. Secundum suppeditat Gregorius VII papa; sic enim epist. 19, lib. IX, inscribit: »Gregorius episcopus, servus servorum Dei, dilecto in Christo fratri II. . . . Lugdunensi archiepiscopo II. . . .« Ille non potest alius esse ab Hugone Gebuini [Col. 1208C] successore, tum quia H prima est illius nominis littera; tum quia is cui scribit, Romanae sedis legatus erat, ut ex contecta patet, quam dignitatem nunquam habuit Gebuinus. Sed et epistola 32 ejusdem libri data est venerabili Lugdunensi archiepiscopo, ac simul sedis apostolicae legato, ut cuilibet eam legenti palam est. Porro constat obiisse Gregorium papam anno 1085, die 25 Maii. Ergo jam antea Lugdunensem sedem occupabat Hugo.

Tertium illudque invictum habemus ex Vita ejusdem Gregorii VII, ab auctore synchrono, Paulo scilicet Bernrediensi conscripta, in qua haec leguntur: Rogatus (Gregorius papa in extremis positus) ut in tanta fidelium perturbatione sibi successorem designaret . . . . . . trium edidit optionem, videlicet [Col. 1208D] Desiderii cardinalis et abbatis coenobii Cassinensis, atque reverendissimorum episcoporum Ottonis Ostiensis, et Hugonis Lugdunensis. Additurque: Verum quia . . . sua lustrans gubernacula procul aberat, suasit eligi vicinum Desiderium. Idem confirmatur ex Vita Desiderii, seu Victoris III, in qua haec leguntur: Anno Dom. incarnat. 1085, indict. VIII, Gregorius VII interrogatus ante diem tertium obitus sui ab episcopis et cardinalibus qui tunc una cum Desiderio praesentes erant, quid post suum obitum de Romanae sedis ordinatione juberet, respondit ut, si unquam aliquo modo possent, eumdem Desiderium ad hoc officium promoverent; si vero hunc nullatenus flectere ad ista valerent, aut archiepiscopum Lugdunensem Ugonem, aut Ottonem Ostiensem, [Col. 1209A] aut Lucensem episcopum, quem prius ex his habere possent, in papam eligere post obitum suum quantocius festinarent. Haec adeo clara sunt et expressa, ut ab iis recedere vix possibile videatur. Hinc Bollandiani [Col. 1210A] in append. ad diem 25 Maii tom. V ejusdem mensis part. I, pag. 1951, aiunt eum obiisse 1082, 16 Aprilis, vel, ut alii volunt, 17 Maii.




[Col. 1209]
GEBUINI LUGDUNENSIS ARCHIEPISCOPI EPISTOLA AD RODULPHUM TURONENSEM.
(Bibliotheca Patrum Lugdun., tom. XVI, pag. 768.)

[Col. 1209B] G. Lugdunensis Ecclesiae presbyter indignus eximio Patri et specialiter colendo + R. Turonicae sedis archiepiscopo cum grege sibi commisso aeternae beatitudinis gloriam.

O quam bona et quam sublimis est humilitas, quae potentes elatos de sede superbiae dejicit, et pauperes humiles de stercore erigit (Psal. CXII, 7)! Ipsius est enim tanta potestas, ut per ipsam de labore ad requiem, de morte ad vitam, de poenis ad gloriam transire debeamus. Ipsa est per quam fortes deprimuntur, humiles exaltantur, humilitate profecto Deus super omnia manens de forti armato nobiliter triumphavit, et de mundo, quem captivum tenebat, exclusit humilitas Dei, propter quod »exaltavit illum Deus, et dedit illi nomen, quod est super [Col. 1209C] omne nomen (Philipp. II, 9).« Hac itaque virtute vestram benignitatem plenam esse reperimus, cum sanctae meae Lugdunensi Ecclesiae more praedecessorum vestrorum tam humillima devotione, tam charitativa supplicatione humilitatis ac totius obedientiae obsequium reddere non dedignamini. Unde quatenus penset magnitudo vestrae discretionis, cum quanta dulcedine, cum quanto charitatis fervore humilitatem vestram diligamus, certi quod nos a vobis diligi scimus: quia Scriptura dicit: Amat anima amantem se. Praeterea sciat dilectio vestra quod cum tanta dulcedine vos amamus, ut si vestra postularet necessitas, qua dilectione Apostolus pro Galatis oculos dare profitetur, eadem nos oculos nostros pro vobis eruere, et pro vobis dare non dubitaremus. [Col. 1209D] Nam ubi humilitatem matri vestrae ostenditis, quid aliud hoc faciendo agitur, nisi ut vos ex debito [Col. 1210B] nostri, et nos ex charitate vestri efficiamur? Unde tanto magis ac magis vestra apud pium Redemptorem erit uberior, quanto magis humilitatem per quam cunctorum fratrum concordia, et sanctae universae Ecclesiae unitas custoditur, retinere studueritis. De charitate igitur vestra, sicut revera de charissimo amico confidentes, aures pietatis vestrae fiducialiter pulsare non dubitamus, procul dubio credentes quod minime patiamini nos contristari, maxime in tali re, unde anima vestra multum poterit adjuvari. Est enim vobis abbatia quaedam Sabiniacus nomine, locus ab antiquo nobilissimus, antiquam Deo gratias adhuc servans nobilitatem, qui suo jam diu est orbatus pastore, pro quo rogo ego, rogat Ecclesia Lugdunensis, pro quo huc ad [Col. 1210C] vos imploraturus venissem, nisi quod tot ac tantis infirmitatibus premor, ut non dicam me ad vos ire, sed respirare vix licet. Nunc igitur, quia praesentia corporali vobiscum esse nequeo, Spiritu autem vobiscum semper maneo, deprecor ut in uno spiritu congregati domnum + B., Majoris monasterii abbatem, cum multa dulcedine ex nostra parte et vestra, monendo, deprecando exoretis, quatenus mihi suo dilecto, et desolatis fratribus misericordiam suam poscentibus, consulere non differat. Mittat Patrem, mittat pastorem, qui cum tanta cautela gregem suum custodiat, ne antiquo hosti ex aliqua parte aditus pateat, per quem ad ipsum gregem unquam irrumpere valeat. Valete. Omnipotens Deus vitam vestram per multorum annorum curricula extendat, [Col. 1210D] et post longa tempora in coelestis vos patriae mensa suscipiat. Item valete, mandatis insistite.




ANNO DOMINI MLXXXII.
GALTERIUS COGNOMENTO SAVEYR MELDENSIS EPISCOPUS.




[Col. 1211]
NOTITIA HISTORICA.
(Ex Gallia christiana, nov. edit., tom. VIII; pag. 1608.)

[Col. 1211A] Galterius, dictus Saveyr, id est Sapiens, quod disposuerat Bernerus praedecessor, at morte praeventus adimplere nequiverat, fratribus coenobii Lacellensis duo altaria donavit in villis Lacella et Vaira IV Kalendas Aprilis 1045, Henrici regis anno XVI, cujus placito pro monachis S. Medardi adversus Robertum Cociacensem subscripsit anno 1047, ejusdemque diplomatibus pro cella sancti Aigulfi coenobio Sancti Petri Trecensis unienda, et pro canonicis Carnotensibus anno 1048. Eodem anno astitit concilio Silvanectensi, ubi restitutum et confirmatum Sancto Medardo Castellum de Vico. Ab Henrico rege cum Wascelino de Chalinaco missus fuit anno 1050 in Russiam, ut Annam, regis Gerisclonis filiam, peteret in uxorem Henrici ipsius [Col. 1211B] post prioris obitum, quod Russiae rex gratanter accepit. Detectioni corporum sanctorum martyrum Dionysii et sociorum ejus in aede Sandionysiana adfuit anno 1053. Sacro Philippi I regis anno 1059 interfuit, eodemque synodo Romanae, ubi definita querela monachorum Sancti Albini adversus Vindocinenses, uno ex arbitris Galterio. Subscripsit diplomati Henrici I regis pro restauratione Sancti Martini a Campis anno 1060. Memoratur in praeceptis Philippi regis an. 1064 pro monachis Sancti Petri Senonensis, et 1066 pro coenobio Sancti Nicasii. Interfuit dedicationi ecclesiae Sancti Martini Campensis, et subscripsit diplomati Philippi regis pro eadem ecclesia anno 1067; eodemque anno litteris [Col. 1211C] ejusdem Villani de la Chapelaude S. Dionysio donatam confirmantis. In concilio Burdegalensi anno 1068 lectae sunt ejus litterae quibus testabatur causam de cella Credonensi in synodo Romana secundum Vendocinenses adversus monachos Sancti Albini a Nicolao papa fuisse definitam. Dedicationi Sancti Quintini Bellovacensis astitit anno 1069. Subscripsit instrumento Gaufridi Parisiensis episcopi pro monachis S. Germani a Pratis anno 1070; diplomati [Col. 1212A] Philippi regis anno 1071 in concilio Senonensi confirmantis donatam ecclesiam Sancti Andreae ab Hugone Trecensi ascetis Cellensibus, eodemque anno praecepto Burchardi, Corbeliensis comitis, pro ecclesia S. Exuperii. Inter concilii Parisiensis, anno 1071 habiti, Patres annumeratus subscripsit diplomati Philippi regis omnia bona Ecclesiae Compendiensis confirmantis. Concilio Senonensi adfuit anno 1080, eodemque Meldensi, in quo S. Arnulfus creatus es Suessionensis episcopus, amoto Ursione, et Lambertus Morinensis excommunicatus. Terram Morissarti Gauterio abbati et monachis Pontisarensibus circa id tempus approbavit. Subscripsit judicio a Philippo rege lato apud Pisciacum die 6 Januarii anno 1082 in gratiam monachorum Sancti Germani [Col. 1212B] adversus Hugonem militem, cognomento Stavellum. Sigillum quoque apposuit suum chartae Richeris archiepiscopi Senonensis ecclesiam Sancti Baldi monasterio Sancti Remigii ejusdem urbis concedentis anno XXIII Philippi regis. Galterii obitus notatur XIV Kalendas Novembris anni 1082 in Chronico S. Petri Vivi. In Necrologio Meldensi commemoratur hoc modo: IX Kalendas Novembris obiit Galterius Saveyr, Meldensis episcopus, qui dedit ecclesiae B. Stephani ecclesiam S. Martini. Fulcoius habet diem 20 Octobris in hocce epitaphio, ubi sepultum dicit in ecclesia Majori, quam de novo construxerat:

Hic pius antistes situs est Galterus, honesta
   Cui domus haec mater sponsaque salva fuit.
[Col. 1212C] Quam ne poeniteat te clarum vota secundum
   Rem pretiumque tulit glorificata viro.
Cum sit iners, inculta simul, cum nuda venusta,
   Erigit hanc quantum corpore, mente potest.
Hanc novat, hanc ornat, cultuque reformat et arte,
   Hanc facit ecclesiam, diruta facta prius.
Octobris bis dena dies fuit exitus ejus:
   Moesta dies, qualis non fuit ante suis.




[Col. 1213]
GALTERII EPISTOLA AD BARTHOLOMAEUM TURONENSEM ARCHIEPISCOPUM De cella Credonensi in concilio Romano sub Nicolao papa Vindocinensibus asserta.
(MANSI, Concil., t. XIX, col. 901.)

[Col. 1213A] B. Turonensi archiepiscopo, E. Andegavensi episcopo, et comiti GAUFRIDO HUGO Nivernensis episcopus unicuique perpetuae felicitatis munus.

Praeterito anno dum Romae in sancta synodo essemus, dubitabilis querela ad aures papae N. venit de quadam ecclesia S. Clementis Credonensis, quam sanctae Trinitatis Vindocinensis Ecclesiae fratres, et S. Albini monachi invicem proponentibus nobis ostenderant. Papa vero, pluribus intentus, hoc Metensi episcopo atque Tricassino, nec non et mihi [Col. 1214A] Nivernensi, et Cenomanensi, atque Aretensi et Liminensi seorsum euntibus indagari jussit, cui supradicta secundum jus concederetur ecclesia. Nos vero ut ab utrisque monachis audivimus, idipsum papae retulimus. Ipse vero in plenaria synodo supradictam ecclesiam S. Trinitatis coenobio vindicavit, quoniam hoc judicavimus quod nemo fevum quod tenet ab aliquo potest dimittere ecclesiae, nec alicui nisi per commeatum illius a quo descendit. Valete.




ANNO DOMINI MLXXXV.
ALPHANUS SALERNITANUS ARCHIEPISCOPUS.




[Col. 1213]
NOTITIA HISTORICA.
(UGHELLI, Italia sacra, t. VII, p. 380.)

[Col. 1213B] Alphanus, Salernitanae Ecclesiae et urbis egregium ornamentum, parentibus nobilissimis natus, ab ipsis incunabulis pie educatus, et in Scripturis sanctis eruditus insignis, evasit doctus clericus, et ecclesiasticarum rerum peritus, carmine et soluta oratione illustris, monasticis institutum, deposito cingulo clericalis militiae, adhortante Desiderio, qui postmodum Victor Papa III fuit, circa annum Domini 1056 ultro complexus est in Casinensi coenobio, nec multo post a Gisulfo principe expostulatus, primo apud Salernum monasterii S. Benedicti abbas effectus, deinde Salernitanus archiepiscopus creatus, a Stephano IX papa ordinatus, consecrationis munus accepit an. 1058. Ejus primordia, monasticae disciplinae progressus, et ordinationis tempus notum reddit Chron. Casin. lib. III, c. 7, in haec verba:

»Desiderius ob nimiam abstinentiam, multasque vigilias, in lauguorem non modicum decidens medendi gratia Salernum perrexit; ubi itaque illo [Col. 1213C] aliquandiu remorante, Alphanus, qui postmodum ejusdem archiepiscopatum civitatis adeptus est, prudentissimus et nobilissimus clericus, maxima est illi familiaritate conjunctus. Cujus animum frequentibus monitis ad mundi contemptum exhortans, sic tandem ab illo exegit, ut monachus fieret, si prius, ut jam dudum mente conceperat, Hierosolomam ire permissus fuisset. Hac inter illos sponsione [Col. 1214B] firmata, Beneventum reversus Desiderius est, atque post non multos dies mandat eidem Alphano ut ad se veniat. Cum vero coepissent Alphanum nobiles quique viri ac clerici frequentare, eumque ob maximam ejus prudentiam decenter excolere, propositum Hierosolymitanae viae paulatim coepisset in ejus mente tepescere, seque a Desiderii latere nullo unquam modo, nullo unquam tempore assereret velle dividere, tempus ab eis aliquantum apud monasterium S. Sophiae exactum est. Cum ecce fama percrebuit Victorem papam ab ultramontanis partibus Romam venisse, eumque ad partes istas in proximo venturum fore. Territus Alphanus hujusmodi nuntio, quod fratres suos super Guaimarii principis occisione insimulandos procul dubio nosset, praeoccupare statuit apostolicum, secumque ire orat suppliciter Desiderium. Et quoniam miram cantandi peritiam, et medicinae artis scientiam non parvam habebat, ejusdem artis codices nonnullos secum a domo [Col. 1214C] detulerat, magni aliquid se habendum in summi pontificis curia omnimodis confidebat. Confectis igitur atque aptatis quotquot potuit medicaminibus, una cum civitatis ipsius archiepiscopo ad Romanum pontificem in Tusciam profiscitur, eumque apud Florentiam remorantem reperiunt. In brevi itaque maximam apud illum familiaritatem adepti, et satis honorifice habiti sunt. Sed cum jam ibi per temporis [Col. 1215A] aliquantulum remorati pro certo Desiderius comperisset papam minime ad partes istas venturum, insuper etiam ultra montes proxime profecturum, simulque valde inutilem esse proposito suo considerans in ejusdem pontificis curia conversationem, coepit omnimodis instare Alphano, ut jam jamque peteret ab eo licentiam revertendi. Petrus ante non multos dies huic monasterio electus fuerat a fratribus in abbatem, qui pro sua ordinatione insinuanda, duos hujus loci ad papam tunc fratres transmiserat. Igitur Desiderius optata jam dudum opportunitate reperta, accedit pariter cum Alphano ad Romanum pontificem, simulque pedibus illius se prosternentes, orant recedendi licentiam. Adduntque petentes ut gratia religiosius vivendi, per monachos, qui ad eum a Casinensi monasterio venerant, illuc eos transmittere, suisque litteris illos abbati dignaretur ac fratribus commendare. Annuit apostolicus, atque ita sicut proposuerant cum fratribus illis ad coenobium [Col. 1215B] transmissi sunt; receptique decenter ab abbate et fratribus sociati honeste nimis atque humiliter inter illos aliquandiu conversati sunt, et ab universis in dilectione plurima habiti, necnon et monasticam ab eodem abbate consecrationem adepti, Friderico super eorum adventu plusquam satis est gratulante.«

Et cap. 8: »Viderat per hos dies Desiderius visionem non contemnendam, quam satis proxime rei commendavit effectus. Cernebat siquidem se una cum Alphano in quadam ecclesia, ac valde pulcherrima turri, quae juxta capitulum fratrum sita esset, consistere, in qua nimirum Pater Benedictus videbatur sede decentissima residere. Cumque ad illius visionem stupefacti paverent, et accedere propius nequaquam praesumerent, B. Benedictus Desiderio hilarius innuebat, eumque juxta se sedere manu porrecta jubebat. Alphanus vero, quoniam vocatus ab eo non fuerat, quasi indigne ferens, de domo illa exibat; quae nimirum visio manifestissime [Col. 1215C] portendere visa est, et Alphanum in loco hoc non diu remoraturum, et Desiderium Benedicti Patris vicem in hoc monasterio suscepturum. Non multo post igitur a Gisulfo principe Alphanus expostulatus, primo apud Salernum in monasterio Sancti Benedicti abbas effectus, dehinc ejusdem civitatis archiepiscopatum adeptus est.«

Alphanus post suam consecrationem ab eodem Stephano papa, quibus diebus uti pallio deberet ad missarum solemnia celebranda, privilegium obtinuit, facultatemque nominandi, eligendi et consecrandi undecim episcopos suos suffraganeos, videlicet Pestanum, Compsanum, Acheruntinum, Nolanum, Cusentinum, Bisinianensem, Melfitanum, Policastrensem, Marsicanum et Cassanum iisdem litteris conceditur, quas non vidimus, sed citantur a Musca. Quod vero dicitur in iisdem, Cusentinam, Compsanam Acheruntinamque Ecclesias fuisse tunc temporis suffraganeas Salernitani archiepiscopi, [Col. 1215D] puto eas subjectas fuisse primitiali jure, cum ecclesiae illae tunc archiepiscopali honore fuissent insignitae, ut suis in locis dicemus. Anno 1059 Alphanus celebri illo concilio Romano a Nicola II coacto interfuit, quo Berengarius, haeresi sua tertium abjurata, fidem catholicam coram 113 episcopis professus est; quo etiam concilio constitutio illa de electione Romani pontificis edita est, redactaque est ad solos Romanae Ecclesiae cardinales et episcopos, eorumdemque potestati attributa atque decreta electio. Eodem anno aliae synodo apud Beneventum ab eodem Nicolao celebratae interfuit Alphanus, ac primus post Humbertum Silvae Candidae episcopum cardinalem se subscripsit. Anno 1066 Alphanus Risonem primum episcopum Sarnensem ordinavit, ac privilegio munivit, cujus exemplar in episcopis Sarnensibus refertur. Anno vero 1067 Alexander II papa Alphano archiepiscopo ac Salernitanae Ecclesiae vetera privilegia confirmavit hoc cuso diplomate, [Col. 1216A] cujus exemplar exhibemus ex archiepiscopalis mensae tabulario hisce verbis conscriptum:

»Alexander, etc.

»Ex consideratione pastoralis curae,« etc. Vide in ALEXANDRO II, privileg. sub num. 55, Patrologiae tom. CXLVI.

Sequenti vero anno 1068 ad res Campaniae visendas more instituto profectus Salernum accessit, ac conventum episcoporum abbatumque egit, cui Gisulfus princeps Salernitanus, et Robertus dux, et Rogerius comes frater ejus interfuerunt; ibi Guillelmus, Tancredi filius, quae possidebat Ecclesiae bona, eidem reddidit, eaque Alexander Alphano archiepiscopo adjudicavit hoc modo:

»Alexander, etc.

»Notum sit omnibus S. Ecclesiae filiis,« etc. Vide in ALEXANDRO II.

Paucis inde post annis, hoc est 1071, Alphanus diploma scripsit Leoni abbati Cavensi de exemptione [Col. 1216B] ecclesiae S. Nicolai de Palma cum omnibus juribus et bonis suis, capitulo et clero consentientibus, in quo eam ab omni jurisdictione sua successorumque suorum exemit. Actum anno 29 principatus Gisulphi, indict. IX. Ejus exemplar infra damus.

Alphano archipraesule, ut tradunt, Robertus dux Apuliae, rebus in Sicilia prospere gestis elatus, exercitum Salernum adduxit, idque, Richardo fratre Capuae principe auxilio advocato, acriter oppugnare coepit. Qua re cognita, Gregorius VII Desiderium abbatem Cassinensem ad rem inter Gisulfum Salerni principem et Robertum componendam misit. Quae intempestiva Gisulphi pertinacia convenire non potuit. Robertus autem cum maxima militum manu ad muros accessit, parteque eorum vi machinarum disjecta, aditum sibi in urbem aperuit, atque Idibus Decembris forte repugnante principe, in ditionem adduxit, eamque urbem deinde mirifice variis aedificiis nobilitavit, suo aere aedificandum curavit mirae [Col. 1216C] pulchritudinis ac magnitudinis templum beatissimo apostolo et evangelistae Matthaeo anno 1075, primo anno postquam cepit Salernum. Post adventum vero Michaelis, Constantini imperatoris filii, anno 1080, in civitatem Salerni ad Robertum Guiscardum invisendum, Gregorius pontifex Robertum ipsum absolvit, et Alphano gratulatus est quod ossa Matthaei apostoli, quae ignorabantur, invenisset et in novum templum recondidisset, monuitque ut hortaretur Robertum ducem et conjugem ad ea summa reverentia amplectenda. Porro translationis historiam scripsit ex veteri monumento M. Antonius Marsilius Columna archiepiscopus in Vita et rebus gestis Matthaei, c. 8.

Robertus dux, templi conditor, post multos triumphos et partas victorias mortuus est in Coropoli insula Graeciae, aetatis anno 72, Christi vero 1079, Alphani praesulatus 23. Corpus ejus, Venusiam relatum, in majori ecclesia tumulo honorificentissimo [Col. 1216D] conditum, cui in principatu successit Rogerius filius. Anno sequenti 1080 Robertus dux Alphano archiepiscopo plura reddidit bona, quae ab Ecclesia Salernitana occupata fuerunt, ut in documento sequenti.

»In nomine sanctae et individuae Trinitatis, ROBERTUS divina favente clementia dux.

»Justitiam facimus, et rem publicam tum augemus, cum ecclesiarum jura illibata servantes ea ipsis divinae misericordiae intuitu confirmamus. Ea propter notum esse volumus in perpetuum universis, quod nos scientes, et per legitima documenta nobis ostensa agnoscentes, castrum Olibani, casale Liciniani, ecclesiam S. Angeli de Monte Auro, casale Cusentinorum, ecclesiam S. Georgii, prope ipsum casale existentem, casale Salsanici, casale S. Victorii, casale de Scalcinatii cum omnibus hominibus, et praesertim eorumdem tenimenta Doleave, et Pressani, Portum, et Lintum cum passagio suo, et cannittas [Col. 1217A] in fluvio Silarii, tenimenta de Pecta, de Fasanara, lacum majorem, cryptas maris de Tusciano, Castellutium de Battipalla, nec non et sylvas de Laurito, Maleuritunde, Calezani, et de Lama, atque terras alias laboratas, et incultas in Tusciano, et in Foria civitatis nostrae Salerni existentes ad ecclesiam S Matthaei apostoli, et evangelistae de praedicta civitate nostra Salerni, in qua domnus Alphanus vener. archiepiscopus praeest justo titulo, et vero dominio pertinent, et sunt omnia et alia plura stabilia ipsam ecclesiam, ac praedictum D. archiepiscopum juste tenere, et pacifice possidere divino intuitu, et jubente D. Sicalgaita conjuge nostra, praedicta omnia, et singula et alia contra quae ipsa Ecclesia rationabiliter tenet et quiete possidet, atque decimas de omnibus redditibus nostris civitatis nostrae Salerni, et terrae Ebuli d. Ecclesiae S. Matthaei, et praefato D. archiepiscopo et successoribus suis concedimus, et in perpetuum confirmamus. Quod si quis [Col. 1217B] temerario ausu hujus nostrae concessionis, et confirmationis in parte aliqua violator exstiterit, sciat se compositurum auri purissimi lib. 50, medietatem Camerae nostrae, et medietatem parti ipsius ecclesiae S. Matthaei. Textum hujus nostrae concessionis, et confirmationis per manus Joannis notarii nostri scribere praecepimus, et typario nostro plumbeo roborari anno Dominicae incar. 1080, mens. Octob., ind. IV, ducatus autem nostri anno 20. Cum autem ipsum privilegium ostensum ac lectum fuit, quia intererat eidem D. archiepiscopo et praedictae suae ecclesiae ipsum publicatum seu insinuatum habere, idcirco idem D. archiepiscopus meum officium implorando me deprecatus est quatenus ipsum privilegium publicandum seu insinuandum admitterem; cujus ego precibus annuens, quia eas vidi consent. rationi, ipsum privilegium publicandum, seu insinuandum admisi totum per ordinem de verbo ad verbum, nullo in eo addito vel mutato, per manus praedicti Philippi publici Salerni not. in hanc scripturam [Col. 1217C] publicam transumendo, quod ego praedictus Philippus publicus Salerni notarius rogatus interfui in hanc scripturam publicam redigendo scripsi, et meo solito signo signavi, quod autem superius desturpatum est legitur dilectae conjugis. Locus signi.

»Ego qui supra Matthaeus judex.

»Ego praedictus Matthaeus de Silicibus testis sum.

»Ego praedictus notarius Jacobus testis sum.

»Ego praedictus notarius Joannes Scant. testis sum.«

Praesule Alphano insigne miraculum in monasterio Sancti Benedicti apud Salernum anno 1078 contigisse narrat Chron. Casin. lib. III: »Tunc temporis, inquit, in monasterio B. Patris nostri Benedicti, quod intra Salernitanae urbis moenia constructum est, et huic Casinensi coenobio ab ipso constructionis suae exordio subditum, satis insigne miraculum contigit. Ex ipsius namque monasterii familia, vorax [Col. 1217D] hominum lupus parvulum puerulum clandestinus impetiit, rapuit et abiit, post quem transfixa dolore mater, inclamans ait: »Adjuro te, bestia, per beatum Benedictum, cujus servus est, ne filium meum ulterius feras, sed eum sub omni celeritate dimittas.« Quo lupus audito hunc quidem, quem ferebat, aperto protinus ore deposuit: alium vero puerum repentinus insiluit, eumque subito dissecans, truncum cadaveris sprevit, praecisumque caput mordicus confixum, in suas latebras concitus asportavit.« His fere temporibus aliud miraculum memorat Petrus Damianus lib. IV epist. ad episcopos, quod apud Salernum fortasse contigit, »quod cuidam suo presbytero venerabilis Alphanus Salernitanus archiepiscopus nuper evenisse perhibuit: qui nimirum presbyter ad cumulandos pecuniae quaestus non mediocriter a viduis et fenorum captabat usuras, et de caetero carnali conversatione vivebat. Hic aliquando dum missarum celebraret officium, inter [Col. 1218A] ipsam Dominici corporis fractionem repertae tres favillae ignis ex ipso coelesti sacramento prodeuntes emicuerunt, et in pectus sacrificantis terribiliter impegerunt, quod nimirum quid esse potuerit, subtiliter inquirentis prudentia judicabit.« Hoc tempore celebris erat ecclesia S. Michaelis Archangeli apud Salernum, cujus mentio in quodam instrumento monialium Sancti Georgii. »Anno, inquit, 1079, temporibus dom. Roberti gloriosi ducis ego Lando quondam Joannis. . . habet casus humanae fragilitatis aegrotavi, et in lectulo jaceo, etc., et pro anima mea judico de rebus meis in ecclesia Sancti Michaelis Archangeli, quae constructa est in jurisdictione loci ubi padulecta dicitur, et est ipsa rebus, etc., ad faciendam pars praedictae ecclesiae, et ejus rectores quidquid voluerint sine omni contradictione,« etc. Caeterum Alphanus tres partes absidis templi Sancti Matthaei opere elegantissimo, musivo dicto, ornavit, in eoque Gregorium VII pont. max., [Col. 1218B] quem exsulem hospitio susceperat, ac defunctum solemni pompa tumulo elegantissimo (opus splendidis. Roberti ducis) clausit anno 1085. Hunc sanctissimum pontificem elegisse sibi, dum Salerni degeret, ad altaris ministerium viginti quatuor canonicos, quos et presbyteros cardinales nuncupasse, quatuorque diaconos, quos similiter diaconos cardinales vocasse tradunt Salernitani scriptores. Quibus per successores pontifices fuit in posterum concessa facultas gestandi mitras sericas, quas vocant de damasco. Talibus porro nominibus et mitris usque in hodiernum diem utuntur. Alphanus vero innumeris mirabilis in Deum obsequiis, animarum salute, religionis augmento, Ecclesiaeque suae decoramento, vicesimo nono sacerdotii sui anno, salutis vero 1085, VII Id. Octobr., plenus dierum atque virtutum migravit ad Dominum, ac prope tumulum Gregorii VII sanctissimi pontificis, paulo ante ad coelum evocati, terrae mandatus est, et inter sanctos fertur relatus. Plura edidisse Alphanum sui ingenii monumenta [Col. 1218C] testatum reliquit Petrus Diaconus Casinas lib. De viris illust. ejusdem coenobii, quem nuper publici juris fecit eruditus amicus noster Jo. Baptista Mari, canonicus Sancti Angeli in foro Piscario, ac notis illustravit. »Alphanus, ait Petrus, Salernitanus archiepiscopus, et Casinensis coenobii monachus, vir in Scripturis sanctis eruditus, et notitia ecclesiasticorum dogmatum ad plenum instructus, composuit nudo et lucidissimo sermone passionem S. Christinae, hymnos praeterea de eadem virgine duos, de S. Benedicto versus ad Pandulphum Marsorum episcopum; Cantus S. Sabinae; Versus S. Christinae; S. Petri apostoli; in laudem monachorum Casinensium; De situ, et constructione ac renovatione ejusdem coenobii; Metrum Sapphicum hendecasyllabum de S. Mauro; item ejusdem hymnos; de S. Matthaeo hymnos tres; de S. Fortunato duos; de S. Nicolao ad Actonem episcopum Theatinum; ad Gisulphum principem Salernitanum, [Col. 1218D] ad Guillelmum ejusdem loci grammaticum; ad Guidonem fratrem principis Salernitani; ad Goffridum Aversanum episcopum; ad Hildebrandum archidiaconum Romanum; ad Romualdum causidicum Salernitanum; ad Rofridum monachum Casinensem; metrum heroicum in honorem SS. duodecim Fratrum: Confessionem metricam ejus; Versus de ecclesia S. Joannis Baptistae in Casino; Epitaphia quamplurima virorum insignium, et alia quae ad nostram notitiam non venerunt. Fuit autem temporibus supradictorum imperatorum. Sepultus vero est apud Salernum.« Haec Petrus. Porro haec quae notavit Petrus, demptis versibus quos cecinit in laudem Romualdi causidici, et Sigismundi Casinensis, edita sunt ad calcem nostrae Italiae sacrae. Praeter haec, alia scripsisse Alphanum opuscula narrat idem Marus in adnotationibus ad eumdem: »De unione Verbi Dei et hominis librum unum; De unione corporis et animae, lib. unum; [Col. 1219A] De quatuor humoribus corporis et animae lib. unum: exstabant praedicta opuscula in Casin. bibliotheca ms. pluteo 8, ad sinistram. Passio sanctorum martyrum duodecim fratrum Beneventanorum, ad fratrem Rofridum Casin. monachum, habetur apud Lippomanum t. IV et Surium t. VII, sub die prima Septembris.« Plura alia opuscula et versus Alphani ad fidem ms. codicis, correcta, omnibusque numeris absoluta dabit idem Joan. Baptista Mari. Quae autem in fine de Alphano hoc laudatissimo archiepiscopo poematum auctore libuit adnotare, ne quis fallatur ex adnotatione Antonii Caraccioli in indice ad Alphanum secundum, qui immediate primo successit, falso ab ipso ascribi poemata quae exstant in bibliotheca Casin. quorum meminit Baron. t. XII, cum ex ea, quae Petrus, Alphani synchronus, ac Chron. Casin. scripsere facile colligi potest Alphanum primum poemata dictasse. Libet etiam hic exscribere oblationem Joannis cujusdam fabriferrarii Salernitani, quam fecit ecclesiae sanctae Sophiae [Col. 1219B] coram Sicone comite ac judice eodem anno, ac mense Octobri, quibus Alphanus defunctus est, ubi et Alphanus ejus successor, tunc presbyter custos S. Maximi, adfuit cum aliis pluribus Salernitanis presbyteris, ecclesiarumque custodibus; sic enim se habet ab exemplari.

»In nomine Dei aeterni, et Salvatoris nostri Jesu Christi. Anno ab incarnatione ejusdem 1085, temporibus domini nostri Rogerii gloriosissimi ducis, mens. Octobris, IX indict.

»Ante me Siconem comitem et judicem venit Joannes presbyter custos ecclesiae S. Sophiae, quae condita est intra hanc Salernitanam civitatem, et cum eo venerunt testes. Hi sunt Alphanus presbyter custos ecclesiae S. Maximi, et Petrus presbyter custos ecclesiae S. Marci prope portam Rotensem constructam, et Manso clericus, et primicerius ejusdem ecclesiae S. Marci, et Petrus presbyter custos ecclesiae S. Gramatii, et Maurus presbyter ipsius ecclesiae [Col. 1219C] S. Sophiae, et ipsi testes testificati sunt, et coram illis sex pluribus aliis Joannes faber ferrarius filiusque Radecisii, et Isa uxor ejus filiaque Maraldi, bona illorum voluntate pro salute animarum suarum obtulissent in ipsa ecclesia S. Sophiae, cui D. Muscanus vener. abbas praeest, omnes res illorum, quas eis quomodocunque pertinuit, et pertin. foris hanc civitatem in locis Saraniano, et Pelliciano, et per fin. et vocabula, et pertin. ipsorum locorum cum omnibus, quae intra ea sunt, cunctisque suis pertin. et cum vice de viis suis, et cum muniminibus [Col. 1220A] ex eis contin. ea ratione, ut semper sint in potestate custodum ipsius ecclesiae S. Sophiae, et licentiam habeant pars, et rectores ejusdem ecclesiae de eis facere quod voluerint, et ipsius, et uxoris, et illorum haeredum semper integras dictas res, qualiter praedictum est parti ipsius ecclesiae defendere ab omnibus hominibus, et quando pars ejusdem Ecclesiae voluisset, potestatem haberet illud per se defendere, qualiter voluisset cum omnibus muniminibus, et rationibus, quas de eo ostendisset tantum dum ipse vir et uxor vixissent, jam dictam rem suae potest. tenerent usufruendi nomine, et de usufructu ejus, quod vellent facerent, et si ipse Joannes vivente ipsa uxore sua obiisset a praesente mediet. ex ipso usufructu perveniret in potestate partium, et custodum praed. Ecclesiae S. Sophiae facien. ex ea, quod vellent, altera vero medietas ex ipso usufructu esset in potestate dictae Isae dum vixisset, et si ipsa ante virum suum obiisset, tunc quarta pars ex ipso usufructu [Col. 1220B] perveniret in potestate partium, et rectorum ipsius ecclesiae S. Sophiae ad faciend. ex eo quod vellent, reliquas vero tres partes ex ipso usufructu sit in potestate d. Joannis, post vero amborum ipsorum, et Isae obitum, totum ipsum usufructum redeat ad suam proprietatem, et per conv. ipse vir, et uxor guadiam ipsi Joanni custodi pro parte ipsius Eccl. S. Sophiae dedissent, et fidejussiones ei pro eisdem Eccl. par. potuissent semetipsos, et per ipsam guadiam ipse vir, et uxor obtulerunt se, et suos haeredes, si sicut dictum est, non adimplevissent componere par. et custodi ipsius ecclesiae S. Sophiae 50 aur. solidos constanti. Et si sicut dictum est adimplere, et ipsa Isa dixerunt dicta fecisse cum voluntate dicti viri sui, cum autem ipsos testes, ut dictum est certificantes audivi, interrogavi eos si illorum testimonium legaliter firmare possent: illi autem hoc audito dixerunt, et spoponderunt, se hoc quod testificati sunt secundum legem firmare, cum necesse fuerit, atque testificari, quod superius inter [Col. 1220C] virgulas scriptum est, legitur vir, et uxor, eo taliter tibi Joanni notario, qui interfuisti, et eo quod dicti vir, et uxor peregerunt teste te esse promisisti scribere praecepi.

»+ Ego qui supra judex.«

Sub idem tempus Gauferius Salernitanus, monachus Casinas, vir sapientissimus ac facundissimus maxima cum pietate vixit, pluraque sui ingenii monumenta reliquit, quae referuntur a Petro Diacono in lib. De vir illustr. Casin., de quo etiam Chron. Casin. lib. III.




[Col. 1219]
ALPHANI PRIMI SALERNITANI ARCHIEPISCOPI GREGORII VII PONF. MAX. COAETANEI CARMINA, ALIAQUE PAUCA IN QUIBUS MULTA AD SACRAM HISTORIAM PERTINENTIA ADNOTANTUR. Quorum exemplar ex vetusto manuscripto codice litteris Longobardicis exarato, bibliothecae Casinensis haud unius opera petitum, nunc primum publico donatur commodo.
(UGHELLI, Italia sacra, tom. X, col. 47.)



I. Versus Alphani Salernitani archiepiscopi ad Pandulphum episcopum Marsicanum, quos fecit ejus rogatu in laudem beatae Sabinae illustrissimae martyris, in cujus honorem episcopatus ipsius est ecclesie consecrata.
[Col. 1220C]

Praesul amande, magis multo quam credis amari,
   Aspice compositum mente verentis opus.
[Col. 1221A] Non secus ac potui, fuerant quae jussa peregi,
   Dulcius ut referunt carmina, prosa metrum.
Vox tua me monuit, pariterque monendo rogavit
   Laudes Sabinae martyris ut canerem.
Forte quidem volui carmen vitare laboris
   Obice, sed timui displicuisse tibi.
Velle tuum novi, quod nondum posset amoris
   Exiguo solvi crimine jam didici.
Non ego sic adeo sum mente munitus, ut ultro
   Expers pertulerim muneris esse tui.
Res in amicitia nimis haec laudabilis exstat
   Apta quidem fieri quaelibet unanimi.
Barbarus est misere, qui viverit hoc sine more
   In medio Getici cui placet esse soli
Laetus spe veniae tantum mihi, postulo, praebe
   [Col. 1221B] Jussis quod fuerim tardior ante tuis.
Maxima res erat, atque meis non viribus apta,
   Ardua dactylicis pangere gesta metris.
Rite tamen feci tibi quod veneranter adhaesi,
   Sustulit opprobrium vox tua nempe meum.
Ordine pro vario numerosis legibus hymnos,
   Respice compositos non sine mole duos.
Versibus antiphonae binis sunt pene notatae
   Membra quod octo tenent jure duae pariles.
Et sunt ter septem sicut mos exigit esse
   Priscus, et est natis consona quaeque suis:
Inde tibi restant ter responsoria terna
   Sicut ter in his novies ter sine labe pedes
Conscripsi tandem pede liber martyris artes
   Obsequio fuit hic res aliena mihi.
[Col. 1221C] Profuerat studium Cypriani saepe relectum
   Optime quo fertur scribere martyribus
Ardet in antiquis, ut stella retrograda libris,
   Lumen in Ecclesiae dat speciale fide,
Fas ibi rhetoricis fuit ejus floribus uti,
   Atque coloratis ludere saepe jocis,
Nunc licet, ut licite scribentibus, atque licebit,
   Usus et hic morem legis habere solet.
Solvi non poterit res haec rationibus ullis,
   Si non solvuntur caetera jura simul.
Arbiter haec sapiens tantum discernere debes,
   Laetitiae poterunt si tibi ferre locum.
Esto quod esse velis, mihi non mea causa nocebit;
   Restat et hic fidae pignus amicitiae.
Nec timeo verbis aliorum rite refelli,
   [Col. 1221D] Judice dum fuero te fruiturus ego.
Tu mihi cordis apes fugiunt quibus antra Cyclope,
   Ac tua non pariter pungere tela valent.
Non ego confertum virtutum munere pectus
   Vidi sic penitus, ut patet esse tuum.
Solus amara sapis dulcedine nobilitatis,
   Auxiliumque satis ferre tuis famulis.
Rursus et ista tui facient rata scripta propinqui
   Cum quibus, ut spero, te duce, tutus ero.
His ego pro muro jam lassus ab hostibus utor,
   In quibus esse nihil vita dedit vitii.
Esse tui memores non cessant nocte, dieque
   Pro te conveniunt saepius ante Deum.
Instat Oderisius lacrymis, precibus Theodinus,
   [Col. 1222A] Sed Transmundus agit hoc quod uterque facit.
Cognosco reliquos, sed ut his artibus aptos
   Ore canunt solis vocibus atque notis.
Prosit et haec istis bonitas, quae profuit illis,
   Ut studeant pariter prospice sollicite.
Sed tamen, ut possum, quos dixi praedico prorsus
   Semper dum fuero, quos amo, quos timeo,
Accipe quae potui tibi praemia ferre roganti
   Levia sunt, placidis sed tamen apta locis.
Ut merces tanti non sis mihi cassa laboris,
   Tu fac implores martyris hujus opes.
Et super haec rogito Pandulphi vota memento
   More pii Patris digna juvare tui.
Integra sit pueri bonitas tibi grata Leonis,
   Nec tibi displiceat, hunc, ut ameris, ama.
[Col. 1222B] Ut tibi quo semper te diligat, atque libenter
   Obsequium possit solvere saepe tibi.
Mente satis miti devotus in ordine vivit,
   In quo perficitur Cunctipotentis opus.
Nunc tibi sint satis haec, valeas, vestrumque meumque
   Onoma quaesitum carminis ora ferunt.



II. Hymnus ejusdem in laudem S. Sabinae.



   Praebe, Christe, canentibus
Munus laetitia martyris, ut tuae
Sabinae sacra praemia
Promantur pariter vocibus, et lyra.

   Claris orta parentibus,
[Col. 1222C] Pollens eximii conjugio viri
Praestanti facie nimis,
Morum plena satis, dives opum fuit.

   Hanc virgo monitis suis
Seraphim probe fecerat idola
Toto corde relinquere,
Factorique suo credere concite.

   Sprevit jura potentium,
Durum non timuit supplicii genus,
Sed praebens gladio caput
Centenae merito frugis adit gradum.

   Sic in morte semel suos
Abscondens oculos semper ovans videt,
Solis perpetui jubar
Nunquam deficiens hujus erit dies.

   [Col. 1222D] Felix orbe potentior,
Quae coelum recipit sanguine pro suo,
Cui merces paradisus est,
Vitae deliciis moribus affluens.

   Illic purpureus rosae
Flos, et nardus inest, vernat amaranthus,
Floret cum violis crocus,
Spirant thura, thymus, lilia, balsamum.

   Hymnos angelici chori,
Condignum resonant carmen apostoli,
Psallunt quam bene martyres,
Et plectro feriunt tympana virgines,

   Salva sancta perenniter
Horum quae medio psallis in agmine,
De quo jam specialiter
[Col. 1223A] Marsorum, petimus, munera respice.

   Locus aeterni, salus, honor,
Virtus, imperium, lux sine termino,
Rex regum, tibi, Christe, sit,
Et cum Patre Deo, Spiritui sacro. Amen.



III. Item alius hymnus in laudibus ipsius.



   Ad Patris decus optimi
Cordis vocibus intimi
Sabinae celebres chori
Laudes pangite martyris.

   Coeli scandit ad arduum
Sanctorum vice martyrum.
Et regis sibi Filium
Junxit foedere virginum.

   [Col. 1223B] In cujus diademate,
Gemmae more hyacinthinae
Summis pro meritis nitet,
Quae Christi meruit fide.

   Coelestis sibi dignitas,
Divo sanguinis indita
Novit solvere praemia
Metae temporis inscia.

   Ejus gloria circulos
Semper praeterit annuos,
Quae tanto fit amatior
Est quanto pretiosior.

   Mundi deliciae tetrum
Mortis possideant locum,
[Col. 1223C] Cujus supplicii genus
Vitae sit dare praemium.

   Ora pro famulis tuis,
Martyr germine nobilis,
Multo nobilior magis
Sacri fenore sanguinis.

   Moles dissipa criminis,
Finem posce periculis,
Et mortis febre languidis,
Da munus valetudinis.

   Nostris insere mentibus
Christo reddere debitum,
Ne nos fortia judicum
Perdant jura potentium.

   Praesta, Conditor optime,
[Col. 1223D] Qui cum Patre Deus manes
Cum sancto quoque Flamine,
Qui regnas sine termine.
   Amen.



IV. In sancti Mauri abbatis metrum Sapphicum. Hendecassyllab.



Quid tuo nobis potius placere
In die debet, tibi quam decoris,
Fortius niti precibus, vel hymnis,
   Optime Maure?

Tu sacris quondam puer institutis
Maximum vitae studium perennis,
Unde praeclaris rutilas triumphis,
   Hic didicisti.

[Col. 1224A] Es memor quantae fidei fuisti,
Cum tuos mollis tulit unda gressus
Excito cursu Placidum profundo
   Fonte levasti.

Illud est inter tua signa valde
Dulcius nobis, quod, et hac in arce
Languido gressum, simul et loquelam
   Restituisti.

Hic viam longe positus videbas
Palliis stratam, facibus coruscam,
Quam Pater coelum Benedictus olim
   Noster adivit.

Quod tibi quondam fieri petebas
Lege sub qua nos modo regulari
Graviter vivens prece de perenne
   [Col. 1224B] Vivere nobis,

Ipse fundator placidae quietis,
Hujus hoc tecum faciat rogamus,
Nam quod optamus, bene si velitis,
   Ferre potestis.

Velle det vobis pietatis auctor
Rex Deus, cum quo sine fine regnet
Filius compar, sed et utriusque
   Spiritus almus. Amen.



V. Item ejusdem metrum.



   Gaudere, fratres, nos hodie decet,
Et quaeque cordis tristia spernere
Summa beati laetitia viri,
[Col. 1224C] His, cujus odas pangimus organis.

   Haec illa lux est qua subiit polum
Mauri solutus corpore spiritus;
Sic regis acta militia sui
Tantae quietis praemia pertulit.

   Coelestis aulae factus oeconomus,
Praestat benigne digna petentibus,
Qui nostra sumpto mox sibi munere
Illustret almo pectora lumine.

   Hic Arderadi membra miserrime
Collisa casu protinus integre
Sanavit olim, cum sua saeculo
Fulgebat omni mens simul, et caro.

   Fracto medelam de pede Sergio,
Lumenque caeco praebuerat Lino
[Col. 1224D] Sensu carente sustulit a nece,
Ejusque vixit mortuus ad precem.

   O Maure felix, quaesumus, utere,
Quo jam solebas, et modo pleniter
Noscat Casini dulce solum tibi
Quid tanta possit gloria quam cluis.

   Fac quo rogatur nunc tua charitas,
Nam juris hoc dat legibus aequitas
Debere quemquam pro patria mori
Tu vive, sed nos vivere fac tibi.

(Quatuor ultimi desiderantur versiculi, et hymni conclusio.)




VI. De S. Matthaeo apostolo.
[Col. 1225A]


   Apostolorum nobili victoria,
Et retributa pro labore gloria
Coeli, solique laeta fit respublica,
Ut summa laudum conferunt praeconia
Quibus decora mater est Ecclesia.

   Hic est senatus, Rege qui cum gloriae
Die supremo praesidebit arbiter
Ad judicandum omne semen Israel,
Cujus potestas novit altas claudere
Seras, iterumque clave linguae pandere

   In hoc beato principum collegio
Matthaeus almo gloriatur praemio,
Qui mox relicto merito negotio
[Col. 1225B] Christum secutus ejus a primordio
Humanitatem scripsit omnibus prior.

   Auriga currus primus est mirabilis,
Servat Phisonis et figuram fluminis,
Evangelistis cui datur prae caeteris
Formam supremae ferre pulchritudinis;
Nam solus ex his est homo notabilis.

   Trina refulget dignitate munerum,
Refert ut omne concinendo saeculum,
Evangelista, martyr, et apostolus.
Quod tale nulli de suis consortibus
Videtur unquam contigisse praemium.

   Gentes propinquo solis ustas climate,
Intusque tinctas criminum fuligine,
Ne mortis atra vergerent caligine,
[Col. 1225C] Nitere fecit mente, dum fideliter
Signis, et almo liberavit famine.

   Matthaee, grates debitas, apostole,
Digne tuorum civium jam suscipe,
Quos fac ab omni esse tutos crimine,
Ut se futuro sentiant examine
Tali patrono paruisse strenue.

   Sit Trinitati summa laus, et gloria,
Salus, honorque perpes, et potentia
Simplex, et una gen. . . . aeternitas,
Et quam creata confitentur omnia,
Per cuncta semper saeculorum saecula.
   Amen.



VII. Item alius ejusdem.



   [Col. 1225D] Laetare, mater, parturis quae filios,
Fecunda Ugo semper, et purissimos
Quos lympha partus edit, atque spiritus,
Tibi per omnes motiones temporum.

   Primum salutis tam sacro mysterio
Apostolorum fulgis ex collegio,
Nites et ejus inclyto certamine,
Cui dat triumphos laudis mundus hac die

   Est haec Matthaei nobilis festivitas;
Modos sonantes dulce die Ecclesia
Lyras, ut omnes fistulas, et tympana
Praecellat a te cantilena condita.

   Utaris idem fac tuis, apostole,
Loco Magistri, voxque si quid disson
[Col. 1226A] Sonat, canente plebe, claro dogmate
Tibi decenter, ut placet, sic corrige.

   Tu prava quorumdam daemonum ludibria
Magis peracta clarius detexeras,
Qui damna mortis pertulere pessima,
Quibus latenter tot reos effecerant.

   Utraque lapsum morte regis unicum
Orationi suscitasti filium.
Post haec tyrannum dum refutas Irtacum
Hinc martyr astra scandis, hinc apostolus.

   Evangelista gloriose numerum
Acceptione dedita, jam, quaesumus,
Coeleste regnum impetra fidelibus,
Quorum videris hospes esse sedulus

   Cum Patre praestet hoc supernus Filius,
[Col. 1226B] Sanctus simulque parilisque Spiritus,
Quibus sit omnis laus, honorque debitus,
Perpes potestas absque fine temporum. Amen.



VIII. Alius ejusdem.



   Adesto, sancte Spiritus,
Nobis tuas canentibus
Laudes in hac apostoli
Festivitate nobili.

   Quem pro lucri cupidine,
Foro vacante, sedule,
Ex publicano protinus
Facis replens apostolus,

   Hic languidis pectoribus
Perustione criminum
[Col. 1226C] Verbis medelam praebuit
A te sibi jam creditis.

   Lavit sacro baptismate
Regem simul cum conjuge,
Quorum potenter filium
Resuscitavit mortuum.

   Sermone justo nuptias
Confuderat tyrannicas,
Pro quo decorus laurea
Martyr polum transcenderat.

   Concede jam, Paraclite,
Ut nos in isto tempore
Possimus omnes libere
Ejus triumpho vivere.

   Tuae refertur gratiae
[Col. 1226D] Nostrae quod idem patriae
Civis, paterque dicitur,
Quod et patenter creditur.

   Summo Parenti gloria,
Et Filio victoria,
Tibique laus sit debita
Per saeculorum saecula. Amen.



IX. In sanctorum martyrum Fortunati, Gnii et Anthes.



   Sanctis martyribus laus, honor et decus,
Qui coeli Domino sanguine proprio,
Sacrati superae militiae vicem
Invicta retinent fide.

   Conflictus validos ferre viriliter
[Col. 1227A] Hostiles cuneos frangere fortiter,
Certavere sui corporis obice,
Ut post funera viverent.

   In regis positi nunc diademate
Stellarum potius lumine praenitent;
Donativa suis militibus dedit
Christus Filius haec Dei.

   Ex quorum numero sunt quibus optime
Gaudet plebs hodie cantica promere,
Plebs laudis nostra piae tanta velut decet
Hujus lumina patriae.

   Fortunate, tuis utere prosperis
Rebus cum meritis cui nota nominis
Concordat pariter, nosque tua prece
Da gaudere perenniter.

   [Col. 1227B] Et tu, Gnie, bonis moribus annue
Nobis assidue corda retundere,
Et quod nunc petimus, sumere postea
Nos feliciter adjuva.

   Anthes perpetuo lumine splendide
His et par merito jure nec ultime
Communem Dominum fac toties roges
Pro nobis, quoties potes.

   Hoc nobis Deitas, rex, tua conferat
Discordem numeris congeriem ligans,
Ut tecum stabili pace per omnia
Vivamus tibi saecula. Amen.



X. Item alius de eisdem.



   Salve, dies, tutoribus
[Col. 1227C] Nostris dicata, laudibus
Insignis, et virtutibus
Summis decora martyrum.

   Qui rite temporalibus
Dum sempiterna praeferunt,
Mucronis ictu concite
Christi probantur milites.

   Sunt mira quae post transitum
His contigisse creditur.
Aves eorum corpora
Custodiebant splendida.

   Obsessa dire patria,
Et pene morti tradita,
Mansit repente libera
[Col. 1227D] Horum quidem victoria.

   Secura jam concivibus
Sancti Salerne dulcius
Praebe tuis victoribus
Laudis novae praeconium.

   Hi sunt quibus saepissime
Te gratulari condecet,
Quorum putaris munere
Metu represso vivere.

   Hostes tibi visibiles
Pellat, et invisibiles;
Augmenta pacis praebeant,
Summaeque vitae praemia.

   Summo Parenti gloria,
Natoque sit victoria,
[Col. 1228A] Et Flamini laus debita
Per saeculorum saecula. Amen.



XI. De sancto Nicolao.



   Rex regum, Deus omnium,
Sanctorum decus et gloria, qui duces
Sacrae militiae novis
Semper muneribus perspicuos facis:

   Ornas et diademate
Regni perpetuo, quo pariter frui,
Tecum vixisse tempore
Ante principii constitit ut diem.

   Adsunt unde celebria,
Horum festa piis laudibus annua,
Cum mundus sua praemia
[Col. 1228B] Per dimensa sui climata praedicat.

   Te poscentibus annue
Uti dulcisonis cantibus
Nicolaus adit sidera fulgidus.
. . . . . . . . . . .

   In quarta puer hic semel,
Et sexta feria suxerat ubera,
Quod mirabile prandium
Contractum minime te sine creditur.

   Transactis puerilibus
Annis, Ecclesiae limina saepius
Observans patrimonii
Haeredem fieri te voluit sui.

   Auro non modico viri
[Col. 1228C] Sedat pauperiem, quam patitur mise
Stupro germine nobiles
Tres a se genitas tradere virgines.

   Hoc Myrea metropolis
Digna promeruit praesule pro sui,
Quem divina fidelibus
Vox audita tuis signat episcopum.

   Compulsus precibus, maris
Compressit citius grande periculum,
Et ponto prope subrutos
Tranquillo penitus restituit loco.

   Nautis nil minuit, datum
Angusto sancis in tempore triticum,
Sed per juge biennium
Cunctis hoc fuerat copia civibus.

   [Col. 1228D] Hostis fraudibus obvians
Versuti pelago vas oleum ferens
Effundi jubet ocius,
Quod combussit aquae materiam diu.

   Post poena capitis reos
Tres a morte viros eripit impiger,
Cujus namque potentiae
Et clausae bifores sponte sua patent.

   In somnis modo Caesarem,
Exarchumque modo territat acriter,
Et valde positus procul
Pellit parta trium funera principum.

   Nicolae, salutifer
Et tutor famulis esto perenniter
Cunctis te celebrantibus
[Col. 1229A] Hoc festo placidis cum tibi laudibus.

   Te mirabiliter colit,
Laudat, magnificat Graecia nobilis;
Imo totius orbis haec
Gaudet meta tibi munera solvere.

   Mundi Roma caput tuis
Aequalem celebrat semper apostolis,
Cujus crebra juvamina
Non multis precibus quaerit, et impetrat

   Quis non duceret hunc diem
Festum plus reliquis, cum genitoribus
Natus reddit ab hostibus
Raptos ad varii servitii jugum.

   Ponti multiplices sinus
Observans facili cum prece posceris.
[Col. 1229B] Tempestatibus horridis
Submersis miseros navibus eripis.



XII. In laudem sanctae Christinae.


Virgo dicata Deo nobis, Christina, faveto,
   Sit decus, atque quies omnibus ista dies.
Plebs bene docta nimis tibi laudibus instat amicis,
   Possit ut auxilio tuta manere tuo.
Tu patriae legis mores nihil esse fateris,
   Ut doceas comites, quae sit habenda fides.
Idola confringis, praefectum dogmate vincis,
   Esse Deum credens, qui super astra sedet.
Flagra, rotam, gladios primum depellis acutos,
   Post pelago mersam te dedit unda foras.
[Col. 1229C] Sed pater infidus miser occidit hostis iniquus,
   Ipse quidem petiit, te Deus eripuit.
Frangitur olla satis conferta liquoribus atris,
   Aurea delusi solis imago ruit.
Hoc male turba ferens ad judicis intonat aedes,
   Fit reus in causa censor et ipse tua.
Tradiderat diri flammis tua membra camini,
   Quae tamen, ut voluit, perdere non potuit.
Occubuit Marsus serpentum morsibus aptus,
   Nomine sed Domini restitit incolumis.
Inde cares lingua, truncaris utraque mamilla,
   Inficeris jaculis, sic celer astra petis.
Ergo doce, virgo coelesti docta magistro,
   Quid tua plebs faciat quo cluis ut veniat.



XIII. In eamdem.
[Col. 1229D]

Intemerata fide nostrae succurre ruinae,
   Ipse dedit vires, cujus amore viges.
Tu, patre contempto, Regi conjuncta superno,
   Jurgia derides, verbera nulla times.
Et quia te Christus Salvator possidet intus,
   Ira, furor, gladius nil valet exterius.
Jussa ducum spernis, temnis praecepta parentis,
   Sic servat sponsam rex in agone suam.
Aestuat Urbanus, fremit Idion, et Julianus.
   Arma pudicitiae quis superare potest?
Sed quia mente colis Christum, quem nomine prodis,
   In fragili sexu fortis inest animus.
Coelitus igniti frigescit flamma camini.
   Virgineum corpus non retinet pelagus.
[Col. 1230A] Non rota, non ferrum, non spicula mille furentum
   Immutant animum, virgo beata, tuum.
Virgineis precibus juvenis de morte resurgens
   Aetherei Regis subditur imperiis.
Quid Juliane facis? quid censor inique moraris?
   Victus es, ut video, pectore femineo.
Perfice quod restat, tenta quod durius exstat.
   Non cesset feritas, non vacet impietas.
Aufer adhuc linguam, miser, aufer utramque mamillam;
   Sed si non loquitur, mente Deo fruitur,
Nos tibi commissos, Christiana piissima virgo,
   Protege perpetuis, poscimus, auxiliis;
Affluat in nobis aeterni munus amoris,
   Quam colis ad patriam grex tuus ut veniat.



XIV. In eamdem.
[Col. 1230B]


   Virgo, sidericis ardua sedibus,
Te, Christiana, tuis insere plebibus,
Ut possint placido nunc tibi pectore

   Laudis munia solvere.
Tu patris rutilo splendida germine,
Sed multo melius moribus et fide,
Dum casto refugis corpore saeculum,

   Acquiris comitem Deum.
Cujus jussa probis actibus exsequens,
Quem saevis ducibus prodere non times
Contemptis valido pectore fortius

   Poenarum genus horridum.
Quae, vel quanta quibus praelia gesseris:
[Col. 1230C] Ignis cum gladiis, fustibus, et rotis,
Vinclis, verberibus, cumque ferocibus

   Telorum probat ictibus.
Jam suprema poli quae penetras loca,
Nobis ut pateant, hoc prece fac tua.
Et semper memorum, si memoraberis,

   Felix esse memor velis.
Sic nobis Deitas, Rex, tua conferat,
Discordem numeris congeriem ligans,
Ut secum stabili pace per omnia
   Vivamus tibi saecula.



XV. In eamdem.



   Fontem perennis gratiae
[Col. 1230D] Praebe, quod es, Jesu pie,
In laude tantae virginis
Pro te paratis servulis.

   Haec namque primum nomine,
Post te notarat dogmate,
Sic sponsa sponsi gloria
Apte frui decreverat.

   Exosa pompas saeculi
Te forma quaesivit boni,
Quem fixa telis horridis
Laudare nunquam desiit.

   Nunc grata carpens gramina
Inter rosarum germina,
Gemmis micantem fulgidis
Gestat coronam luminis.

   [Col. 1231A] Vere perauctis fructibus
Semen reduxit centuplum,
Cum rite fuso sanguine
Talis tibi lux parta est.

   Per saeculorum saecula
Patri supremo gloria,
Virtus tibi sit Filio,
Cum Spiritu Paraclito.



XVI. De sancto Petro apostolo.


Alma dies rutilat toto celeberrima mundo,
Sanguine quam proprio Petrus decoravit in aevum.
Ardua purpureis tinguntur templa triumphis.
Laus manet aequalis numero librata duali,
Ecce ratis pleno confertur concita velo,
[Col. 1231B] Credula falcato jam bellua carpitur hamo.
Auxiliare tuis patet, archiapostole, servis.
Nosque Deo caute sinuosis retibus affer.
Imperio Christi dum rete, ratemque relinquis,
Claviger in coelis, terris piscator haberis.
Esse Deum credis, quem miscet turba prophetis.
Unde manes clarus, Petre, princeps Ecclesiarum.
Fallitur incantus te tanto milite Malchus.
Cum piger immissum ferientis sustulit ictum.
Tu quoque respondes, cum vos genus arguit omne,
Impetus iste meri non est, vel sermo Joelis.
Poscit opes claudus, nec habet, quia defuit aurum,
Nomine sed Christi gressum illi restituisti.
Ut Simon abscedit defunctus vivere coepit.
Fit sua nil virtus; stat Simon Simone victus.
[Col. 1231C] Pervolat ille miser, coelos se dicit adire,
Altius unde cadit sibi deficientibus alis.
Pestifer exstinctum postquam Nero cernit amicum
Te cruce dando mori, coelestibus adderis oris.
Jam cape Romanum consul, Caesarque senatum.
Ecce tibi cunctus servit sub sidere mundus.
Omnibus humanus famulis sis, Petre, rogamus,
Atque potens nostri, totique salutifer orbi,
O Deus, aeterni genitor clarissime verbi,
Da mentis Petri nos scandere moenia coeli.



XVII. De sancto Benedicto.



Aureo solis radio perennis
Hac die totus decoratur orbis,
[Col. 1231D] Ut suis felix Benedicto festis
   Clarior adsit.

Bella mirandis opulenta factis,
Signa virtutum speciale munus
Regulae, praebent sibi sempiterno
   Tempore laudes.

Claret aetatis teneris ab annis
Moribus quibus vitam ordinasti
Cum voluptati dederis nec ulli
   Intima cordis

Deditur tanto prius id triumpho.
Vas quidem fractum muliebre damnum,
Quod puer sanum prece lacrymosa
   Restituisti.

Exhibens sanctum celer institutum
[Col. 1232A] Arctius summis studiis relictis,
Rebus et patris fugis, et salubri
   Veste bearis.

Foveras antro tua membra parvo
Mensibus versis novies quaternis,
Quo manens nullis hominum, sed uni
   Notus haberis.

Grata divino tibi festa nutu
Conferunt pastum latitans videris.
Fama fit, vulnus perit omne mentis
   Vulnere carnis.

Hinc cujus signum vitreum veneni
Poculum frangit, vaga mens fugatur
Virgulae tactu, fluit e cavato
   Marmore lympha.

[Col. 1232B] Insilit ferrum capulo reversum.
Mollis humanos regis unda passus,
Qua tuam raptus Placidus melotem
   Cernere fertur.

Charus horrendam tulit ales escam,
Fles nimis sontis nece motus hostis;
E loco cedens solito petisti
   Liris amoena.

Lubricus strata furit anguis ara,
Aggravat pondus, strepit igne falso:
Sed nihil contra valet inchoatum
   Ferre laborem.

Membra collapso laterata muro
Sana redduntur, patulo probantur
[Col. 1232C] Fratribus furtim male facta, regis
   Panditur actus.

Noxa libantem necat, et ruina
Sedis electae patet, obtinentur
Spiritus, rapto latitare vino
   Cernitur hydrus.

Objicis fratri quod inane fecit,
Inspicis mentem penitus rebellem,
Copiam prodis, gravidisque somno
   Consulis index.

Perfidos tellus procul egit artus.
Sistit errantem draco, cessit ulcus
Regium nummi subiere, fugit
   Horrida pestis.

Quod cadit vitrum patet esse salvum.
[Col. 1232D] Vasa producunt oleum, chelydrus
Pellitur dextra, manuumque loca
   Visio solvit.

Reddito vitae puero, subire
Coelicas sedes animam sororis,
Et velut solis radio sub uno
   Omnia cernis.

Scandis ardenti sacer orbe praesul.
In via coelum facibus corusca,
Quando ter ternis tribus et Kalendis
   Instat Aprilis.

Te canit laetus chorus angelorum
Patriarcharumque, et apostolorum,
Et prophetarum meritis ab omni
   Parte beatum.

[Col. 1233A] Ut sit hujus plebs memor ista laudis,
Hic ames dici pater, hanc decenter
Si doces, laute refove, polumque
   Scandere praebe.

Christe devoti pretium laboris,
Confer istius prece nos juvari,
Cujus exemplo peritura foedi
   Liquimus orbis.

Hymnus hic noster, Benedicte princeps,
Sic tibi semper placidus, tuorum
Qui salus es, lux, decus et perennis
   Laus monachorum.

Meta coelestis pretiosa Regis
Te facit veris celebrem tropaeis.
Unde nos semper petimus frequentes
   [Col. 1233B] Nocte dieque.

Doxa sublimi maneat Parenti.
Ejus et sacro diadema Nato.
Et tibi virtus utriusque compar
   Spiritus alme.



XVIII. Sequens hymnus ejusdem auctoris Senariolis constans, de virtute humilitatis, superbiaeque vitio tractare videtur, qui quidem est satis elegans, sed in eo pangendo, more comicorum, multa utitur pedum licentia. Dolet autem mihi reperisse in eo quasdam dictiones vitio scriptoris corruptas, quas corrigere nequivi.



   Gaudete justi, mites et pacifici,
Et omnes recti corde gloriamini,
Semper manentis possessores bravii.
[Col. 1233C] Filii Dei, conspectores Domini.
Sic ordo sacri testatur eloquii.

   In nobis quidem sanctus ille jugiter
Spiritus pietatis, sapientiae
Et intellectus, timoris, scientiae
Consilii, fortitudinis residet,
Largiter satis unumquemque imbuens.

   Inenarranda Domini est pietas,
Qui tantum corda diligit humilia,
Ut ea replens septiformi gratia
Spiritus sui condat habitacula,
Cujus est fructus gaudium, pax, charitas.

   Sternit elata, fundit arrogantia,
Brachio suo conterit praelustria.
[Col. 1233D] Sic quondam summa redimitum gloria,
Pro sola tantum angelum superbia
Felicitate repulit perpetua.

   Qui tam formosus, et decorus exstitit,
Ut nihil intra paradisum Domini
Aequari posset ejus pulchritudini.
Platani, cedri vertex ac abietis
Frondibus ejus non fuit aequabilis.

   Similitudinis Dei signaculum
Erat decorus specie praenimius.
Cujus in veste fulserat carbunculus,
Sapphirus, jaspis, salius, chrysolithus,
Smaragdus, onyx, berillus, topazius.

   Infelix homo, quid, cum superbierit,
Elationis crimine passurus sit,
[Col. 1234A] Si justus judex veniam non tribuit,
Cui claritatis tantae lumen intulit,
Ut rite cunctis praeferrentur angelis.

   Sed felix ille, quem res istae possident,
Mens bona, pectus purum, vita innocens,
Cujus in coelo merces orbe major est,
Et nomen ille magnus liber continet,
Quem ante tempus scripserat Omnipotens.

   Illic divinae pietatis munere
Vos oderis. . . tudine. . . tras mudule.
Conscriptis vitae fulgitis charactere.
Apostolorum chorus hinc, et martyres,
Et confessores exsultant, ac virgines.

   Postquam finita statione saeculi,
Vos scriptos idem antiquus citaverit
[Col. 1234B] Coelorum regni claviger mox aperit.
Regis aeterni Virgo mater excipit,
Et statim choris sociat angelicis.

   Sanctorum omnis concinit exercitus
Jubal est primus in choro canentium.
Pulsat Maria soror Aron tympanum.
Rex autem David personat psalterium.
Et Benedictus regulare praemium.

   Cernit insignes legis suae dogmate,
Inter ignitos, et condensos lapides
Nitore miro coruscare pariter
Miratur opus, et laudat artificem.
Inde scholarem rimatur originem.

   Accedit Maurus, Honoratus, Placidus
Et Constantinus, Faustus et Simplicius.
[Col. 1234C] Beato Petri omnes ita referunt.
Quos sic miraris ex Casino prodeunt.
Nos expolivit noster Desiderius

   Cui Pater almus grates fert innumeras,
Eique digna praemia pronuntiat.
Auctorem rerum omnium expostulat,
Ut in superna angelorum gloria
Sibi cum illo congaudere liceat.

   Inter haec vobis seraphin micantia
Sanctus, et sanctus, sanctus proclamantia
Inaestimanda conferunt tripudia,
Canere jubent canticorum cantica.
Ut illa quater triginta sex millia.

   Citharizantes cantico virgineo
[Col. 1234D] Decenter agno psallitis purpureo.
Laudatis eum in choro et tympano,
Cantatis ei in chordis et organo,
Coeli terraeque jubilatis Domino.

   Cujus effecti gloriae participes,
Jam precor sitis mei semper memores.
Sic eum mihi facite placabilem,
Ut me dignetur superis conjungere,
Unde vos possim vel longe respicere.



XIX. De Casino monte.


Mons bone, salveris pacis dator, atque quietis,
Qui facilis regni via crederis esse superni.
Tu lapides illos servas in pectore fixos,
Aula quibus coeli constructa notatur haberi.

   [Col. 1235A] Quanta tibi, bone Christe, sua
Factus imagine debet homo,
Vis animi penetrare nequit,
Lingua retexere nec poterit
Ullius arte magisterii.

   Rhetoris interit officium,
Finis et ars studiosa perit,
Nec sua dogmata philosophos
Plus satis ingeniosa juvant,
Se quibus omnia scire putant.

   Creditor haec numerare vales,
Quem data praemia nulla latent.
Tu lucra solus et exigere,
Cedere qui facis imperio,
Quidquid habetur in orbe suo.

   [Col. 1235B] Hisque tua pietate sibi
Contuleras potiora nimis.
Nam faceres ut in arce poli
Hunc tibi participem fieri,
Passus es in cruce sponte mori:

   Illius insuper ad decus est,
Forma tibi quia carnis inest,
Qua rutilas Patris in solio
Edite Virgine jure novo,
Et Deus omnipotens, et homo

   Civibus hactenus haec superis
Vilis erat species hominis,
Nunc quod habent hominem dominum
Hanc venerantur, et obsequium
Commoditate pia tribuunt.

   [Col. 1235C] Graviter hos, simul ut maneant
Perpetua quoque pace ligas
Unde polique, solique tua
Una videtur, et est patria,
Res ubi publica tanta micat.

   Lege sed haec posita fruitur
Infima pars, ut in alterius
Gaudia transeat, immo suum
Sumere jam valeat bravium,
Perdiderat quod Adae vitium.

   Praeterito vitiato modo
Nulla manet sine labe caro,
Crimine labitur assiduo.
Rursus, et ipse refugit homo.
[Col. 1235D] Sic habet ex fide merito.

   Poena modo datur ex scelere,
Gratia redditur ex opere,
Nempe bono neque militiae
Splendida quisque potest aliter
Te duce, signa movere tuae.

   Dantibus his operam studiis
Vivere das operam multiplici.
Cumque nec omnibus una satis
Regula sit tamen officii
Hujus erunt habiles meritis.

   Virginibus, viduisque, viris,
[Col. 1236A] Conjugibus, simul atque sacris
Ordinibus patet aula poli.
Pius operantibus ac monachis
Notior haec solet esse magis.

   Ecce Casinus abundat eis,
Mons venerabilis aula Dei.
Mons Sion altera, dux fidei.
Mons, ubi jura Deus populo.
Scripta suo tribuit digito.

   Tu sapientia summa Patris,
Qui dubio sine cuncta sapis.
Da facies, ut amoena loci
Hujus, ut est, referatur eo,
Quod tibi complaceat, studio.

   Scire volentibus hoc animus
[Col. 1236B] Fert modo dicere, nam reliquum
In bonitate tua remanet,
Qui famulantibus hic merita
Multiplici pietate paras.

   Italiae jacet in gremio
Montibus obsita planities;
Pampinus hanc viridis decorat.
Est nemorosa parum, sed aquis,
Fluctibus et variis celebris,

   Rebus in omnibus haec locuples
Indigenis, sed et hospitibus
Est locupletior, hinc etenim
Est iter Urbis apostolicae,
Totius orbis adhuc dominae.

   [Col. 1236C] Collibus ejus oliva decens,
Cedrus, et alta cypressus inest.
Caetera partibus arboreae
In sua lyris amoena ruens,
Et rigat, atque rigando fovet.

   Mons ibi Casini nomen habens
Omnibus eminet, ipse quidem
Pectore moenia prisca nimis
Pertulit, in quibus ara fuit,
Qua perhibetur Apollo coli.

   Hic Pater ante monasterium
Constituit Benedictus, habens
Pignora luminis aetherei,
Plebs quibus inscia daemonicis
Eriperetur ab opprobriis.

   [Col. 1236D] Sed Patris omnipotentis idem
Judicio ruit, eximie
Postquam refulsit, et hinc cecidit.
Inde domus renovata diu
Mansit in his quoque temporibus,

   Quod bene condita non fuerat
Casibus agnita signa dabat [(1) 1Kb] .
Materies lubricabat et ars;
Cella nec una monasterii
Officiis erat apta suis.

   At Patris omnia consilio,
Hoc dare carmine quem nequeo,
[Col. 1237A] Diruta rite fuere solo,
Sunt modo cujus et arbitrio
Lumine praedita continuo.

   Nomen ob hoc operantis opus
Nec reticere valet penitus,
Nominis usus et ut proprii
Postulat, anterior poterit
Syllaba longa brevis fieri.

   Ergo licebit et expedit hic
Nomen inesse desiderii,
Qui dedit, o Benedicte, tibi
Tam pretiosa domicilii
Praemia, ductus amore tui.

   Marmoreo foris est lapide
Intus et ecclesiae paries
[Col. 1237B] Splendidus. Hic tamen haud facile
Ducta labore vel arte rudi
Omnis ab urbe columna fuit.

   Undique caetera lata loci
Pondere prae nimio pretii
Empta fuere, nec Hesperiae
Sufficiunt satis artifices:
Thracia merce locatur ad haec.

   His labor in vitrea potius
Materia datur eximius;
Nam variata coloribus haec
Sic hominis decorat speciem,
Non sit ut alter in effigie.

   Lustra decem novies redeunt,
[Col. 1237C] Quo patet esse laboris opus
Istius urbibus Italiae
Illicitum; peregrina diu
Res modo nostra sed efficitur.

   Hic alabastra nitere lapis
Porphyreus viridisque facit;
His proconissa pavita (sic) simul
Sic sibi marmora conveniunt,
Ut labor hic mare sit vitreum.

   Tanta decoris in hoc rutilat
Gloria, Roma quod ipsa sua
Pluris ut aestimo non faciat:
Sic quoque vota Desiderii
Convaluere benigna Patris.

   Aurea vasa, vel alterius
[Col. 1237D] Ponderis ingenui potius,
Gemma quibus pretiosa nimis
Enitet, aut micat, aut rutilat,
Hinc ope contulit innumera.

   In casulis trabeisque stolis
Maximus est numerus pretii.
Ara grisea labore suo
Plus pretiosa refulget, et aes
Carius exsuperant bifores.

   Omnia pene quibus locus hic
Condecoratur et est celebris
Sponte pia Pater ipse dedit.
Sunt nova, sunt bona, sunt solida;
Ad sua digna sat officia.

   Patricios comitesque duces
[Col. 1238A] Sustulit huc bonitatis ope;
Et satis undique clara domus
Fulget in orbe, velut speculum
Solis in aethere perspicuum.

   Quis meliora, Casine, tuis
Moenia porticibus statuit?
Aurea non domus ipsa Cyri,
Non Salomonis opus valuit
Sedibus his rutilare magis.

   Atria Justiniana situm
Hunc sibi diligerent satius.
Est tibi grande nimis meritum,
Fertur ubique sub aethere tuum (sic)
Sanctius esse domicilium.

   Tu speciosa fenestra Dei,
[Col. 1238B] Proxima luminibus superis,
Unde videntur ad haec animae
Tendere, mundus et hic hominis
Visus ab unius est oculis.

   Ut paradisus amoenus Eden,
Omne soli superos specimen
Ejus aromatibus redoles:
Deliciae tibi non aliae
Sunt nisi forte suae pariles.

   Cantica conficis angelicis
Consona vocibus atque modis:
Corde videris et ore Deum
Poscere continuis precibus
Crimine pro populi potius.

   [Col. 1238C] Jam poteris, Pater, angelicis
Pollicitis, Benedicte, frui:
Ditior est domus ista satis
Quam fuit hactenus; at meritis
Fac sit ut ante beata tuis.

   Tu bone, tu pie, tu Domine
Sancte Deus, Pater omnipotens,
Cui nihil est dare difficile,
Hic habitantibus aetheree
Da liqueat, peto, lucis iter.

   Sic placeat modo nostra tibi
Concio, prisca velut placuit,
Integra quae penitus meruit
Partibus hujus ab hospitii
Lucida regna subire poli.



XX. Cantus in laudem beatae Margaritae virginis, et martyris.
[Col. 1238D]

Si sua vaniloquo tumefactus carmine mundus
Facta refert, num nostra manus torpere valebit,
Ne pulset cum voce lyram, dum coelica narrat?
Ergo age vox omnis, quae cantat verba choreis
Vana cadat, ludos omnes proscribat inanes
Nostra chelys, sed diva ferat. De civibus ora
Antiochena olim magni produxit in orbem
Feminei generis titulans jubar. Illa meretur
Baptismo mundata Dei non esse parenti
Chara, sed hinc Patri placuit magis illa superno,
Pulchraque coelicolas traxit nimis, atque caducos
[Col. 1239A] Margarita oculos; inhonesto lumine praeses
Inspicit oblatam quaerens mulcere puellam;
Dumque negat calido ore fidem secura fatetur.
Ille minis mollem credens impingere mentem,
Invenit in tenera pectus latitare virile
Virgine, non poterat tenebroso carceris antro
Vincere. Non virgis carnem ferientibus, unde
Sanguinei currunt rivi, nec pectore traxit
More puellarum suspiria: jungitur illis
Ungula quae laceret denudans ossaque pandat
Viscera plus poterat fortis sufferre malorum,
Quam manus inferret mentem miserata manentem.
Clauditur in tenebris, radius quos pellit ab alto.
Hostis adest specie, et vasti terrore draconis
Mollitur, victusque fugit, sed ad altera tendit
[Col. 1239B] Inveterata doli figmenta ac vincitur inde,
Dum pede virgineo collum calcatur inane,
Nec licuit repeti sine nutu virginis umbras
Ducta dehinc constans dum spernit sacra deorum,
Jungitur exurens lateri pro vulnere lampas.
Sed caro dum patitur, mens prorsus ad alta levatur.
Cumque ligata datur dolio sua vulnera rumpi
Sensit, ob hoc populi vocesque ad sidera tolli.
Confessique Deum coelorum munera sumunt.
Denique ne populus in Christum crederet omnis
Ad loca sanguinei jussa est certaminis ire,
Emissaeque precis post sacra oblata feritur,
Et caro dum jacuit, mens ejus in aethera fertur.



XXI. Incipit ode in laudem sanctae Ursulae.
[Col. 1239C]


Fulgor aspectus placuit virorum
Viribus, mentis decor at supernis
Ursulae turmis, merito potentis
   Nobilis ortus.

Luctibus patris tulit haec juvamen
Non timens regis furias caduci
Nixa virtuti Domini potentis,
   Virgo pudica

Quaeritur sponso, trahit illa sponsum,
Dumque se profert socias requirit,
Aggregat festo celeres ministros
   Laeta futuro.

Jungitur sacrae comitum cohortis
[Col. 1239D] Sanctior cleri celebris caterva,
Advenit patrum cupidus coronae
   Fulgidus ordo.

Summus oblatum decus, et resignat
Pastor, haud damni pavidus minoris
Dedicans Christo comites lavacro
   Virginis almae.

Irruit cultro ferus interemptor,
Agminis sacri madidus cruore,
Spiritus coelo subeunt aperto,
   Ossa colonis.

Ergo pulsantes Dominum rogate,
Parva quo virtus meritis juvetur
Nostra sub magnis laqueis malorum
   Undique cincta.



XXII. Cantus in laudem S. Catharinae virginis.
[Col. 1240A]

Pulchra nimis nullum cupiens admittere sponsum,
Quem non perfecti compleret forma decoris,
Omnia qui nosset, quaerens virtute potentem,
Et qui praecipua foret ex pietate benignus,
Virgo pudica Dei martyr Catharina quod optat,
Obtinet, illecebras dum carnis abhorret iniquas.
Dumque refutat opes, dum vanos spernit honores,
Ictibus objicitur, victrix per singula fulget.
Auxilio stabilita Dei mortalibus audax
Restitit insidiis, promissa nec aspera curans.
Doctaque non timuit confundere pectora doctrix,
Nec verita in tenera sufferre flagella juventa
Altior imperio, dum carcere clauditur atro
Nulla fames sanctam potuit percellere mentem,
[Col. 1240B] Dante Deo famulae, quae sunt accommoda vitae,
Visitat ancillam Dominus, reginaque clausam.
Nec tenebras patitur, dum lux diffunditur intus.
Conscia congreditur famulorum turba, fidemque
Suscipiens apto quaesivit tempore palmam.
Nec potuere rotae constantia vota rotare.
Nec metuit mortem portans ex morte coronam.
Sanguineas vulnus dum mittere debuit undas,
Lac dedit, egregio corpusque dedere sepulcro
Turba supernorum, guttas funditque salubres,



XXIII. Ode in laudem ejusdem virginis


Multa nos cogit bonitas puellae
Cantico laudes agitare nostro.
Pauca dum spernit, sibi quae parentes
[Col. 1240C] Liquerant, multis opibus fovetur.
Sceptra dum regis fragilis reliquit,
Alta dotavit juvenem corona.
Plurima fulsit Catharina forma,
Sed magis pulchram numerosa virtus
Reddidit, summi meruitque Patris
Unico jungi speciosa Nato.
Ejus amplexu cupiens foveri,
Terras quod posset dare, non cupivit.
Prosperum quidquam, mala nec refugit.
Unde nec praesul potuit minaci
Pectus illius removere vultu.
Ejus et sprevit placitis favere.
Monstrat arguto rationis acta.
[Col. 1240D] Quae fidem lustrent senibus togatis.
Vicit, et victis placuit subesse,
Fine dum vitam subeunt carentem.
Carnifex ferro lacerat tenellam,
Forte sed pectus nequiit ferire.
Carceris tetra latuit caverna,
Splendor ast summi patuit decoris.
Et lucrum Christo parat in caterva.
Jam novum pondus cecidit rotarum
Ante se sacrum tulit et manipulum.
Jussa sed tandem caput amputari
Supplices Christo rogitat favendos.
Vulnus illatum laticem dat album.
Coelicae turbae sepelivit ossa
Puritas manant oleum salubre.



XXIV. Alia ode in ipsius laudem.
[Col. 1241A]

Laudes non pigeat prompsisse cantibus
Quas virgo meruit, nec meritis pares
Candor virgineus praecipuus nitor,
Quod fulsit sapiens, et stabilis valor,
Extolli titulis jure petunt novis
Virtutum numerus, quo viguit brevi
Hoc vitae spatio suo fragili statu.
Extollens Catharinae niveum decus.
Quod non dilacerent plurima commoda
Non tollat species, divitiis cadat
Sexus feminei libera portio,
Grandis sub tenerae visa scientia
Arcano invenis multa scientibus
[Col. 1241B] Dum profert fidei mystica dogmata,
Non infert aliquid conscia concio,
Victricis retinens lumina fulgidae,
Perdentesque animas inveniunt eas.
Excellentibus fragili robur in arbore
Experta est regimen, quae tenuit manus.
Dum pulsat precibus, dum furiis minax
Carnem dilacerans sub tenebris locat,
Ut demptis dapibus praecipitet neci.
Splendor, sed famulae gaudia congregat,
Ut carnem foveant, pabula praeparat.
Verbum fructificat, germina colligit.
Fortis terribiles non timuit rotas,
Et mortem patitur, ne subeat necem.
[Col. 1241C] Et lac consequitur vulnera candidum.
Montanoque locant vertice funera
Dextrae coelicolum, quis refluit liquor
Reddens debilibus membra valentia.



XXV. Loquitur virgo Maria ad Jesum natum.


Has mundi tenebras noster bene veneris infans
Visere, qui lato diffundis lumina coelo.
Fili mei, filique Dei, novus accola, salve.
Sed quis, quo properas compar genitoris? ab alto
Prosiliens quo nate venis? qui rata polorum
Reples, tellus sinus hic mage complacet artus,
Concludi num forte venis, qui fine carebas,
Qui stans cuncta movens venisti in carne moveri
Qui geris in dextra mundanae pondera molis,
[Col. 1241D] Ancillae, tremulique senis portabere palma?
Cujus coelicolae pascuntur munere, parvas,
Quas tamen implesti, placuit tibi suggere mammas?
Quem superi cecinere chori, quod ante beati
Exsultant animi venisti emittere luctus?
Euge jam nostros subeas, mi nate, lacertos.
Parva geret magnum genitrix, fragilisque potentem,
Factorem gestabit opus, nubesque decorem.
Astat inops ancilla tibi, quae mollia parva
Membra tegat panno, non hic domus inclyta sumptus
Apparat, ancillae desunt, ignavique ministri,
Cumque furit Boreas, non igne, aut pelle fovebo.
En tenerum patere loculo deponere corpus,
[Col. 1242A] En tibi pro lecto praesepe insternitur amplo,
Qualia nate legis, tali tibi more parabo.



XXVI. Ad laudem sanctae Luciae virginis et martyris.


Qui coelo quondam statuisti lumina terris
Spargere, de tenebras pellentis munere lucis,
Nocte licet pressos nubes nos pallida condat.
Lucida gaudemus tamen hic quandoque tueri.
Clara quidam fidei gestant sub agmine virgo
Lumina, nos docuit constanti lucida bello
Sistere, dum precibus Dominum vicisse tonantem
Visa quoque est morbo praestans suffragia matris.
Multa parat daemon, vis carnis, praelia mundus.
Docta ferit jaculo latitantem nubibus hostem,
Luce micans fidei carnis molimina vincit,
[Col. 1242B] Dum se terricolae facibus non jungit amantis,
Quae potiora quidem coelestis foedere sponsi?
Quem fovet in minima diffundens munera membra
Fortior insurgit mundus pro Marte secundus.
Inde sinister adest et verbo, et verbere turgens,
Nulla potest animum fragilis sub carne virilem
Frangere vis clausum, de cujus robore traxit
Robora mortalis moles, nam sistere visa est.
Multimodis hominum conatibus acta, bonumque
Ad loca perdendi, ut traheretur foeda pudoris.
Incensas superat flammas, nec vulnera mortis
Expavit, sacraque charismate fota reliquit
Membra quidem terrae, sed spiritus aethera scandit:
Hic tua lucifero resplendet culmine sedes.
Hic sacer implexus tibi porrigit oscula sponsus,
[Col. 1242C] Huc quoque nos tua vota trahant o lucida virgo.



XXVII. Incipit ode in honorem Innocentum.


Candentem segetis novae
Miremur cumulum chorus,
Qui fauces teneras agant
Coram principe canticis.
Gaudet primipilus recens
Ductor mittere praevios.
Laetatur paribus puer
Florum primitias legens
Hic gaudet titulis loqui,
Quos prorsus dabat inscius
Aetas, et sine crimine.
[Col. 1242D] Sic dignis canitur prior.
Instas innocuum tonat,
Si linguae officio carent,
Clamat sanguineus rubor.
Occisi resonant decus,
Quod vivi nequeunt loqui.
Quid vis, tigride durior?
Quid saevis, carnibus canis
Pejor? quid sociis vacas?
Pignus coelicolum putas
Infundis manibus premi?
Sed frustra tumeat furor,
Et te magnificum puer,
Materna ubera subbibens
Vincat, te fugiens domet.



XXVIII. Incipit de sancta Agnete virgine et martyre.
[Col. 1243A]

Si tibi difficile fortasse videtur habere,
Quae fortis potuere viri, quae virgo pigebit,
Amplecti potuit, quae nomine dicitur Agnes?
Quam non naturae fortem perfecit origo,
Nec tulit expertam prudentia temporis ampli.
Forma decens extra, sed forma decentior intra.
Hinc oculis hominum placuit, sed abunde supernis
Egregii redolens per singula germinis actus,
Quae sibi sacra fides dederat speranda colebat.
Huic quoque proposito tali se robore junxit.
Neu blandum quidquam, nec durum verere mentem
Posset, ceu nihil mortalia cuncta putantem.
[Col. 1243B] Quae mulier, vel forte magis robusta virago
Tale genus belli superet, si forma decora,
Si tener aetatis fluxus, si munera quisquam
Plurima protulerit, si nobilis adsit amator?
Ista tamen superans, illata flagella timebit.
Haec simul hanc juvenem cinxerunt commoda sacram
Organa non vitii, sed quae virtutis habebat,
Utque magis tenerae virtus occulta puellae
Cresceret, et pavidas igniret ad ardua mentes.
Praeparat insidias praefecti natus iniquas.
Carnis amator, eam, sua ne connubia spernat,
Exhortans, placidusque illi sua munera profert.
Est mihi, virgo refert, melior te sponsus, amans me.
Esca necis discede procul, scelerisque minister.
[Col. 1243C] Hujus virtuti quaecunque potentia cedit.
Sidereusque decor speciei culmen adorat.
Apta quidem facies, hilarique affecta nitore
Voce pia dulcis, cui sermo nescius irae,
Non asper miseris, moeroris mens sedet expers.
Unde nec exterior facies sua turbida visa est.
Candor inest, fulgensque decor, speciesque ruboris,
Egregium facit hunc genitor, quam prosit imago.
Et regale genus, animi quoque plurima virtus.
Perpetuas contrectat opes sitibunda potentes
Corda fovere, quibus prorsus tollatur egestas.
Huic mihi dilecto placui, connubia secum
Contraxi nullo penitus mutanda valore.
[Col. 1243D] Aureus et digitum circumdat circulus. ut sim
Sponsa fidelis ei, quo sim redimita, benignus
Plurima dona dedit, facies ornata cruore est,
Complexumque tulit gemmarum lumine sertum,
Excellensque genus vestis, ne forte viderer
Tanto dissimilis sponso, nec digna decoris
Admitti thalamum, prae cunctis quos mihi legi.
Sicque mihi adjunxit se, ego sic quoque copulor illi.
Neu me blanda trahant, neu frangat grando minarum
Ecce hostis si bella paret, certamine victrix
Fulgebo, teneros si nudet turpiter artus,
Caesaries me densa teget pro veste decenti.
Si quoque prostibuli tenebris intacta locabor,
Angelicae tutela manus mea membra juvabit.
[Col. 1244A] Si locus infamis, Domino mea vota dicabunt.
Si tenebrosa loci facies, perfusa recenti
Lumine fulgebit melius, vestisque feretur.
Liberta sua male mihi si transmittat ephebos,
Hinc, sua si sapient bene corda, redire licebit
Illaesos, sed non veritus divina peribit.
Quem tamen effusis spero concedere votis,
Qui sibi me junxit speciali munere, Christum.
Cujus cantabit titulos de morte resurgens.
Hinc rabies exorta malos saevire ministros
Compellet, datus alter erit, qui coepta sequatur.
Illaque qui in cinerem convertat membra parabit.
Haec injecta rogum, divisaque flamma quiescet,
Utque meo tandem conjungar in aethere sponso,
Gutture transfigar, sed mens ad celsa volabit.



XXIX. In eamdem.
[Col. 1244B]


Igne divini radians amoris
Corporis sexum superavit Agnes,
Et super carnem potuere carnis
   Claustra pudicae.

Cogitur stupris maculanda vulgi,
Nuda famosum subeat lupanar,
Angelus castae pudibunda servat
   Membra puellae.

Candidi coelo veniunt amictus,
Clarus obscenis Dominus refulget
Splendor, et gratos superant odores
   Fornicis arcus.

[Col. 1244C] Perdidit vitae juvenis decorem
Ausus intactum violare corpus,
Virgo sed verae revocat saluti
   Funus acerbum.

Flamma, divino dominante nutu,
Friget aestivos imitata rores,
Virginis corpus Domino dicatum
   Jussa cremare.

Mista sacrato moriens cruore
Lactis effudit nivei fluenta,
Quam ferus lictor lateri profundum
   Condidit ensem.

Spiritum celsae capiunt cohortes
Candidum, et coeli super astra tollunt,
Jungitur sponsi thalamis pudica
   [Col. 1244D] Sponsa beatis.

Diva nunc nostrae miserere sortis,
Et tuum quisquis celebrat tropaeum,
Impetret sibi veniam reatus,
   Atque salutem.

Redde pacatum populo precanti
Principem coeli, Dominumque terrae,
Donet ut pacem pius, et quietae
   Tempora vitae.

Laudibus mitem celebremus Agnum,
Casta quem sponsum sibi legit Agnes,
Astra qui coeli moderatur, atque
   Cuncta gubernat.



XXX. In eamdem.
[Col. 1245A]


Ardet intactae faciem puellae
Praesidis natus, stabilis sed illa
Tale responsum juveni pudico
   Retulit ore.

Quid meos frustra thalamos requiris
Pabulum mortis, laqueusque vitae!
Turpis obsceni procul hinc recede
   Criminis auctor.

Dona, quae jactas pretiosa dives,
Pauperis mentem moveant puellae.
Dignior sponsus meliora multo
   Munera praestat.

Clarior luna, radiisque solis,
[Col. 1245B] Cuncta cui parent elementa mundi,
Se mihi sponsum dedit, et perennem
   Sidera dotem.

Jamque complexu fruimur pudico,
Jam caro carni sociata gaudet,
Jam sacer sanguis faciem nitenti
   Murice tinxit.

Quare mortales periture formas:
Coelitus nostri placuere vultus,
Vivet in terris amor iste, celsis
   Vivet in astris.

Virgo nec mirum videatur alma,
Cuncta si sprevit monumenta mortis,
Quae pium vitae Dominum perennis
   [Col. 1245C] Semper amavit.

Ad tuas Agnes rogitamus aras,
Flagret in nostris amor iste fibris
Comprimens blandae stimulos juventae
   Flamine sancto.

Ure lascivas hominum medullas,
Tutus ut dulces fugiat procellas
Spiritus mundi, domitaque victor
   Carne triumphet.

Virginum laudent pia vota Regem
Quem decet sacrae genus omne laudis,
Cujus in trino veneramur unum
   Numine numen.



XXXI. Sermo ad clerum in laudem Vincentii martyris.


[Col. 1245D] Hactenus almorum referentes facta virorum
Tegmine prosarum vestivimus, ast nova patres
Ac fratres placuere magis, veterata tueri
Non placet, ipsa cibos renovari mensa requirit.
Vos igitur namque huc vos traxit causa ciborum,
Non quos corpus amat, gustum praebete recentem,
Quodque dabit Dominus laeto portabimus ore.
Utque magis possit refoveri vestra voluntas,
Ad Domini matrem solito properemus honore.
Quod portemus ei, docuit nos angelus olim.
Auxilium postquam de coelo sumpsimus, inde
Confortata vigent et corda, et lingua loquentis,
Ut nostis, reverenda cohors fratresque patresque,
Vita sub hoc lapsu decurrens militat omnis.
Ergo hostes superare vacat, quod aptius ardor
[Col. 1246A] Mentis agat, quando promittitur inde corona,
Quanta est celsorum conscendere regna polorum.
Namque hic mortifero vita est exempta pavore,
Nullaque, quae frangant, obstant adversa, salutem
Hic animam divus sitibundam pascit abyssus,
Hic quoque largifluis exundat copia donis.
Hic, qui constiterit, supremo effertur honore,
Hic quae non cessat, circumdat gloria dignum.
Non murmur, non rumor ibi quae foedera rumpant.
Si qua potest pensare animus, vel si qua loquentis
Lingua potest fari, si lumina cernere quidquam,
Istis nunc conferre voles? de talibus audax
Verba dabis? nunquid meritorum gaudia tentes?
Qui volet haec, fiat valido certamine victor.
Vincenti dabitur sertum, dulcedoque mannae.
[Col. 1246B] Quaeris amica? prius inimicos vince furentes.
Tres siquidem nobis objectos novimus hostes.
Tres hi lethiferis impugnant pectora telis,
Nec cessant lassare virum, nisi colla sub ipsis
Dejiciat, fractoque manus det robore victas.
O quantos latitans prostravit carnis iniquus
Pulsator, quantos detraxit ad infima mundus.
Quantos praedo vorax tenebrarum trusit ad ima.
Hi primos traxere patres ad funera prima.
Horum prima fuit proles prostrata nefando
Vulnere, quo victus periit Sodomita ruinae
Sulphureae adjectus quorum almus decidit ictu
Psalmographus, sobolesque nitens, quo plurima, jamque
[Col. 1246C] Turba cadit, quis namque orbem sine vulnere linquit?
O nimium felix, qui tantos propulit ictus!
Hunc laudes, titulique notent, hunc fulva corona
Si quis adest talis, nostro sermone notetur.
Ignoscat tamen egregio si non sit honore
Compar, cui tamen hic dulcescat cantus in aurem,
Si modicus, libeatque graves ad summa levari
Audistis reverenda phalanx, quem laude decoret
Sancta parens hymnos, psalmos, responsaque cantans.
Hunc quoque carminibus nostris describere fas est.
Hic est occiduo generatus climate victor
Prodiit, atque illi nomen Vincentius exstat:
Hinc nitidus juvenem cinxit decor, altior intra
[Col. 1246D] Splendor erat, quo summa potens, atque ima tueri,
Quem mage virtutum fecerunt agmina clarum.
Obsequiisque Dei non mundi membra subegit.
Hic postquam campo tot vinci pectora videt,
Et pavidos fugitare duces, atque hostibus ultro
Cedere projectis a sese protinus armis,
Infremuit, validumque tulit sub corde dolorem.
Ulciscique cupit, pudet hostes ferre triumphum.
Nec tamen, ut praeceps se opponere tentat inermen,
Festinus petit arma dari, gestuque minaci
Bella parat, gaudent stantes hinc inde sorores,
Nec passae externum circumdare militis artus
Officium voluere suis hunc cingere dextris,
Ecce, inquit, scutum, velo fuscata serenam
[Col. 1247A] Prima soror faciem, fidei quam nomine dicunt.
Hoc te, ne laudant, quae sunt infesta, juvabit.
Altera quae capiti galeam succurreret, affert.
Quae sperat secreta Dei, celsamque salutem,
Tertia dat totum quae possit cingere corpus
Loricam multi quam nectunt ordine cycli:
Haec est, quae innumeras jungit dilectio mentis.
Quarta dedit stabilem justi vestita decore
Thoracem, femorique tulit, qui congruat ensem.
Virgo pudica suo gestans cognata pudori
Tegmina texta dedit, telum prudentia triplex.
Sacraque lex pugilem forti praemunit in arcu,
Unde queat validis hostes penetrare sagittis.
Cruribus aptatur quam protulit ocrea duplex
Virgo humilis, pedibusque dedit calcaria binis.
[Col. 1247B] Hinc amor, inde timor, domitum qui subsit habenis
Sobrietas sternebat equum. Patientia sellam
Attulit. Aurato praefulgens tegmine tandem,
Quod rex contulerat, adversos quaeritat hostes,
Et vincens exit quo vinceret, inde superbae
Stant acies, stat et ipse micans coelestibus armis.
Prima aciem juxta movit caro, nulla minatur
Vulnera, non torvos demonstrat in agmine vultus,
Lubrica sed placidi speciem mentitur amoris.
Oscula lethifero dans inviscata veneno,
Arridensque parat fletum cantansque dolorem.
Pulchra affert oculis animam praedantibus aures,
Dulcisonis pulsare modis molitur inertem
Hinc reddens animum, nares demulcet odore
[Col. 1247C] Multimodo, gustumque trahit varia arte saporum,
Inque cibis firmenta novat, dans mollia tactum
Allicit, hinc miseram confundens crimine mentem.
O te felicem, quae tantos viceris hostes!
Hanc ubi persensit juvenis clam sistere bellum,
Non tulit ingenuos secum miscere lacertos,
Blanditiasque pugil dedignans sprevit iniquas.
Sic fugiens vicit, nam sic fugisse decorum est.
Calcibus urget equum, rigidasque imponit habenas.
Mundus adest contra, trinumque praeordinat agmen.
Errorum praecedit onus, nam dira tyrannis
Arbitrata Deum, quod fictos fictile sculpsit,
Spicula falsidico lethalia sparserat ore
Ictibus opponit clypeum, vicitque superbum.
Ecce aliud pugili vincendum opponitur agmen
[Col. 1247D] Vanus amor, quo pulchra domus, quove uxor amatur
Quo soboles dulcis, quo pulchrum quaeritur aurum,
Istaque coelesti miles superabat amore.
Obvius interea robustam impingere mentem,
Ipse timor saecli tentabat, casside fortes,
Reppulit impulsus, dum nulla infensa malorum
Vis potuit mentem prosternere militis almi.
Ille, inquit, manda, Pater inclyte, verba tyranno
Opponam. Jubet ille libens, quae verba tyranne
Infelix, quae verba refers? cur sacra negari
Nostra jubes? me, me credis pavescere vultum,
Terroresque putas animum pulsare minaces?
Plus te torquebo si torqueas, ipsaque poenas
Ultrix poena dabit, feriereque, quam trahit arco.
Taliter infestum miles superaverat hostem,
[Col. 1248A] Cum procul indignas, armatas Marte catervas,
Stare jubet quondam de coeli culmine jactus,
Insidiasque parat, fraudes petiere priores.
Insultans tenso, sed cavit vulnera telo
Christifer athleta, nec Martis ferre furorem
Disjectae potuere acies, fugit omnis in umbras,
Aspectumque pavet pugilis, telumque caterva.
Inde cruentorum trux illi opponitur agmen
Carnificum, gens haec sequitur vexilla tyranni.
His tormentorum varia committitur arte
In juvenem saevire sacrum, cupit omnibus unus
Opponi, celerem sellaeque innixus agebat
Quadrupedem geminis idem calcaribus urgens,
Immotusque suos ad vulnera concitat hostes.
Turba ferit pugilem, et feriens magis inde ferimur.
[Col. 1248B] Plus siquidem validus poterat tolerare malorum,
Quam manus inferret Christi succensus amore,
Quemve putant vinci, sublatus ad aethera vincit.
Obviat alticulis circumdatus undique turmis
Princeps, qui pugilem quondam fulciverat armis,
Qui bello fulgere dedit, manibusque juvamen
Attulit, aeterno concludens munere palmam.
Nos trahat hoc speculum, nos instruat ista virilis
Nobilitas animi. Visus sufferre laborem est
Ingentem, succedit ei praestantior illa
Longa quies, vitam dum perdere creditur illi,
Vita manet nullus quam possit claudere finis.
Parva pugil dum tecta abicit, datur alta supernae
Aula domus, fragili quia sustulit in vite plagas,
Pectinibus, flagrisque rogi, seu carceris antro,
[Col. 1248C] Insuperis recipit superantia munera victor.
Transiit opprobrium, transacta est poena, laborque,
Sed non casura modo gaudet in aethere palma.
Hujus chara phalanx, validis si innitimur armis,
Sectari si gesta juvat, si compare gressu
Hostiles in Marte manus superare placetque,
Qui pugili, et palmam dedit ille, et nostra juvabit
Pectora, prostrato donans ex hoste decorem.
Impetret hoc fusa nobis prece victor ab alto.



XXXII. Incipit oda excitativa militibus Christi.


Quid stas? otio quid pugil haeres?
Belli moveat fervidus horror.
Quod si retrahat frivola virtus,
[Col. 1248D] En auxilium dextera Christi
Praestat fragiles portans humeros.
Intende ducis quam cape formam.
Exemplar erit vita proborum.
Dabitur forti fulva corona.
Prudentia te protegat ante,
Et justitia postera purges
Ac ne tumeas, temne secunda.
Laevam retine robore fortis.
Summi capias jussa magistri.
Servant fragilem, si bene servas.
Sermone sacro sternitur hostis.
Ensem capias hunc tibi tutum,
Nec te subigi crux sinet hosti.
Hac qui steterit, non timet illum.
[Col. 1249A] Tegitur miles, votaque fundens
Moyses populum protegit orans.
Scutum fidei suscipe fervens,
Ictus poteris tollere victor,
Spes det galeam, quae caput obdit.
Cape loricam membra tegentem,
Quam justitiae dextra propinet.
Juvat et multum cingere lumbos.
Caligis pacis subdere talos.
Hostis latitans his cadet armis.



XXXIII. Item oratio, seu confessio metrica.


Prisca lavans proprio mundi delicta cruore,
   Christe, tibi dignas fac mea verba preces.
Id quibus obtineam solus potis ipse docere:
   [Col. 1249B] Nam nego, quae bona sunt te nisi dante dari.
Principio non ulla malo possunt bona gigni,
   Sunt quia principio te generata bono.
Ergo boni quidquid mea lingua referre valebit
   Pro certo credam te tribuisse mihi.
Os ego Davidico patulum sermone tenebo,
   Illud tu repleas polliciti memorans.
Tu fons es vivus, tu fons plus sole serenus,
   Quem quicunque bibit non aliunde sitit,
Mane tuum tenebris nox non interpolat ullis.
   Quisquis in hoc ierit non ruiturus erit,
Hunc mihi da fontem, da lumen, et hoc mihi post haec
   Quod peto quin habeam non dubitare licet.
Cur ego me miserum tantum confidere de te
   [Col. 1249C] Debeo, qui tantis criminibus teneor.
Debeo, Rex pie, debeo, tu caro, victima, census,
   Factus es, exitio liber ut esset homo.
Mors tua vita fuit cunctorum, vitaque vita,
   Quam diversae res esse probant idem.
Hoc hominis meritum, non, sed tua gratia fecit,
   Quae confidendi jus mihi semper erit.
De te dum fuero confidere non dubitabo,
   Quod quicunque tuo servet amore facit
Arsit piscator hoc, et publicanus amore,
   Cum subito merces sprevit hic, ille ratem,
Hinc est pro minimis redemptio maxima dono,
   Claviger hic coeli, legifer ille Dei.
Arsit amore tuo, qui te suscepit ovanter.
   Hospitio princeps, arsit amore tuo.
[Col. 1249D] Arsit amore tuo cujus nec in Israel esse
   Aequa fides potuit, arsit amore tuo.
Arsit amore tuo, quae saepe repulsa salutem
   Obtinuit prolis, arsit amore tuo.
Arsit amore tuo, cujus tua fimbria fluxum
   Sanguineum statuit, arsit amore tuo.
Arsit amore tuo, tua quae vestigia tersit
   Crine, lavans lacrymis, arsit amore tuo.
Nemo sed ex illis arsit. nisi cum voluisti.
   Si vis hoc et ego munere dignus ero,
Sive fides fuerit, sive spes, aut amor idem,
   Quidquid eos juvit, gratia dico fuit.
Gratia dico dedit bona si mortalibus aegris,
   Vera quidem data sunt, gratia dico dedit
Non fuit aeger homo postquam male credula pomo
   [Col. 1250A] Fregerat Eva virum quam superarat hydrus.
Vixit homo misere postquam se limine vitae
   Mortis in hoc miserum se tulit hospitium.
Id sine labe fuit, sed tabes sordida rupit.
   Mundus ab opposito nomen habere putem.
Mundus erat mundus, mundus cum munda creares;
   Immundus coepit sordibus esse hominis.
Ille vir, ille nocens qui sacra cupidine ductus
   Jura novo primus fregit in orbe fuit.
Principium litis fuit, exemplumque furoris,
   Qui prius humano sanguine sparsit humum.
Sed licet hic sanguis poenas indixerit orbi
   Grande sacramenti praetitulavit opus.
Scilicet e lateris stillavit vulnere sanguis,
   Qui pepulit poenas, lavit et omne nefas.
[Col. 1250B] O pia latronis vox hujus digna cruoris,
   Cui dedit ad vitam sanguinis unda viam!
Hoc etenim valido conspersus membra liquore
   Aethereo posuit primus in axe pedem.
Principibus vestras hic dixit: Tollite portas
   Et pateant Domino coelica regna suo.
Unde novum genus hoc, et gloria tanta triumphi,
   Uti pro poena proque salute cruce.
Cur inopinus amor duci pro crimine justi
   Audet in ore Dei tale. Memento mei.
Nonne tuae, Deus, est haec immutatio dextrae.
   Fit tuus hoc verbo signifer, ante latro.
Sic quoque vermiculo delicta simillima rubro
   Alba velut nivei lana coloris erunt.
[Col. 1250C] Haec enim bibulis si connumerentur arenis,
   Deleri subito te miserante puto.
Credere sic docuit, cujus centesima pronis
   Ad reliquas humeris perdita fertur ovis.
Credere sic docuit meretrix, quo munda recessit
   Omnibus haec vitiis plena Maria fuit.
Credere sic docuit qui flentes crimina lavit
   Praecipue Petrum quando negavit eum.
Esse tibi tanti pietas me summa rogarem,
   Sed maris admissis cedit arena meis.
Attamen hoc pacto, quo se David, ipse rogabo,
   Judex par paribus jus scio juste dabis.
O bone mi Jesu, dementia quanta videtur
   Hoc dare me cuiquam ne David esse parem.
Sed quid agam toto cum nil sit prorsus in orbe,
   [Col. 1250D] Cui possit sceleris par mundus esse mei.
Quotidie pecco, momentis omnibus erro,
   Utque canis vomitum saepe relambo meum.
Praetereo vitiis lethalibus omne creatum
   Consiliis spes est, qui mihi praestet abest,
Quid faciam, quid agam, quo me, Pater optime, vertam.
   Ultimus ecce dies ille tremendus adest.
Quid faciam, quid agam, cum non qui liberet adsit,
   Dum sua facta nocens nemo negare potest!
Quid faciam, quid agam, cum tanti judicis ira,
   Omnes perpetuo damnet in igne reos.
Tu mihi quid faciam. tu consule consiliator
   Unice, qui veniae totus haberis iter.
Tu mihi quid faciam, tu dic, qui condita quaeque
   [Col. 1251A] A te sunt, facere nulla fuisse potes.
Tu mihi quid faciam tu dic, qui fluminis undam
   Astra, solum, pelagus, unde laventur habes.
Desidiose puer, quantum tibi prava voluptas,
Temporis eripuit, cum primo semper ab aevo,
Usque senectutem, tantis impune vacares
Deliciis, quando tenuis propriusque salutem
Languor erat, sola ruinis medicina paratis
Absque labore uti poterat, nunc viribus ipsis
Est opus. Ista quidem jam non sunt ulcera solum
Mollibus unguentis credenda, nec apta tumori.
Auxilium valido praestabit spongia morbo.
Expedit indulgere tibi tam rebus acerbis,
Et frenare voluptatem. Laetissima traxit
Hactenus ad culpam caro, nec te afflicta reducat
[Col. 1251B] Ad veniam constanter age, pro viribus ista
Assidue vigila, noctesque, diesque labora
Omne scelus populare manu. Sitientibus haustum,
Tegmina da nudis, sed et esurientibus escam.
Ablue te lacrymis, emunda fletibus, omni
Evacua mentem vitio, virtutibus imple.
Sint moderata tibi jejunia, lectio jugis,
Psalmodia frequens, oratio sedula, nullum
Te moveat, vel solvat onus, metire laborem
Pollicitis, operam mercede, brevemque triumphis
Pugnam perpetuis. Minus est quodcunque laboras
Praemia si spectes, non ut nitentis ad alta
Ascensus facilis, sudorem denique quantum
Perpetitur qui conatur juga summa subire.
Tu quid ut in coelum vadas? te maxima merces
[Col. 1251C] Vita beata manet, tantum fac jura sequaris
Praesignata tibi, semper reminiscere, nullum
Te moveat, vel solvat onus: non miles habetur
Dura reformidans, marcet cum deside virtus.
O bone mi Domine, spes mea, lux mea, Christe,
   Qui vigor est verbis, qui medicina tuis.
Hactenus in poenas me lapsum culpa petebat,
   Nunc est cum poenis culpa remissa meis.
Languor heri valido fregit mea membra dolore,
   Sana sed haec hodie sunt pietatis ope.
Sero fui scopulis collisus, et omnibus undis,
   Mane mihi potior littore portus adest.
Omnibus affirmo falli veraciter illos,
   Qui veniam lapsis saepius esse negant.
[Col. 1251D] Qui dare te veniam lapsis post mille negarit
   Non possit veniam lapsus habere semel.
Qui dare te veniam scelerum post millia credit
   Millia post scelerum nulla negetur ei.
Es totus pietas, es et indulgentia totus,
   Totus pax, totus gratia, totus amor.
Tam leve quis dat onus, mandatum mite, fidele
   Consilium, munus fertile, suave jugum.
Mitibus ista quidem sunt levia, dura superbis
   Semper, et ignaris est labor iste gravis.
Quam super imponis sit sarcina magna laboris,
   Me modo delicti sarcina nulla gravet.
Me jussis expono tuis, maris alta secabo,
   Tu ne retrorsum dent mea vela, fave.
Ut nihil impediat me prorsus ab orbe tuere,
   [Col. 1252A] Quo ruit ille tuis factus homo manibus.
Transactis enim plusquam sex millibus annis
   Pugnat inhumanum hic sine fine genus.
Insidias doctus, fraudes, artesque nocendi,
   Estque magisterium nosse nocere suum.
Ille vetustatis didicit quaecunque per usum,
   Fert et ubi virtus non ruitura manet.
Nonne Job impetiit maledictis, caede, ruinis,
   Vulneribus flueret totus ut in saniem?
Et nisi tunc animas tantum servare juberes
   Perderet hunc intus ut sua quaeque foris.
Unde tibi genus est natalis, et unde secundus
   Magnum constat ei succubuisse David.
Sed tamen, ut flevit, fletu scelus omne peremit,
   Unde ruit victus. victor eo rediit.
[Col. 1252B] Ille Salomonem sua nec sapientia juvit,
   Nec summis opibus regius auctus honor,
Quem penitus stravit consuetis fraudibus hostis;
   Causa quod iste ruit improba flamma fuit.
O quoties studiis a te pastore malignis
   Perderet ut captas sollicitavit oves.
O quoties animas, quas curia celsa manebat,
   Tartareas usque praecipitavit aquas.
O si nunc tellus, aer, mare, tunc quod olympus
   Posset ut infernus solus haberet eum.
Sulphureos lapides in quam jaculeris, et ignes
   Impia Leviathan mittere tela veta.
Hujus et infestant capitis nequissima membra,
   Sed confringe caput, membra repente cadunt.
Jam dedice puer puerilia verba, tuisque
[Col. 1252C] Pone modum nugis; tua vota silentia longa
Poscunt: fac sileas; nullum dabit emolumentum
Copia dicendi rerum jactura tuarum.
Regis habes animum, nec ab hostibus ut violeris.
Momento pateris, tibi jus, quodcunque licere,
In te nobis, hoc amor efficit, hoc optatur,
Ille tui nimius. Quid enim mirabile ducis
Edere prava malos; inferre maligna malignos?
Estne navi quidquam, si callidus insidiatur,
Hostis prosequitur, nocet adversarius? an non
Filius offendit, servus delinquit, amicus
Labitur? humana pravos, et perfidiosos
Fert natura: licet metuas, patiaris oportet,
Quod metuis pugnare, tibi pugnare necesse est.
[Col. 1252D] Felices haec pugna citat, miserosque perurget.
Aggreditur reges, et vulgus inane lacessit.
Exceptum nullum patitur, victoria litem
Hanc dirimet, sedabit et hunc suprema furorem.
Ne timeas, ne formides, ne forte, quod absit!
Desperes, poteris, poteris reparare salutem
Saepe resistendo. Quo missile quodque repellas,
Robur habes fidei: tenebrarum damna pavescit
Lucis filius, aut nocturna pericula, cujus
Est pater ipse dies, an signa minantia, cujus
Est dux invictus. Confide, juvabo, nec esse
Plasma meum dubites, manuum factura mearum,
Quem tanto pretio, quem tanta merce redemi.
Num patiar perimi? quid enim descensus, et ortus,
Esuriesque, sitis, lacessere, flere, pavere,
[Col. 1253A] Quid colaphi, sputa, spinae, quid arundo, flagella,
Quid crux, quid clavi, quid acetum, fongia, et fel,
Lancea, mors, tumulus, descensus ad ima, vel ipsum
Profuerat redimi? dum spectas ista, timere noli:
Tanta tibi longe providimus arma. . . . .
Haec ubi confidas, haec hostis signa veretur,
Haec timet, haec refugit, vires his denique sensit
Fractas esse suas, enervis hic, invalidusque
Est, sed ob innumeros nervoso poplite casus
Disca frequens ejus callum durabile duxit.
Cunque cadens alitur, nequit, et de cruore laborat,
Deque genu pugnat, nullum quod debilitatus
Exerat est robur. Levis haec, sed sedula lis est,
At lis membrorum licet hac de lite sit orta,
Et licet ad finem lis utraque tendat iniquum;
[Col. 1253B] Scilicet ut mentes humanas dissipet, instat.
Divinae mentis ratio tamen una duabus
Vincendis non est, aliam patientia frangit,
Vis aliam, dignam illa dabit post praelia palmam;
Haec coeli regnum. Gaudent hae bella supernae
Virtutes, gaudent vates, gaudent patriarchae,
Ista senatus apostolicus laetatur, et haec sunt
Dulcis martyribus, tales et laeta triumphos
Spectat virginitas, exsultant rebus in istis
Felices animae, mihi sunt haec grata corona,
Quas ego prae meritis victoribus ipse rependo,
Confirment animum constanter ad omne ferendum.
Me genus humanum patrium cognoscat habere,
Atque severum animum, cui complacet ire frequenter
[Col. 1253C] Ad studia prolem, feriatis nulla diebus
Otia concedi, sudorem saepius illis
Excuti, et interdum lacrymas, nec servat in umbra,
Nec fovet in gremio, tristari, flerique, patique.
Grandia perpetitur, per taedia pinguia languent.
Quolibet haec motu fuerint agitata laboris
Deficiunt onere proprio, nullum feret ictum
Prosperitas illaesa. Quis et non otia poenam
Strenuus aestimat? ingentes industrius omnis
Res gerit, ut faciles nisi cum majore recusat
Vel pace componi; nam vincere digna paratum
Vinci nec laus est, nec gloria. Fortis ab illo
Cum quo luctatur securus poscit in ipsum
[Col. 1253D] Viribus eniti totis, at laeta feriri,
Caedi, vexari, patitur, nisi par reperitur.
Pluribus objicitur, tum quid patientia possit,
Polleat et quantum, clarescit. Sic faciendum
Esse bonis perpende viris. An forte vereris,
Quos tibi conspicuos dat imago sola bonorum,
Quorum sunt animi veluti per somnia longa,
Vanaque delusi, quos ebore mundus et auro
Compsit et argento. Tu pro felicibus illos
Aspicis, at si qua lateant speculabere, non qua
Occurrunt, miseros, foedos, turpesque videbis
More suae fabricae cultos exstrinsecus. Ista
Prosperitas stabilis non est, sed vitrea, crusta,
Et tenuis. Dum stare licet, propriumque videri
Ad votum, rutilant, cum quod disturbet et illos
[Col. 1254A] Detegat, occurrit, mox apparent alieno
Quae fuerint sordes tunc sub splendore latentes.
Do bona certa bonis, quo plus versaveris illa.
Undique, et in species meliora forinsecus illi
Non fulgent, introrsus enim bona semper eorum
Sunt obversa, bonis non prosperitatis egere,
Prosperitas est nil modo deridere potentes,
Atque probare potes miseros, quorum gravis ira
Pusillis animo terrores insidiosis
Intentat studiis lethalis tela pharetrae,
Nequitiaeque manus, necis arcus, impietatis
Arma, mali facies sunt materiae cruciatus.
Quos laedit odisse juvat, faciuntque nocentes
Quos nocuere timent et se quibus esse timori
Summa putent, hi felices quoties jacuere
[Col. 1254B] Illorum ante pedes, quos fastu saepe superbo
A pedibus pepulere suis, quoties et in istos
Felices aliis quibus invidere parata
Poena redundavit, quoties qui saepe negavit,
Ipse petit veniam. Felix est jure putandus
Invidiosus quem torquet felicior; esto.
Sint felices; dic ubi sunt quos noveris alta
Sede triumphantes populis dare jura subactis?
Olla fuere vitri, confracta est, grando liquata est,
Flumineae bullae ruptae sunt, umbra recessit,
Fumus praeteriit, nubes disparuit. Haec sunt,
Quae metuis, haec sunt; non vis pugnare, recede.
At regione times aliena vivere pauper:
Et quis tam pauper vivit, quam nascitur? His te
Eripe deliciis, te rebus, et eripe mundi,
[Col. 1254C] Quae quanto fugies tanto mihi propter adhaeres.
Christe Deus, vitae verae fabricator et almae;
   Christe Deus, pulchri conditor atque boni;
Christe Deus, per quem quod non est redit ad esse
   Atque quod est factum creditur ex nihilo.
Christe, malum qui non ullum facis, et facis esse,
   Pessima ne fiant, et bona perveniant.
Christe malum nihilum, qui confugientibus ad te,
   Qui vere bonus es ex ratione probas.
Christe Deus, per quem sunt et cum parte sinistra
   Omnia perfecta, condita pulchra bona.
Christe Deus, quem quisquis amare potest, amat, illud
   Sive sit ignorans, sive sciens quod amat.
[Col. 1254D] Christe, pater clemens, cui verum non nisi mundos
   Noscere perfectum, et reperire placet.
Christe, sator veri, per quem sunt omnia vera,
   Et per quem sapiunt omnia quae sapiunt.
Christe, pater clemens, perfectaque summaque vita.
   Quo vivit summo vivere quidquid habet,
Christe Deus, cujus totius machina mundi
   Est regnum, qui non sensus obire potest.
Christe Deus, cujus de regno venit in ista
   Lex enim regnat, justitiaeque vigor.
Christe, pater clemens, a quo divertere labi est,
   In quem converti surgere. Praedico te,
Christe, Deus clemens, a quo discedere mors est,
   Et in quem regredi vita, manere salus.
Christe Deus, nisi deceptus, quod nemo relinquit,
   [Col. 1255A] Quem nisi praemonitus quaerere nemo valet.
Christe, pater clemens, quem non nisi purificatus,
   Non nisi mundatus invenit, invoco te.
Christe, pater clemens, ad quem contendere, amare,
   Et quem conspicere, est illud habere quod est.
Christe, fides cui nos vera excitat, erigit et spes,
   Jungit amor, per quem vincimus omne malum.
Christe, pater clemens, qui nos miserando reducis
   Ad te, qui vera janua, vita, via es.
Christe Deus, proprio qui nos dignaris honore,
   Quique cohaeredes nos facis esse tuos;
Pax mea, laus mea, spes mea, res mea, lux mea, Christe,
   Glorifico, veneror te, benedico, colo.
Te solum laetor, te solum gaudeo, solum
   [Col. 1255B] Amplector, cupio, diligo, quaero, sequor.
Omnia si fierent rutilantia sidera linguae,
   Hoc et arena maris, semen et omne soli.
Hoc enim guttae pluviales, littoris undae,
   Cunctaque quae nullus dinumerat numerus,
Non tibi pro meritis laudes persolvere possent,
   Immeritum tanti quod tibi, Christe, facis.
Verba mihi pietas pietatis plena dedisti;
   Ad te, qua veniam, sunt ea verba, via.
Dum te non potero, potero tua verba videre,
   Verba Dei Verbum visa videre dabunt.
Verba novo tua sunt mellis condita sapore,
   Quem semel imbuerint, nil nisi dulce sapit.
Sermo novo tuus est perfusus aromate vitae,
   Vita cadaveribus cujus odore redit.
[Col. 1255C] Hunc sine te nullus potuit sentire saporem
   Usus, et hoc sine te nullus odore fuit.
Tu novus es cordis, quem fundis in ora liquorem,
   Tuque quod in mentes fundis, aroma novum,
In me, quod fuerat, sapor hic exclusit amarum,
   Et quod fetebat, hic procul egit odor.
Ergo tua vitiis longe virtute repulsis,
   Ne repetant, templo tu, Deus, hoc reside.
Tu, Deus, hoc reside, defende forinsecus, intus
   Custodi, domus haec ut tibi tota vacet.
Dum moror in terris, habilem me fac tibi regni
   Post habitatorem, participemque tui.
Et quoniam prius es, quoniam pietatis amore
   Protegis humanum compatiendo genus,
Archiapostolici, qui culmine fulget honoris
   [Col. 1255D] Protege Gregorium, scis quod amare Petrum.
Septimus in numero vigilantum munera septem
   Possideat semper flaminis illa tui.
Cum populo reges in pace faveto fideles,
   Possit, ut Ecclesiae tuta manere quies.
Deprecor Agnetis reginae fac memoreris,
   Quae regum Regi, seque, suumque dedit.
Te desiderii memoro, Pater optime patris,
   Tu desideriis semper adesto suis.
Lumina luminibus totum quibus aspicis orbem
   Cerne suo studio quanta Casinus habet.
Cerne domicilium Benedicti, contulit omne
   Hoc decus ad laudem nominis ipse tui.
Cerne domicilium, quod te custode regatur;
   [Col. 1256A] Agmina jus sanctum cerne professa tuum.
Haec benedic, illoque sacro perfunde liquore,
   Quem Patris, atque tuus Spiritus almus habet,
Cerne sacerdotes, levitas cerne, ministros
   Ecclesiae reliquos, vulgus et omne suum.
Omnes conveniunt, et noctibus, atque diebus
   Horis, momentis te sine fine canunt.
Christus pro manibus, Christus pro lumine, Christus,
   Pro labiis, Christus pro lare cordis habent.
Redde vicem vicibus, meritum meritisque repende.
   Mutua majoris sunt tibi danda modo.
Quos dilecta tuis manibus plantata decores
   Vinea producit, tu lege, Christe, botros.
Non sit amara, nocens non extera vitis in illa,
   Ut rapiat fructus hinc aliena manus.
[Col. 1256B] Hanc Pater, hanc Dominus jugis custodia servet,
   Sint et ei sepes spes, amor, atque fides.
Atque cum cherubim munimina sunt paradisi,
   Undique rhomphaea flammea vallet ea.



XXXIV. Ad Gisulfum principem Salernitanum.



   Urbana potius nobilitate
Pro certo nihil est sola, quod actus
Munitos probat, et cuncta refellit,
Quae prodit levitas, maxime princeps.

   Quidquid nempe probi possidet orbis,
Hoc totum probitas fecerat Urbis,
Quam servare domi, militiaeque
Decrevit stabili jure senatus.

   Tu virtute animi corporis, et vi
[Col. 1256C] Augustos sequeris, nulla Catonis
Te vincit gravitas, solus haberis
Ex mundi dominis rite superstes.

   Quis jam frondifera tempora lauro
Miles te religat dignius usquam.
Si Carthaginis hic victor adesset
Consul sponte tibi cederet ipse.

   Tarpeiae solitae cernere rupes
Victrices aquilas, protinus omni
Pulsa moestitia, Caesaris acta
Gaudent praeside te posse novari.

   Gallos namque duces colla ligatos
Antiquo gravibus more catenis,
Nec vidisse juvat, ni videant nunc
Hos a te reprimi Marte recenti.

   [Col. 1256D] Paulos, et Fabios, Corneliosque,
Gracchos, Fabricios, Roma Lucullos,
Te viso memorat, hisque decenti,
Quem virtute parem monstrat, et armis.

   Haec mucrone tuo frangere Pyrrhi
Jam festinat opes, Annibalisque
Fortunas veteres, atque furores,
Ut stringat solitis legibus orbem.



XXXV. Ad Guidonem fratrem principis Salernitani


Cognita causa mei, fortissime Guido, vigoris,
   Sume licet modicum carminis hujus opus
Non fero divitias, amor est, cui nullus habendi
   Des nisi quae larga munera digna manu.
[Col. 1257A] Fama tuos perhibet constanter ubique triumphos,
   Quos mea non patitur dissimulare lyra.
Qui genus a regum contraxit stirpe, probaris
   Guaimarii magni filius esse ducis.
Hujus in imperio quae nunc est parca, Salernus
   Praecipua Latii ditior urbe fuit.
Lucanus, Beneventanus, Calaber, Capuanus,
   Appulus huic bello quisque subactus erat.
Principium lyris (sic) fuit urbs et regia finis:
   Non tamen hoc uti sufficiebat ei.
Extulit hanc Babylon peregrinis rebus, et auro
   Sphaera quibus solis accidit ampla locis.
Aemula Romanae nimium Carthago salutis
   Plurima pro pacis foedere dona dedit.
Theutonici reges donati saepe fuere
   [Col. 1257B] Magnificeque sui ponderibus pretii.
Tum medicinali tantum florebat in arte,
   Posset ut hic nullus languor habere locum.
Sed postquam patriae pater et tuus ante suorum
   Ora propinquorum confoditur gladiis,
Quidquid habere prius fuerat haec vita decoris,
   Momento periit, fumus et umbra fuit.
Nam velut una lues pecorum solet omnibus agmen
   Aere corrupto debilitare modis,
Sic gens Gallorum numerosa clade Salerni,
   Principe defuncto, perculit omne solum.
Non sine divino nutu fortasse fiebat:
   Viribus ut fieret fortior ipsa tuis.
Denique bis novies juvenis tua nobilis aetas
   [Col. 1257C] Solis, ut anfractus verterat et reditus,
Totus in arma ruis, neque te nisi congrua bellis
   Praemia delectant, militiaeque loci;
Impetus, ira, furor, labor, impatientia, virtus,
   Motibus his etiam proxima si qua manent.
Hasta, micans galea, clypeus, lorica, pharetra,
   Suntque tuae, sonipes, arcus, et ensis, opes.
Quis modo Phillyrides velut ante docetur Achilli
   Instrumenta tibi luxuriae tribuit?
Vir citharam tantus forti pulsabat inanem,
   Quam sensurus erat Hector et ipse manu.
Non adeo potuit tantum diversa voluntas
   A semel incoepta te prohibere via.
Publica continuo quam jura labore tueri
   Vivere non praestat, vel ratione frui.
[Col. 1257D] Hoc animo sedet; interdumque, sit utile quamvis,
   Privatis studium non adhibere placet.
Omnibus armorum quaesitis rebus ad usum,
   Hostilem versus signa moves aciem.
Sunt in Lucana portus regione Velini,
   Qua Britianorum vallis amoena jacet;
Hanc, quoniam longe fuerat ditissima rerum,
   Subdiderat penitus gens inimica sibi.
Hic tua praecipue patuit quod dextera posset;
   Hostibus haec duris magna ruina fuit;
Quorum turba tuo numerosior agmine multo,
   Et tibi non miles strenuus omnis erat.
Parva manet socios laus in certamine tanto;
   Est diuturna nimis gloria cuncta tibi.
Irruis inter tot, sicut leo, millia solus,
   [Col. 1258A] Et perdis sontes caede repente viros.
Occidit hic jaculo, flatus huic cuspis ademit.
   Obrutus et telis pluribus ille perit.
Non clypei, non loricae munimina corpus
   Custodire valent quod semel ense feris.
Quaelibet insidiis non est tibi cura gerendis;
   Omnia vis audet, fraus tibi nulla placet.
Vi pereunt plures, fugit et post turba superstes,
   Et data victori sunt bona cuncta tibi.
Quid meruit laudis, cui tantus cesserat hostis
   Hactenus invictus, qui modo victus adest?
Majus onus coeptae fuit et praesumptio pugnae,
   Sed vitium virtus, palma repellit onus.
Nunc residens alta pale (sic) castri victor in aula
   Taedia jam patriae unde fugentur habes.
[Col. 1258B] Spem modo fecisti quod possint caetera vinci,
   Et subdi quod non credo fuisse suum.
Siciliae tellus Arabum miratur acervum,
   Quos tuus ipse dedit ensis, et hasta neci.
Gentibus et validis timor, et nova causa timoris,
   Ut fuerat Macedo maximus ille puer.
Fac igitur vincas quodcunque repugnat, et instat
   Civibus, et perimas quaeque nociva putas.
Laus et honos equitum, Guido, te nobilis usus
   Armorum faciet Caesaris esse parem.
Jam prius augusto dederat tua curia nomen;
   Nos quoque debemus hoc tibi nomen, eques.
Quam cuperem posses (poteris puto) Caesar ut orbem,
   Constantinopolis subdere regna tibi.
[Col. 1258C] Tempora Caesarium quantum tua posceret aurum
   Sceptra manus, humeros purpura, gemma pedes.
Tu satis a Parthis auferres concitus armis
   Pignora Graecorum quanta pudoris habent.
Quos neque pestiferae servarent tela pharetrae
   Nec punctus rapidi grandia cursus equi.
Jamque vale, sed ab his rebus desistere noli.
   Evigilent studium Graeca trophaea tuum.



XXXVI. Ad Gosfrit episcopum Aversanum.



Gosfrit pontificum laetitiae penus,
Perlongus valeas usque tibi mala
   Possint nulla nocere.

Nunquam livor edax, ira, superbia,
[Col. 1258D] Foedavere tuum pectus amoribus
   Et virtute repletum

Nulli namque magis quam tibi charitas
Se prodit, meritis cujus ab impetu
   Es liber vitiorum.

Nemo te cupidum dixit episcopum,
Nec dicet penitus: »Praesul avarus es,«
   Dum sit vita superstes.

Sic vitae placidus moribus undique
Suspicis, veluti quum rutilum ligat
   Aurum Sardina gemma.

Resplendes pario marmore purius,
Effulges roseo sole micantius.
   Quam sis cerne decorus.

Extra sic renitens pulchrior intus es:
[Col. 1259A] Sed neutra specie cuilibet imparem
   Te vel dicere fas est.

Tu lux Ecclesiae, cui modo praesides,
Tu cleri decus et praesidium, tuae
   Plebis spesque vigorque.

Aversum studiis, philosophos tuis
In tantum reliquos vincis, ut optimis
   Dispar non sis Athenis.

In quo condita sunt organa, te duce,
Quae plus Threiciis sistere mobiles
   Possunt vocibus amnes.

Grates, Parthenope, dirige Galliae,
Ejus muneribus laeta quod obtines
   Tantum taleque lumen.

Coelestis patriae Paulus oeconomus
[Col. 1259B] Te salvet precibus, gloria praesulum,
   Et conservet in aevum.



XXXVII. Ad Attonem episcopum Teatinum.



Multa promittis, tibi quae nocere
Rite debebunt; neque te solutus
Proteget risus, nec honor juvabit
   Praesulis, Atto.

Sacra mendacem canonum statuta
Praesulem damnant, vetat atque vulgus
Legis in contractibus approbando
   Dicere quidquam.

De tuo lectas grege sponte vaccas
Sex mihi, mirabile forte munus
Tunc inauditum quod erat, Casino
   [Col. 1259C] Teste, dedisti.

Namque sex harum velut intimatas
Prima cum Nino Babylonis altos
Condidit muros, cataclysmus illa
   Sensit in arca.

Omnium linguis, avium secunda,
Te loqui plane docuit, beatus
Si tuis scires mundo sic Latina
   Reddere verba.

Artium septem studiis et omni
Pene doctrina fuerat perita;
Teque Timaeum socio Platonis
   Tertia scripsit.

Quarta qua felix recrearis aurum
Semper a cauda tibi sufflat aptam,
[Col. 1259D] Nec, suis coelum nisi te levarit
   Cornibus, ibis.

Semivestitum genuit cuculla
Quinta causarum comitem tuarum
Pontium, cum quo sine fine mendax
   Totus haberis.

Febribus te sexta tuetur atris.
Floribus laetis speciebus; herbis
His tuo fit stomacho salubris
   Potio truci.

Si potes, noli mihi, praesul Atto,
Ultro mentiri; cole sic, amicum
Ut decet fidum; tibi mox nec ulla
   Causa nocebit.



XXXVIII. Ad Transmundum puerum scholasticum
[Col. 1260A]


   Transmundum metrica laude sorores
Dignum dulce melos fingere doctae,
Ut vos voce quidem vultis acuta,
Vel Phoebi cithara dicite dulci.

   Hic Aristotelis philosophi
Versutas hereses, atque Platonis
Fastus eloquii, mense per annum
Uno pene studens arte refutat,

   Qua non Attica dat vincere norma,
Sed Zetina palus, noxia semper
Crudis cardiacis, utericisque,
Et splenis vitio vindice passis.

   Deridet studium saepe decenne,
[Col. 1260B] At quando libet, hoc monte relicto,
Laetus tendit eo tempore veris
Causa tam citius multa sciendi.

   Fertur corde tenus sic homilias
Quadraginta legens scire, sed illic
Nam post tot reditus, muneris hujus
Expers prorsus adest, utpote pridem.

   Versus tam bene scit Virgilianos
Discens a puero, quam bene novit
Quos irata libros igne Sibylla
Combussit, quod eos renuit emptor.

   Tales grammaticos mittit Aternus.
Hic oblivio sic juxta perosi
Amoris, philosophos praebet inertes.
Felices quibus haec cognita non est.

   [Col. 1260C] Si, Transmunde, mihi credis, amice,
His uti studiis desine tandem;
Fac cures monachi scire professum,
Ut vere sapiens esse puteris.



XXXIX. Ad Guillelmum monachum, grammaticum.



Saepe te risu puer affluenti
Nocte post coenam memini, Guillelme,
Quam modo laudas nimis improbare
   Rem monachorum.

Non sit effectus quod in his voluntas
Ullius, saltem neque pro tuenda
Lege naturae sine instituta
   Voce prioris.

[Col. 1260D] Veste quod pulla referant volucrem,
Cui frui lymphis toties negatur
In sua lactens quoties manebit
   Arbore ficus.

Divites tantum merito beatos
Esse narrabas, quibus hic ad usum
Factus humanum sine mole praestat
   Omnia mundus.

Ipse de quorum numero fuisti,
Cui tot Aversae studiis acutum
Oppidum census dedit atque dulcis
   Culmen honoris.

Per tui summum capitis vigorem,
Perque tantorum comitum cohortem,
[Col. 1261A] Dic quid ob causae profitens subisti
   Quod reprobaras.

Nec satis pensi nec honoris ulla
Dignitas tandem miseris catervis
Liberasset me, nisi tutus isto
   Jure fuissem.

Mundus hic vincit laqueis amicos,
Cum quibus voto meliore lusit,
Atque momento spoliat sub uno
   Rebus opimis.

Hoc in antiquis puto lectitari
Fabulis, quod si patienter audis,
Congrua certe ratione factum
   Ipse probabis.

Plus lupis saevis vitiosa vulpes
[Col. 1261B] Belluis ut rex etiam marinis
Nave per pontum fieret leoni
   Consulit ire.

Inde beluarum vaga multitudo,
Pro suo quaeque officio, carinam,
Omne naucleri subitura jussum
   Et ducis implet.

Flante vento, per pelagus levatis
Navis it velis, sed ut est in altum
Ducta, mox frendens nimis esurire
   Bestia coepit.

Ursus immane cadit ante, posthunc
Caeteros mactat, velut exigebat
In dies ventris jugis appetitus
   Ingluviesque.

[Col. 1261C] Sola jam vulpes sibi cum leone
Despicit pugnam fore, seque multum
Arguit tarde placiti laboris
   Consiliique.

Tum secus littus prope funerata
Mille cervorum quibus in regenda
Puppe sors esset, titubante jurat
   Fraude videre.

At leo descendere saevus illam
Imperat; hos ducere fortiori
Quo valet cursu; caritura morte
   Paruit ultro.

Cumque se rupem supereminentem
Ferret, ejus non comes, inquit, optem
Esse naucleri, fera cujus exstant
   [Col. 1261D] Prandia nautae.

Sic suos mundus perimit sequaces,
Cujus omnino metuenda dona.
Dedicant regis vice purpuratos
   Pauperiei.

Sponte nunc coram vacuus latrone
Si volo saltus per inhospitales
Canto secure, rota me nec hujus
   Atra revolvet.

Non mihi marsupia plena nummis,
Non honor desunt epulaeque regum,
Dum ceres detur simul et caleno
   Plena diota.



XL. Ad Hildebrandum archidiaconum
[Col. 1262A]


   Quanta gloria publicam
Rem tuentibus indita
Saepe jam fuerit, tuam
Hildebrande scientiam
Hic latere putavimus.

   Et putamus. Idem sacra
Et Latium refert via,
Illud et Capitolii
Culmen eximium thronus
Pollens imperii docet.

   Sed quid istius ardui
Te laboris, et invidae
Fraudis aut piget; aut pudet?
[Col. 1262B] Id bonis etenim viris
Peste plus subita nocet.

   Virus invidiae latens
Rebus in miseris suam
Ponit invaletudinem,
Hisque non aliis necem
Et pericula confert.

   Sed ut invidearis, et
Non ut invideas, decet
Te peritia quam probi
Et boni facit unice
Compotem meriti sui.

   Omne judicio tuo
Jus favet, sine quo mihi
Nemo propositi mei
[Col. 1262C] Vel favoris inediam
Praemiumve potest dare.

   Cordis eximius vigor
Vitae nobilis optimas
Res secuta probant quidem
Juris ingenium, modo
Cujus artibus uteris.

   Ex quibus caput urbium
Roma justior, et prope
Totus orbis, eas timet
Saeva barbaries adhuc
Clara stemmata regio,

   His et archiapostoli
Fervido gladio Petri
Frange robur, et impetus
[Col. 1262D] Illius vetus ut jugum
Usque sentiat ultimum.

   Quanta vis anathematis?
Quidquid et Marius prius
Quodque Julius egerant
Maxima nece militum,
Voce tu modica facis.

   Roma quid Scipionibus
Caeterisque Quiritibus
Debuit mage, quam tibi
Cujus est studiis suae
Nacta via potentiae?

   Qui probe quoniam satis
Multa contulerant bona
[Col. 1263A] Patriae, prohibentur et
Pace perpetua frui,
Lucis, et regionibus

   Te quidem potioribus.
Praeditum meritis manet
Gloriosa perenniter
Vita, civibus ut tuis
Compareris apostolis.



XLI. Ad Stephanum cardinalem epitaphium.


   Stephane qualis in aede Petri, quantusque sacerdos
   Exstiteris, novit Gallia cum Latio.
Edidit haec, et nutrivit, timuit. Hoc amavit
   Hoc te dilexit, compsit, et auxit idem.
Judicio canonum noras terrere nocentes,
   Et sine lege reos legibus erigere.
Nobilitas, gravitas, probitas, et mentis acumen,
   Et virtus animi magna fuere tibi.
Quinque manere . . . cum sol deberet: in urna
   Clausus es hac. Requiem det tibi Christus. Amen.



XLII. Epitaphium Attonis episcopi Teatini.


Praesulis Attonis tumulasti membra, Casini
   Marsia cui tribuit justa priora tuis.
Istius unde domo manavit origo parentum,
   Regibus a Gallis linea ducta docet.
Principibus Marsis satus est de stirpe Quiritum;
   Mane cum sedis Thetis honore dedit.
Iste nam Genitrix operum tibi virgo locavit,
   Monstrat ut Ecclesiae jura laborque suae.
[Col. 1263C] Unus amicorum qualis cum utiliores
   Marsia vel Thetis novit habere, fuit.
Ante dies septem quam sol in piscibus esset
   Annos triginta natus et octo fuit.



XLIII. Leonis Romanorum nobilissimi epitaphium scriptum ab Alphano archiepiscopo Salernitano.


Hoc jacet in tumulo Leo vir per cuncta fidelis,
   Sedis apostolicae tempore quo viguit.
Romae natus, opum dives, probus, et satis alto
   Sanguine materno nobilitatus erat.
Prudens et sapiens, et coelo pene sub omni
   Agnitus et celebris semper in Urbe manens.
Virgo ter senis fuerat cum sole diebus,
   Quando suum vitae finierat spatium.

[Col. 1263D] (Carmina quae sequuntur edidit novissime D. OZANAM in opere supra laudato.)




XLIV. Ad Romualdum causidicum.



   Dulcis orator, vehemens gravisque,
[Col. 1264A] Inter omnes causidicos perennem
Gloriam juris tibi, Romoalde,
   Praestitit usus.

Te tui census ope vel paterni
Aeris insignem, studiisque mores
Aureos sudantibus et propinquis
   Protulit orbis;

Ulla quem nunquam potuit notare
Criminis labes, graviter tenentem
Nunc viri prudentis ubique callem,
   Nunc sapientis.

Civium nulli, spatio sub hujus
Temporis, fortuna serenitate
Praevalet ridere beatori
   Quam tibi nuper.

Quam nimis dives stipis et domorum,
Ruris, et quantum probitate clarus,
Conjuge et natis fueris, Salernus
   Optima novit.

Cumque sic felix, ut in orbe sidus,
Fulseris, mundum roseo jacentem
Flore sprevisti, simul et suarum
   Commoda rerum;

Quod licet visum populis amarum
Sit, tamen, me judice comprobante,
Rite fecisti, potiore vita
   Perfrulturus.

Vivitur quod hic libet aestimari
Verius mortem, misere dolores
Corporis grandes animaeque curae
   [Col. 1264C] Nos ubi perdunt.

Non ab incoepto volo poenitentis
More vel cordis moveare motu,
Cui satis constat fore profuturum
   Spernere mundum.



XLV. Epitaphium Joannis Salernitani nobilissimi viri.


Quam fuerit vetiti crimen miserabile ligni,
   Sat patet ex solo quod perit omnis homo.
Simplicitas puerum, juvenem vis nulla tuetur,
   Nec valet ingenii dogma favere seni.
His fuerat functus juvenis, hic forte sepultus
   Sed ibi nil valuit, mors fera cum rapuit.
Est dolor immensus, quibus est modo nota Salernus
   [Col. 1264D] Flent procul exanimem; flos fuerat patriae.
Tertia cum terris se lux daret arcitenentis,
   Ad patriam pacis crimine liber abit.
Omnibus his sanctis animam commendo Joannis
   Hunc habeant secum, deprecor, ante Deum.



XLVI. Versus de sancta Sabina martyre. Antiphonae et responsa.
[Col. 1263]

Invitat.


Aethereo regi populi jubilate redempti;
Martyris eximiae subeunt pia festa Sabinae,

Ad noctem.

In labiis diffusa tuis est gratia Christi:
Propterea benedixit te semper Deus idem.

a

Sanctificavit eam Dominus, qui condidit illam,
[Col. 1265] Laetificat verus quam fluminis impetus ejus.

a

Rex elegit te, summi Patris unica proles.
Ex Jacob specie cujus Deus exstitit haeres.

a

Mons Sion exsulta, congaude, filia Juda;
Judicio Christi super aethera martyr abisti.

a

In te laetetur tua plebs, Rex maxime regum,
Ad te conversis qui pacis munera reddis.

a

Porta Sion, dilecta Deo super atria Jacob,
Voce Creatoris tibi laus confertur amoris.

a

Permanet ante Deum confessio martyris ejus,
Atque decor clarus nulla qui labe notatur.

a

Lux hodie justis et rectis corde refulsit,
In qua pro summis laetare, Sabina, triumphis.

a

Vocibus et psalmis sapienter psallite, sancti,
Quos Dominus vitae comites facit esse Sabinae.

a

Induerat te Rex cinctus virtute decorem:
Justitiae pennis nos indue, maxima martyr.

a

Rite Deo jubilat laeto jam corde Sabina,
Ejus in aspectu quae sic intrare meretur.

a

Ante Deum vigilat felix de luce Sabina,
In quo quam nimium mens sancta sitiverat ejus!

a

Quanta tribus pueris ignes tribuere camini,
Tanta tibi miseri tormenta dedere tyranni.

a

Gloria, vita, decus sanctis est omnibus ejus,
Cum quibus es semper vitam sortita perennem.

R\ br.

Ecce tuum roseis superaddita lilia sertis
Exornant illustre caput: timor est tibi nullus.
Hostili direpta manu, nos cerne precamur
Semper et a nostris tutos fore fac inimicis.

R\

Ante Dei faciem mors est pretiosa Sabinae,
Quae, moriens mundo, vivit super aethera Christo

V\

Martyris est hodie festum: gaudete, fideles.

R\

Mente satis stabili tulerat tormenta tyranni,
Ut patriam vitae posset coelestis adire.

V\

Rebus opima nimis cum mundo cuncta reliquit.

R\

Laetitiae summam per sanguinis excipis undam:
Martyribus semper fuit haec obnoxia merces.

V\

Gaudia digna Deo tanto cumulata trophaeo.

R\

Quam pia, quam felix, quam sancta Sabina videris
Est tibi concessum scelerum dissolvere nexum.

V\

Omnibus ecce modis te poscimus, annue nobis.

R\

Pulchra tibi species: ut regis purpura, crines;
Lumina praefulgent ut fontis Hesebonis undae

V\

Emicat ex ulnis collum velut invia turris.

R\

Dulcis amica Dei, luci collata diei,
Dote pii Regis thalamum conscende quietis.

V\

Nocte sibi media cum venerit obvia turba,

R\

Vincla tuis precibus nostri dissolve reatus,
Ne nos pro culpa perdat lex Judicis ulla.

V\

Si poteris veniam, poteris bene poscere curam.

R\

Judicium verum trepidanti corde timemus,
Quando Deus sontes et justos judicat omnes.

V\

Nostri fac petimus, memores in fine dierum.

R\

Pectoribus nostris spem dona, Conditor orbis,
Semper et adde fidem meritis precibusque Sabinae.

V\

Adsit amor verus veteri qui lege jubetur.

Ad vesp. a

   Qui splendoribus in sanctorum, Christe, refulges
Sabinae precibus, nostri miserere, rogamus.

a

Omnia fecisti mandata fidelia Christi:
[Col. 1267] Fac et agone tuo jam nos fore pectore puro.

a

Gloria, divitiae tibi sunt, Sabina, perennes.
His quoque nobiscum, si qua valet, utere, virtus.

a

Quem pueri laudant humilem te duxit ad astra,
Nos inopes morum relevet virtute bonarum.

a

Cum populis gentes Dominum laudate decenter,
Quae cupitis munus conquirere martyris hujus.

a

Magnificat Dominum Sabinae spiritus almus,
Gaudet et exsultat, nec contristabitur ultra.
Hanc humilem Christus foris ut respexit et intus,
Auxit et ornavit, coeli super astra locavit.




[Col. 1267]
SERMO ALPHANI Super evangelium: Cum transiret Jesus per civitatem suam, vidit hominem sedentem in telonio, Matthaeum nomine, et ait illi: Sequere me, etc.
(UGHELLI, Italia sacra, tom. X, col. 79.)

[Col. 1267A] Evangelica lectio quae nunc auribus vestris insonuit, dilectissimi, velut insignis inter caetera Dominicae eruditionis oracula moerentem peccatorum conscientiam recreat; tabescentes animos erigit, pusillanimitatis et diffidentiae frigus excludit, et ad concipiendam spem veniae dejectum in alta suspendit. Quis enim de scelerum suorum quantumlibet immanium enormitate diffidat, cum audiat beatum Matthaeum venalis lucri quaestibus inhiantem non modo repente vocatum, sed ad obtinenda praecipua duo ministeria curiae coelestis adscitum? Nimirum ut apostolici senatus conscenderet apicem, et inter socios evangelistas, in eo quod primus est, privilegii susciperet dignitatem, quod utrumque munus nulli prorsus alii collatum est, nisi Matthaeo tantummodo [Col. 1267B] et Joanni. Et quoniam Joannes Dei gratia dicitur, Matthaeus etiam donatus interpretatur, dum uterque geminae dignitatis dona promeruit, ut, inquam, profecto gratia doni coelestis infulsit, sed ut impleretur illa sententia qua dicitur: »Ubi abundavit iniquitas, superabundavit gratia (Rom. V, 20).« Matthaeus quoniam scribendi in evangelica veritate fecit originem, ducis ac praeceptoris inter caeteros evangelistas possidet claritatem, cui nimirum aptissime congruit illa sententia qua dicitur fidelissimus et omni acceptione dignus, quoniam »Christus Jesus venit in hunc mundum peccatores salvos facere, quorum primus ego sum, ut in me primum ostenderet omnem patientiam ad informationem eorum qui credituri sunt illi in vitam aeternam (I Tim. I, 15).« [Col. 1267C] Unde factum est, sicut nunc evangelica narravit historia, ut »eo discumbente in domo ejusdem Matthaei, multi publicani et peccatores venientes discumberent cum Jesu et discipulis ejus (Matth. IX, 10).« Quos enim scelerum suorum mordax conscientia a Redemptoris accessu arcere poterat, Matthaei familiare cum Domino contubernium, ut accederent, provocabat. Et dum ad pietatis fontem [Col. 1268A] propinquum conspiciunt publicanum, felici jam audacia praesumentes, ipsum fontem non adire dubitant cum reliquis peccatoribus publicanis. De qua nimirum publica communione fontis aeterni per Prophetam dicitur: »In illa die erit fons patens domus David, habitantibus in Hierusalem, in ablutionem peccatoris, et menstruatae (Zach. XIII, 1).« Fons opertus ac occultus est unigenitus Patris invisibilis Deus; fons vero patens est idem Deus incarnatus, qui fons patens recte domus David dicitur, quia Redemptor noster ad nos venisse ex David genere non dubitatur. Hunc profecto misericordiae fontem tu, Pharisaica superbia, paras obstruere, dum sitientes et aridos ab ejus accessu niteris elato supercilio prohibere: hic per os Isaiae tibi promittebatur haustus [Col. 1268B] cum dicebat: »Effundam enim aquam superficientem, et fluenta super aridam; effundam spiritum meum super semen tuum, et benedictionem super stirpem tuam; et germinabunt inter herbas, quasi salices juxta praeterfluentes aquas (Isai. XLIV, 3).« Hic iterum promittebatur, cum et alibi diceret: »Et eris quasi hortus irrignus; et sicut fons aquarum, cui non deficient aquae (Isai. LVIII, 11).« Sed tu in fastum tumidae elationis impudenter erecta, et de falsae justitiae singularitate lenocinanter inflata, gratis expositum salutis aeternae fontem contumaciter despicis, et vivifica superni fontis fluenta fastidis. Accedens enim ad discipulos Domini, tumens et arrogans, Pharisaeae pestiferae superbiae virus, quod in pectore tuo erat, effundis, et elationis ventum, quam [Col. 1268C] tumida mente conceperas, praerapidi ac male spumantis oris spiramen exsufflas. Quare, inquiens, cum publicanis et peccatoribus manducat magister vester? Idcirco plane cum talibus comedit, ut de publicanis justos, de peccatoribus sanctos, de criminosis reddat apostolos. Vocat enim peccatores, ut eos propria virtute justificans efficiat innocentes. Sic nimirum, sic alibi, dum bona tua, Pharisaee, in templo [Col. 1269A] constitutus arroganter enumeras, et alterum publicanum te praeferendo condemnas: et ille de reatus sui barathro ad promerendam veniam justificatus ascendit, et tu a falsae justitiae tuae culmine ante omnipotentis Dei oculos infeliciter corruisti. Hoc itaque modo dum de fucato vacuae justitiae vestrae nitore praesumis, et caeteros de suis excessibus [Col. 1270A] judicabiles submorderis, et justitia vestra per elationem in peccatum vertitur, et illorum perpetrata nequitia ad obtinendam veniam per humilitatis gratiam reparatur, unde et per prophetam dicitur: »Et erit desertum in charmel, et charmel in saltum reputabitur (Isai. XXXII, 15).«




[Col. 1269]
VITA ET PASSIO SANCTAE CHRISTINAE VIRGINIS ET MARTYRIS, AB ALPHANO ARCHIEPISCOPO SALERNITANO SCRIPTA.
(Edidit UGHELLI, Italia sacra, tom. X, col. 80.)



PROLOGUS

[Col. 1269A] In claro et exornato triumpho Christinae nobilissimae virginis dicere existimavimus aliquid, et ex admirandis ejus actibus posteritatis memoriae tradere, atque id potissimum prosequi quod, adhuc in tenero adolescentiae flore, cum pertinacissimis Christianae professionis insectatoribus pro aeterni regis amore certando perpessa est. Honor quippe Dei esse perpenditur cum haec referuntur; laudes martyribus exhibentur, et animae bellatorum ad festiva praelia diligentius incitantur. Certissimum est enim in humanis dimicationibus feroces animos militum subito bellorum timore, vel fragore fortuito exterritos deficientes mollescere, ut potius cogantur fugere quam arma corripere: at ubi fortissimorum veteres victorias, gloriam, decus, libertatem, praeterea sua quoque [Col. 1269B] clarissima facta meminerint, ex ignavis strenuissimi et ferociores subito alterati in confertissimorum hostium cohortes insiliunt. Ita quidem in [Col. 1270A] certaminis agone divini, cum libidinis tyrannidem immanissimis cruciatibus et illecebrosis daemonum immissionibus dimicaturi nutaverint, gloriosissimas sibi martyrum passiones, et coronas perpetuas post victoriam proponentes, maxima spe triumphi decertare nituntur. Sic et ipsi post felices conflictus gaudii quaesiti adipiscuntur aeterna. Dumque laborum suorum meritis in aeterni cubiculi tribunal inthronizantur, angelorum comites, amici Dei omnipotentis effecti, per triclinia aurora radiantia, et amoenissimos campos rosis vernantes, liliis albescentes, violis purpurizantes pro distributionis quoque titulo indeficiente aetate spatiantur, omnia sunt quieti staturae opportuna, omnia delectabili viriditate recentia, quibus in pace fruuntur optata. Haec sunt itaque [Col. 1270B] praemia, quae timidos fieri fortes instigant, haecque instructissimos milites divini praelii bellatores dextris suis victorias portare [reportare] compellunt.



INCIPIT VITA ET PASSIO.
[Col. 1269]

[Col. 1269B] Igitur Christina gloriosissima virgo, gente patricia Aniciorum exorta, in puerilibus admodum annis veterum philosophorum argumentis edocta, in ratione dicendi exercitata, poetarum usa carminibus, posse subtiliter disputare, civiliter agere, metro ludere prae cunctis comitibus videbatur. Ast ubi talibus disciplinis est plenius erudita, ineunte adolescentia, in qua nimirum maxima exstat dubietas quibus quisque velit vivendi studiis implicari, deliberatione habita cum duas cerneret vias, unam voluptatis, alteram vero virtutis, illam denique quae honestatis, decoris ac pudicitiae est cura ferventi ingreditur. Erat enim haec puella non solum generis ingeniique nobilitate fortunata, sed et pretiosissimae pulchritudinis [Col. 1269C] specie decorata, ob quam multi eam in matrimonium juvenes petiere. Quibus tanquam semper adversus taedas jugalis amoris, connubiique illecebras perhorrebat. Pater vero ejus, Urbanus nomine, nolens [Col. 1270B] deesse tam laudabili voto filiae, ratus eam vestali instinctu perpetua velle virginitate frui, hortatur uti cum duodecim ancillis diutina sibi familiaritate conjunctis more majorum suorum, quorum beneficia plurima in Romana republica essent, diis immortalibus debita absque ulla procrastinatione persolvat. At visa tametsi de exhibendis caeremoniis patris sanctione concutitur, tamen quia penes eumdem si adversaretur, cogendi potestas erat; ita sicut censuerat, simulato animo promissionem facit. Erat autem turris mirae altitudinis miraeque structurae.

His obsequiis destinata, clauditur hic Christina cum collactaneis accuratissimis vestibus, et ornamentis praecipuis decoratis, quibus Urbanus in [Col. 1270C] mandatis dat uti sacrificorum ritum magnifice doceant, simulque sacrorum numinum majestatem accuratissimis dictis extollant; et minatur poenam capitis nisi decretis suis paruerint. Stabant autem [Col. 1271A] in ea pyramide, a parte occidentis, statuae Jovis et Apollinis, utraeque ex auro purissimo fusiles. Cumque famulae Dominici mandati memores statuunt ut ex condicto sacrificent, prosternentes se ad pulvinaria, offerre thura, hortantur dominam ut eadem faciat; at illa recusat; rogant, et abnegat; affirmat se palam Christi sponsam esse, et ideo manufactis simulacris supplicare in perpetuum non debere; ad hanc denique vocem comites obstrepunt, vestes quibus induebantur repente discindunt, et sese manibus lacerantes his in puellam clamoribus invehuntur: »Dic age, sacrilega, cujus fiducia in hanc declinas insaniam? unde tam reticendum nefas ore polluto evomis peritura? Quae te res ad tantam obscenitatem impulit? non forma, non genus, non [Col. 1271B] divitiae deerant; huccine Urbani patris vitae peracta studia evasere? Ergone eo miseriarum perducitur, ut quam ipse primo ad honorem deorum immortalium, inde senatus plebis populique Romani artium liberalium disciplinis instrui voluit, per te potissimum clarissimi generis sui infamiam et perniciem sortiatur? Qui et si nihil saevi criminis alias videatur in patria commisisse, tamen quod te talem educaverit filiam, meritissime censebitur inter maximi reos facinoris. Ad hoc itaque obstinato animo dulcissima connubia exsecraris? et illustrissimorum juvenum amplexus, quibus nihil ne conjicitur quidem dulcius, reformidas, ut homini perdito virginitatis tuae insignia perdas? et numina, quibus, si optares, usui maximo fores, ad tui poenam exitii perhorrescas? [Col. 1271C] An te latet quia ex quo tantae calamitatis portentum urbem irrepsit, Romani imperii status externarum gentium praeliis lacessitus imminuitur, variisque calamitatibus mancipatur? Exhibe ergo, dum vales, gratum diis obsequium, ne, ad iram ulterius provocatis, Augustalis sententiae motu immaturam mortem experiaris.«

Ad haec cum alia maledicta adderent: »Quaeso, inquit Christina, quorsum haec corruptionis evadit temeritas? Bacchamini multum in dominam, resipiscite in hoc; quippe, ut noscitis, Minerva nihil docet. Servata disputantium consuetudine alternis ad comprobandam rei veritatem obtemperando doctorum testimonio procedamus.« Et illae: »Si potes, [Col. 1271D] inquiunt, tu prior quid censes agendum aggredere.« At puella, ut erat oratorum studiis accensa, ita sibi eas affectare benevolentiae locis primo conata est. »Meministis, sociae, quanta in prosperis et adversis utrorumque communicatur erga vos exitium, quod etiam neque animo, neque corpore a vobis abfuerim. Saepius ego mecum proposueram uti, post patris matrisque extrema, totius patrimonii summam, famam tamen intelligere meam, caeterum usum et procurationem ejus penes vos esse, avos mihi parentum, vos affinium loco ducere. Praeterea haec, quae prae manibus sunt, monilia, dextrocheria, annulos praefulgentibus gemmis mirabiliter insignitos, vestes purpureas, et auro purissimo redimitas, omniaque, quibus regiae proles mirifice adornantur, [Col. 1272A] eadem mihi et vobis fore imperavi. Spem, fortunam, dominationem, consilii mei summam arbitratui vestro commisi, atque ideo, quod fides vestra admodum mihi opportuna jamdudum spectata fuerat. Si quid horum forte inficiamini, reipsa in propatulo constituta convincam.« At comites plura dicere cupientem, talibus aggressionibus appetunt. »Facilius clavem de manu divellere valebis Herculea, quam nos, a cunabulis devote numinibus sacra solventes, tuis ferventibus in arte rhetorica studiis Christianae sectae absque promissa disceptatione adjungere Tantum si in deorum divinitate aliquo modo haesitas, sit a Jove principium, quod si omnipotentem non esse poetarum vel philosophorum testimoniis comprobaveris, quandoquidem tum de [Col. 1272B] caeteris reticendum est, tuis jam assertionibus nos assentire amota dubitatione videbis; sin autem hoc asserere forte nequiveris, aequitatis ratiocinatio praestat ut pari modo deorum nostrorum una nobiscum subdaris imperio.« Sapientissima virgo respondit: »Sit juxta vestram sententiam; rem, quam modo dictura sum, puto, corde tenetis; sed in auctoris sententiam pedibus ire ad praesens fastiditis. In illo namque libello Apuleii, qui De Deo sacratis titulatur, in quo propter incredibilem copiam suavitatemque dicendi saepe et multum studere solebamus, non solum de impotentia Jupiter, verum etiam de commissis ad posse sceleribus apertius inflammatur. Nam cum iste vester omnipotens summae potestatis gloria Cretensium regno potiretur [Col. 1272C] (sic enim ibi accepimus), Ascribatis filio magna vi, multoque labore oppugnatus, dum resistere nequit, solio expulsus abscedit. Et quia ludibrio a suis complicibus habebatur, diu sua indagatione incertus tamen habitis auspiciis sese empireum injecit, diis sacrificia exhibuit, eosque postulat sibi opitulari, quibus suffragantibus hostis devincitur, et ita Jupiter exstitit laureatus. Plane, ut reor, mecum acuminatis eum de impossibilitate satius posse notari, qui regnum, quod suo juri vindicaverat, bellis aperte convinctis, hosti reliquit, et qui eum cum quo manus conferre solus erubuit, aut certe timuit, auxiliis alienis, quem fletibus obtinuit interficit.« Et paulo post idem Apuleius de incestuosis [Col. 1272D] ejus facinoribus ita orditur. »Expergiscimini pulcherrimae matrum familias; Liberi quidem patris feriae mense sequenti subintrant, certe vicissim illius simulacrum per rura, per compita, imo per urbem. . . . . . . . . . . . . . . . . . . . . . . . . . . Marcus etiam Varro quid de hac cui supplicatis, Vesta in digestis suis affixerit, satis legentibus patet. Vesta, inquit, quae nuperrime virginitatis privilegio gloriabatur, Jovis adulterio incestata, cum de ejus corruptione quaestio vereretur, corruptionis suae instinctu cribrum de aqua implevit Tiberis, et quia non perfluit facti abstulit controversiam. O delirum caput! o hominem totius sceleris faece pollutum! o exsecrabile, et omni oppletum deformitate monstrum! violentiam [Col. 1273A] non sponte perpessus hujusmodi cessit; filiae pudorem rapuit, Agenoream prolem tauri imagine delusit, omne etiam, quod sibi collibuit, scelus admisit, et divinitatis sibi majestatem opinione impia usurpare non puduit. Ecce quali quantoque Deo arcem etiam Capitolinam Romani observandam se commendasse gaudebant; sed ubi invisarum gentium potestati urbs tota nocte intempesta dedita est; illud certe clarissimi imperii domicilium esset cum eodem custode captum, nisi vigiles anseres Jove incautius dormiente arcis custodes excitassent. Unde mirum est tam cordatos homines in hujuscemodi postmodun culturis decipi potuisse. Sed quia jam de illustrium virorum testimoniis, de impotentia ac turpitudine Jovis proposita ratio mihi [Col. 1273B] videtur ad unguem perducta, vos, si quid ad haec opponendum putatis, ut dicta confirmaturae objicite.« Et illae: »Evidentissime, inquiunt, rationis judicio a divinitate temere affectata, noster tigrellus excluditur; nos autem nihil opponimus; solum posthac quid divinitatis de Christo autumas, nobis a te poscimus luculentissime explanari.« Christina dixit: »Satis probe, superstitionis errore supploso, omnipotentis Dei divinitatem exquiritis, ut quae a fescenninis errorum tenebris mente obductae caecutitis, veri luminis, qui Christus est, aeternaliter resplendeatis. Exbibete itaque animos ad ea quae flagitatis, et me simpliciter perorantem diligenter attendite. Dominus Jesus Christus, de cujus divinitate me famulam suam scienter inquiritis, verus [Col. 1273C] Deus est ante mundi originem, ex Deo vero genitus, per quem omnia facta sunt, non adoptivus, nec phantasticus, sed consubstantialis, et coessentialis Patri omnipotenti unigenitus Filius. Qui post multa a condito mundo annorum curricula, non coactus, sed sua et Patris voluntate ad liberandum genus humanum, originali vinculo irretitum, quod primi parentis culpa, diabolico instinctu contracta, ab illa angelorum felicitate perpetua in barathrum aeternae mortis inciderat, de coelis in uterum Virginis venit, et quem coeli ambitus, orbisque totius capacitas capere nequit, angusto utero Virgo pertulit. Ex qua carne nostrae mortalitatis indutus, perfectus Deus et homo periclitanti mundo se praebuit; ab hominibus quidem visus, et cum hominibus conversatus, [Col. 1273D] peccatorum et publicanorum amicus, et pauperum piscatorum comes effectus, de quibus fecit apostolos, quos constituit patriarchas, praecones veritatis, judices saeculi. Et ut vobis quod praedico melius innotescat, hunc ad cujus vestigia supplicandi gratia ex toto orbe concurritur, piscatorem quondam hamo parvoque reti contentum, principem mundi et coeli clavigerum adornavit. Talibus utique ministris majestatis suae secreta aperuit, et eosdem sua praedicatione docuit humanitatem, daemonum exorbitatam illecebris, in Creatoris sui gratiam revocare; et, ut fides exhiberetur dictis, virtus que divinitatis claresceret, leprosos mundavit, paralyticos curavit, caecos illuminavit, mortuos suscitavit. Postremo ne [Col. 1274A] solum hoc ad libertatis nostrae parvipenderetur auxilium, spontaneum crucis assumpsit patibulum; moritur vitae Dominus; mundi gloria tumulatur; terra concutitur, sol obscuratur, legem non servant elementa naturae, quorum Dominus est crucifixus. Claudebatur in sepulcro caro, et divinitatis suae potentia frangebat claustra inferni. Concurrunt ad eum populi, tot saeculorum spatiis continua morte damnati. Adest primus parens terrigenum, et primordii sui agnoscit indicium; obsecrant unanimiter Creatorem suum, atque ad se excusandos praevaricationis ostendunt principium. Motus interea Dominus aeternis vinculis humani generis alligat inimicum, et eos quos voluit secum deducens, ad corpus rediit, ac tertia jam die, sicut discipulis [Col. 1274B] suis praedixerat, surrexit. Post quadraginta vero dies ad coelos, unde venerat, cum corpore manifestissime rediit. Comprobat hoc certissime intemerata sanctorum apostolorum auctoritas qui veritatis amore felici morte damnati sunt. Testantur id et gloriosissimi martyres, qui, inter equuleos flammasque victores, Creatorem omnium rerum praedicare non metuunt. Hi autem dum haec astruunt, animos audientium ad coelestia regna compellunt, et hanc, quae tantum dicitur vita, penitus contemnentes, aliam, ignaram mortis, et quae finiri non novit, acquirunt. Ad quam procul dubio, si volueritis, et vos, dulcissimae comites, ire poteritis.« Et illae: »Volumus modo; divinitatis potentiam omnes valde miramur, sed maxime de tali tantoque [Col. 1274C] pietatis genere obstupescimus; inenarrabilis, ut nobis videtur, et exstat haec pietas, ac totius mundi fabricae nostro quidem judicio incomparabilis. Age ergo, et quod tibi ad tantum gaudium obtinendum Christiana professio expetit, secura nobis sine mora exsequere.« At Christina, prudentissima virgo, tanti tripudii hilaritate perfusa, ad simulacrorum imagines citissimo se cursu proripuit, et virgula, quam manu gestabat, Jovem primitus feriens. »Experire in me, ait, si quas habes vires, teque si potes ab illata tibi injuria consueto more ulciscere.« Cumque hoc alternando unicuique inferret opprobrium, omnia simul arripiens in unum coacervavit, seque cum illis proxima videlicet nocte parvorum adminiculo resticulorum per fenestram [Col. 1274D] dimisit, Christianis latentibus quidquid erat exhibuit, atque per manus eorum egenis erogando distribuit.

His itaque peractis, gressus unde tulerat retulit, et comitibus, quae gesserat, ordine intimavit. Interea dum res taliter ageretur, magna militum stipante caterva. eo quod urbis praefecturam agebat, Urbanus advenit; festus enim apud eos dies tunc agebatur. Dumque in Apollinis stipitem intenderet, ut ei, ad quem venerat, thura incenderet, simulacrum nullum videt; magnaque diu admiratione attonitus primum decenter filiam, ubi essent, interrogat. Ad quem Christina: »Pro culmine honoris tui unigenitum Filium Dei semper colui, et pro valetudine [Col. 1275A] totius reipublicae Christum, qui in coelis est, adoravi; cujus instinctu, cujusque fiducia perniciosissimum esse existimans sceleratissimis et miserrimis homuncionibus divinitatis majestatem ascribere, atque eorum supplicando simulacris, Creatorem omnium rerum offendere, statui ea manibus meis confringere, et quidquid inerat argenti vel auri pauperibus erogare; idque nocte transacta peractum est.« Urbanus autem ad haec nullo modo assensum praebere poterat, quod ostii obseratione, et excelsae turris altitudine ad eam hominibus negabatur ingressus. Cumque secum plurima volveret, et prae nimio dolore obstinata per domum mente incederet, casu fenestrae incumbens, videt repente resticulos, quibus abinde hujusmodi facti conferebatur fides. Tunc [Col. 1275B] immensa accensus ira, et ultra quam parentibus conveniat in liberos saeviens, alapis et calcibus mitissimam prolem aggreditur. Suggerebant autem milites circumstantes, uti eam paterne afficeret, et suasoriis insinuationibus, quid in re esset exquireret, simulate addentes non esse verisimile feminam, tam solertem, tamque in Romanis legibus eruditam ejusmodi patri voluisse inferre injuriant, unde jure civili testamento paterno exhaeres merito scriberetur, sicque rebus privata haereditariis improvide aut voluntarie sibi obesse videretur. Beata Christina respondit: »Si hoc leges constituunt, hoc volunt, ad hoc spectant, ut omnes, qui opprobria patribus ingerunt, eorum possessione priventur, vestra sententia jure plectemini, qui, a vestro Creatore [Col. 1275C] divisi, qui ad similitudinem suam creavit, daemonibus vos ultroneos exhibetis. Ego vero ejus haereditatem jure obtineo, in qua mihi cohaeres Christus est, concives angeli, consortes apostoli, consocii martyres, amici confessores, affines virgines; ubi nullus mihi subrogabitur haeres, nullus praetor poterit bonorum possessionem adimere, nullus audebit exactor pensitatione vexare fiscali.« Urbanus dixit ad haec: »Resipisce, temeraria, et ab intentione nefaria animum averte; afferto deos, quos abscondisti, et libato eis, alioquin in membris tuis tanta poenarum genera experieris, quanta te in alienis solum vidisse terreris.« Beata Christina repondit: »Deos tuos desine ulterius, Urbane, perquirere; cum quid de eis laudabiliter gestum sit recognoveris, [Col. 1275D] tam male animatus, atque immemor sui, ut in pretiosissimo metallorum nitore daemonum imagines caelatas patiatur, et non qua potest celeritate tam nefanda monstra eliminet.« Urbanus dixit: »Ergone fortissimi Jovis imaginem auream delesti?« Beata Christina respondit: »Ego totam massam tali pollutione dedecoratam in frusta distribui, ne et ea . . . . Jovis effigiem insensatam deleverim.« Mox Urbanus incredibili furore correptus: Extendite eam pronam, inquit militibus, et atrociter fustibus castigetur, ut animadvertatur quanto exitio digna sit, quae deos immortales atroci injuria violaverit.

His jussis duodecim, qui vicissim parerent electi, [Col. 1276A] illico divino examine retroactis vestigiis, quasi passibus senis vicino parieti adhaeserunt, ut profecto tyrannus agnosceret milites a puellari caede expulsos viribus alienis cessisse. Tunc beata Christina hac valde admiratione secura ait: »Agnoscis poenas tuas inefficaces, Urbane; perpendis milites quanta in me possunt uti credulitate; occurrant dii, et quia pro se certantibus nequeunt suppeditare auxilium, ipsi sibi opitulentur; experiantur in me si quam habeant divinitatis potentiam; quia eis non parvum intuli dedecus; quos dictis confutando contempsi, contemnendo delusi, deludendo confregi; quibus oculos erui, quibus ora nefanda obstruxi, quibus pedes fugaces abscidi, brachia fregi, sine actu membra comminui.« Audiens hoc Urbanus, [Col. 1276B] nimio moerore confusus, ferreis vinculis colla delicata constringit, et in inferiori parte carceris loco quodam subterraneo clausit, ac se inde domum proripiens, ibique furibundus secum multa revolvens, quod insperatae rei malus eventus incurrerat, conjugi tristitiae causam poscenti rem aperit, filiam Christianam effectam multis astantibus patefecit. Fit amicorum repente conventus, et matronarum maximus undique cursus; concrepat domus diversis dolorum turbata generibus, virorum ac mulierum, amicorum, et familiae repleta lamentis.

Dum haec apud eos geruntur, beatissima Christina aliquantisper orationi incubuit, obsecrans uti ei Dominus contra diabolicas acies impenetrabile scutum [Col. 1276C] fidei conferat. Oratione autem facta, subito cum exsiliret, ante oculos ejus juvenis splendidissimus igneo splendore circumfusus apparuit; cui haec dixit: »Misit me dominus Jesus Christus, cujus te famulam toto corde confessa es, ut sim tibi aeternae salutis galea, et impenetrabilior ab omni immissione lorica;« et haec dicens, panem, quem secum detulerat obtulit, eique ut comederet imperavit. Deinde, brevi peracto spatio, ecce mater muliebri fragilitate remissior, sparsis crinibus, veste discissa, luto coenoque volutata, ad ejus quippe calamitatis locum advenit, filiamque catenis innexam ferreis conspexit. Hinc irremediabilis cruciatus, hinc incomparabilis luctus, hinc dolor oritur inauditus; confluitur ex urbe tota ad tam exitiale spectaculum; quid agat [Col. 1276D] miserenda anus, quo se vertat incerta est. Appellare filiam incipit, sed intercipit anhelitus vocem; quid velit ignorat, quidquid factura videtur displicet. Videt in gyro dispositas sedere matronas, et unamquamque nominans appellat, rogat, obsecrat, obtestatur uti materna pietate motae filiam sibi unicam reddant. Adeunt itaque illae beatissimam Christinam, et verbis eam suasoriis taliter occupant: »Repugnant, Christina, virtuti scientiaeque quam de te opinabamur, vincula quibus innecteris; ut et cernimus, tuum exornatissimum studium nobilitate tua indigna obscoenitate foedasti; videtur de te congrue dici vulgare illud proverbium: Quanto altior gloria post triumphum, tanto inferior ignominia [Col. 1277A] post ruinam. Unde tibi tam ferreum pectus? an te ferae genuere tigrides, Gorgonei aluere parentes? solam namque hominis exterius indutam figuram, intus portentosam deprehenderis gerere feritatem, dum quae te genuit matrem tu magni causa doloris facis esse ostentui. Placetne eam tantis incitatam furiis circumspectantium oculis ludibrio haberi? Quod si aliis, quae multae sunt causae, vel blanditiis, quibus te pusiolam fovit, convenit, moveare. Per caput hoc speciosiss. perque corpus omni formitate decorum te deprecamur ab hac impietate desistere, et matri jam periclitanti remedium consolationis afferre.« Quibus beata Christina paucis respondit: »Breviter ac copiose de obsequiis parentibus exhibendis perorastis, meque impietatis in [Col. 1277B] matrem arguistis, quaeque dicenda verborum ac sententiarum coloribus arte mihi non incognita distinguentes. Caeterum divinae leges sanciunt quod quicumque dilexerit patrem, aut matrem, aut fratres, aut sorores, aut filios plusquam Deum, Deo dignus non sit. Qua de re consequitur ut pietas quam in matrem habendam suadetis, impiam in Dominum facit famulam, atque ita hoc pietatis genus vera intuentibus censetur impietas.«

Postquam vero animum ejus mutare nullo modo queunt, domum cum matre redeunt multiplicibus aucta doloribus. Deinde ubi Urbanus ex iis qui interfuerant filiam sibi non consensuram accepit, reminiscitur Fulvii cujusdam senatoris filii, quem retractum ex itinere qui cum Catilina conjuraverat [Col. 1277C] pater necari jussit, et maximo praefecturae suae monimento fore existimans si id consimiliter faceret, jussit eam suis exhiberi conspectibus. Ducitur autem Christina sanctissima ferreis nexibus illigata ante oculos spectantium quid rei hujusmodi statueret exitus: clamor undique grandis attollitur contra salutem reipublicae innocentem videri absque legali discussione damnari. At simul ut ventum ad tyranni aspectum, tali eam ille allocutione aggressus est: »Longe melius, Christina, ageres, si saluti tuae, qua tibi nil debet videri utilius, meditando consuleres. Non esse mibi videtur jure temerario animo mortem appetere, bono et utili modis omnibus repugnare.« B. Christina respondit: »Non omne quod tibi videtur, ita esse necesse est. Alioquin [Col. 1277D] tuus, quem colis, Jupiter, deus esset, quem nego, inque hac sententia mori honestum duco.« Urbanus dixit: »Duo sunt quae te velim mihi ostendere, unum Jovem deum non esse, alterum, tibi mori honestum, quae manifestissime peto ut doceas.« B. Christina respondit: »Quicunque sani capitis esse perpenditur, nullum alium Deum esse intelligit, nisi qui omnia fecit.« Urbanus dixit: »Hoc nullus vivens ignorat.« B. Christina dixit: »Constat ergo omnia fecisse Jovem, si deus est.« Urbanus dixit: »Liquido patet.« B. Christina dixit: »Si omnia fecit, aliquid absque eo nullatenus fieri potuit; at Saturnus, qui illum genuit, fieri absque eo potuit; non ergo Jupiter omnia fecit. Deum igitur non [Col. 1278A] esse Jovem manifestissima ratione colligitur. Ecce habes quod quaesisti; confitearis oportet quod sine contradictione tua necessario conclusum est. Alterum vero, quod similiter ostendi tibi postulasti evidentissima ratione monstrabo, si quae refellere non vales veracissime prolata iis praesentibus manifestaveris.« Urbanus dixit: »Non est in post quaesita facienda digressio, ubi prioris quaestionis argumenta possit pars diversa reprehendere; prioribus itaque insistens, paucorum commutatione verborum, quod in me torsisti, in te retorquendo rationem tuam redarguam. Dic ergo, Crucifixus tuus, quem unigenitum Filium Dei esse praedicas, Deus est, omnia fecit; si omnia fecit, nihil fieri absque eo potuit; sed genitor suus, quem ipse non fecit, fieri absque [Col. 1278B] eo potuerit, et ita omnia non fecisse, Deumque non esse, pari demonstratione convinceris.« B. Christina respondit: »Deum creatorem esse intelligis, an creaturam?« Urbanus respondit: creatorem. B. Christina respondit: »Creatorem omnium creaturarum, an aliquarum?« Urbanus respondit: omnium. B. Christina respondit: »Si cum Deus creatura non est, creator est omnium creaturarum cum Pater et Filius Deus sit, nec Pater creator est Filii, nec Filius creator est Patris. Ita quidem unigenitum Filium Dei omnia non fecisse, quod Patrem suum non fecerit, atque ideo non esse Deum, videris, omni semota ambiguitate, mentitus; liquet ergo unigenitum Dei Patris omnipotentis Filium et Deum esse, et cuncta creasse, licet Patrem suum non [Col. 1278C] fecerit.« Urbanus dixit: »Omnia haec convenientius de Saturno et Jove dicta sumuntur, quibus omnia quae facta sunt obediunt, quibus etiam disponentibus cuncta a principio gubernantur.« B. Christina respondit: »Falleris, praefecte, erras, judex perite; dicis eorum dispositione a principio omnia gubernari, ante quos et multa millia hominum fuisse et tempora plurima exstitisse compertum est, ut poetae narrant, probantque philosophi. Disce eos homines fuisse, non deos, incestuosos, homicidas: propterea in tartara retrusi; te et alios cultores suos perpetuis ignibus secum exspectant arsuros.«

Tunc Urbanus impietatis furiis exagitatatus, jussit afferri rotam, et gladios acutissimos superaptari, et ignem copiosum subter accendi. Cumque [Col. 1278D] ex tyranni decreto B. Christina tanto crudelitatis generi incurvaretur, dum rota revolvitur, corpus ejus. pretiosissimum scinditur et exuritur. Tunc tyrannus cum fautoribus suis ei insultans ait: »Constans esto, Christina, noli pertimescere pro Crucifixo hoc sustinens, qui noluit, cum potuit, de cruce descendere.« B. Christina respondit: »Nunc miser infelix ausculta: quanto sunt humiliora quae pro me passus est, tanto illi plus debeo; et cum omnia in me tormentorum genera consummaveris, Crucifixum laudabo, mihi autem absit gloriari nisi in cruce D. N. Jesu Christi! (Galat. VI, 14) in qua de hostibus triumpho, quam adversantibus cunctis objicio.« Haec illa prosequente, rota eversa est, et contrivit [Col. 1279A] circumstantium maximam infidelium partem. Praefectus illico, ingenti terrore attonitus, dimisit conventum, et carceralibus illam custodiis mancipari praecepit. Ingressa autem B. Christina obscurissimum carceris locum, angelus ei Domini quasi sol meridianus apparuit, et dixit ad eam: »Misit me Dominus Jesus Christus, pro cujus amore gravia passa es, ut membris tuis conferam sanitatem.« Et cum haec diceret, ita solidata sunt omnia vulnera ejus, ut nullum in eis signum incisionis remaneret. Nocte autem subsequente Urbanus optimum factu credens iterum illius animum dulci colloquio et blanditiis ad deorum culturam revocare, fecit eam suis obtutibus praesentare; cumque ab ea nullum penitus potuisset extorquere responsum, immensis [Col. 1279B] eam alligatam ponderibus pelagi fluctibus destinavit; sed cum eam in medio mari nautae praecipitem darent, angelicis adjuvata suffragiis, alacris ad littus delata est. Urbanus interea arreptus a daemonio exspiravit.

Post non multum vero temporis, cum iniquissimus Idion Urbani loco praefectus eligeretur, B. Christina a persecutoribus coarctatur, et Solis simulacro sacrificare compellitur. Quibus cum consentire nollet, perditissimo judici praesentatur, ad quam saeviens praefectus dixit: »Tu ne es Christina quae omnipotentes deos nostros saepius philosophando deludis?« B. Christina respondit: »Justum est nec in nullo obviat rationi ut quae merito contemnenda sunt deludantur, et quae vana sunt pro nullis penitus habeantur. [Col. 1279C] Vos vero non deos, sed daemones, non coelicolas, sed homines impuros et flagitiorum immanitate in inferno damnatos in mettallicis simulacris adoratis.« Praefectus his verbis commotus extemplo jussit eam fustibus caedi, ac deinde vas aeneum ad instar cunae figuratum sub magna celeritate afferri, quod milites, ex praefecti imperio, oleo, pice, resina et sulfure replevere, et ad ignem, ut calefacta liquescerent, posuere, cunique ex nimio calore commista fervescerent, praefectus dixit: »Unum tibi e duobus, o puella, elige, aut deo colitura incende, aut corpus tuum tam delectabili rore perfunde.« B. Christina signum sibi gloriosissimae crucis impressit, et se in ollam ferventem citissimo cursu projecit. Mox cuna disrumpitur, et quidquid in ea [Col. 1279D] fuerat foras per scissuras deducitur, beata quidem Christina incolumis perseverans erigitur. Praefectus illico indignatus fecit eam nudam torqueri, et raso capite ad templum Solis perduci.

Erat autem in medio templi tribunal argenteis parietibus in sublime erectum, cujus fastigia ebore nitidissimo tegebantur, in quo aurea solis imago micantibus e caesarie radiis coruscabat, quae quasi stellarum repetendo zodiacum cursu citissimo ferebatur. Signa quippe sex a dextris, totidemque a sinistris occidere et exsurgere alternatim bina quaeque sibi ex adverso obsistentia videbantur: ibi horae, ibi dies, ibi menses, ibi annus suis spatiis circumibant;

[Col. 1280A] Aureus axis erat, radiorum argenteus ordo,
Per juge chrysolithi fulgebant ordine ducti.

Ad hoc spectaculum B. Christina adducitur, data a praefecto sententia ut, si deo soli sacrificare renuisset, statim gladio interiret. B. igitur Christina illico poposcit silentium, et erectis ad sidera manibus, oratione Dominum hujuscemodi deprecata est: »Rex invictissime, Pater omnipotens, Deus immense, qui rudem et indigestam materiem in quatuor elementa conformans perfectis partibus perfectam mundi constitutionem mirabiliter operatus es, quique in ipsa mundi genitura angelum immoderatae superbiae sedem sibi aquilonem, contra voluntatem tuam, ipso tantummodo motu animi usurpantem de summo coeli fastigio ejecisti, concede mihi famulae [Col. 1280B] tuae ut ex hoc Solis simulacro, in quo idem pessimus ludificator habitat . . . . . , et hoc opus mechanicum et ipso artifice patratum comminuat, et ita cognoscat omnis hic senatus cum populo tibi omnium creatori universam ex debito obedire creaturam.« Et cum haec dixisset, ecce ignitus daemon apparuit, qui, totum illud mechanicum magicumque opus confringens, maximam metalli partem in praefectum projecit, indeque ejus feriens colla illico interfecit. His ita peractis, Julianus judex jussit B. Christinam teneri, et in camino aestuantis incendii concremari. Milites vero iniqui crudelissimi principis iniqua mandata sunt protinus exsecuti. Cumque sanctissima virgo esset in fornace trium horarum spatio, existimans tyrannus esse consumptam, ignem amovere [Col. 1280C] fecit. Tunc vox dulcis psallentium de camino repente insonuit, ac inter angelorum choros virginis Christinae sacer vultus effulsit. Matronae quidem, quae illuc spectatum venerant, attonitae super his quae viderant, credidere. Julianus vero haec audiens, vehementi indignatione commotus, jussit illam praesentiae exhiberi, cui et dixit: »Taedet nos, o puella, injuriarum quas nobis et diis nostris, nemine tibi resistente, aut ulciscente, satis multas intulisti; ergo nobis dabis poenas, adversus quas magicae artes minime praevalebunt.« Et statim, ut jussum fuerat, unus de magorum collegio, qui ea tempestate in arte detestabili Romae celeberrimus habebatur, duos dracones in medium detulit, quos in famulam Christi, ut ab eis absorberetur, immisit. Mox B. Christiana [Col. 1280D] signum eis salutis opposuit; qui, divino examine revoluti, magum arripuerunt, et sub momento ante totius conventus faciem peremere. Censore itaque cum omni comitatu suo obstupescente, B. Christina ad locum ubi defunctus jacebat accessit, et cunctis audientibus ait: »In nomine Domini mei Jesu Christi, qui crucifixus est, surge, miser, ut perpendat omnis haec turba quia ipse est verus Deus vivens, et regnans in saecula saeculorum.« Ad hanc vocem cadaver, recepto spiritu, videntibus cunctis, erigitur, asserens et praedicans quod non sit alius Deus nisi quem Christina praedicat, Dominus Jesus Christus. Dracones interea absque ulla hominum laesione unde profecti sunt revertuntur. [Col. 1281A] Julianus igitur, timens fieri in plebe tumultus, et magis seditionis terrores effugiens, quam rationi satisfaciens, jussit ei mammillas et linguam abscindi; deinde fecit illam in hippodromum duci, et tam diu sagittarum jaculationibus infigi, quousque spiritum exhalavit. Est autem passio invictae martyris Christinae, nono Kal. aug. Juliano terminata

Cur insensate furis Urbane? Cur Idion aestuas perditissime? Ad quid truculentissime niteris, Juliane? excogitate nova et prioribus graviora supplicia, multiplicate verbera, accumulate poenas. At quid juvat saevire iu carnem quam ultronea obtulit lacerandam, et animam quam voluit servare, non delere? Discite tandem, miseri, discite illius gaudium, et sic vestrum spectate interitum. Ecce jam [Col. 1281B] speciosissima virgo post fustes et vincula: post ignem et rotam, post torturas et verbera, post cunam et tonsuras, post truncationes et jacula, ad aeterni regis thalamum angelicis manibus asportatur. Vos e contrario dum ad Elysios campos tenditis, arietem Acheronti porrigitis, tamen malorum vestrorum pondere pressam cymbam Stygialis palus absorbuit, ingens Cerberus devoravit. Majore quam queat dici poena plectemini, qui in Crucifixum credere contempsistis. Sed tu, o devotissima sponsa Filii Dei, amica Patris omnipotentis, jam habes quod voluisti, jam obtines quod rogasti, jam frueris inenarrabili lucis gaudio, intra ardua divinae majestatis secreta versaris, ubi familiarius Deo gaudens, cubantem in meridie sponsum juncta adolescentulae reperisti. [Col. 1281C] Nunc per amoena convallium purpurei cespitis carpis florentes violas, colligis immarcessibiles rosas metis nardostacheas spicas. Tu modo secus aquarum decursus et vitrei fontis marginem sedes, leni epithalamia murmure concinis. Tu inter virgineos choros regio diademate illustrata refulges. Tu solio Christi assides facta regni aeterni particeps. Salve perenniter, puellare decus, pudor virgineus, virtutis exemplum. Salve perenniter, quae tuos speciosos artus perpetuae pudicitiae devovisti. Salve perenniter, quae totius [Col. 1282A] libidinis nescia templum te sancti Spiritus dedisti. Salve perenniter, quae amplas porticus, et ingentia fundorum spatia fugiens, suscipiens haereditatem Dei, facta es cohaeres Christi. Salve perenniter, quae tanta exaggerata suppliciis, patrias leges repudiasti, et ad crucis vexillum toto desiderio evolasti. Salve perenniter, quae principum jussa contemnens pro veritatis testimonio crudeli morte damnata es. Salve perenniter, quae coeli jam sublimata fastigio digna es filio Dei sponso, et Domino. Et quia nos parendi voto tibi fideles conspicis, audi quod petimus; attende quod per te obtinere desideramus; impetra nobis quoque promissae vitae supernae felicitatem, ad quam ascendere sine tuo juvamine minime confidimus peccatis nostris ita merentibus. Tu ergo apud [Col. 1282B] Creatorem omnium delictorum nostrorum posce veniam, ut cognitor pius commissis ignoscens nobis famulis multa nostris digna meritis non infligat, et dum in hujus vitae fragilis brevi tempore degimus, nos ditioni tuae subjectos protege, conserva, benedic, defende, guberna, ac tuis nostras fac mentes laudibus aptas. Ecce, virgo beata, nos gloriosi triumphi tui gesta narravimus, et magni laboris copiosam mercedem paucis significavimus. Tu, si quid minus quam decuit, si quid aliter ac oportuit, dictum est, parce benigna; virgo, ignosce, pia. Igitur, fratres beatissimi, quia beatae Christinae triumphalem diem celebri solemnitate deferimus, nobis, quod possumus, de ejus virtutibus vindicemus: ut tanto erga nos ipsa se benevolentius habeat, quanto illam assequi [Col. 1282C] studeat animositas nostra ferventius. Ad hoc namque Dominus feminei nobis sexus exempla proposuit, ut virilis animi robur, quod prave vivendo amisimus, saltem mulierum virtute provocati recto gradiendo tramite resumamus, et sic, beatorum laboribus sociati, per Jacob scalam conscendere illuc ubi dominus Jesus Christus residet valeamus, qui cum Patre, et Spiritu sancto vivit, et regnat Deus in saecula saeculorum. Amen.


Explicit passio S. Christinae.




ANNO DOMINI MLXXXIV.
GUAIFERIUS CASINENSIS MONACHUS.




[Col. 1281]
NOTITIA HISTORICA IN GUAIFERIUM
(FABRIC., Biblioth. mediae et infimae Latinitatis, III, 25.)

Benedictus qui et Gauferius, Guaiferius, Gaviferius, Salernitanus, monachus Casinensis, circa an. 1060 scripsit, teste Petro Diacono, De viris illustribus Casinensibus, cap. 29, ad Stephanum Trojanum episcopum Vitam S. Secundini Ecanensis sive Trojani episcopi, et cantum ejus: Versus in laudem Psalterii. De miraculo illius qui se ipsum occidit et per B. Jacobum vitae redditus est. De conversione quorumdam Salernitanorum. De laude S. Martini [(1) 1Kb] episcopi. In laudem S. Secundini. Hymnos de eodem. Homiliam de Adventu. [Col. 1283] Sermones de Nativitate Domini, de Epiphania, de coena Domini, de Septuagesima, de ramis Palmarum. Passionem S. Lucii papae. Ex his Vita S. Secundini edita est ab Ughello, tom. I. Italiae sacrae, pag. 1336. Et carmen elegiacum in ejus laudem, quod incipit:

Adsit tota tuis festis festiva diebus,
p. 1341, et Hymnus sapphico carmine, cujus initium Christe Rex regum, pretium prorum pag. 1342 seq. Vitam S. Lucii I papae A. 255 defuncti, sed extrema parte mutilam, ex ms. Casinensi vulgavit Henschenius in Actis Sanctorum, tom. I Martii die 4, p. 304-307. Caetera in lucem proferre promiserat an. 1655 Joan. Baptista Marus, notis ad Petrum Diaconum, sed morte praeventus aliis haec edenda reliquit. [1Kb]




[Col. 1283]
CARMINA GUAIFERII CASINENSIS MONACHI
(Partim primus edidit, partim edita recognovit domnus OZANAM in libro supra laudato: Documents inédits, etc., pag. 272-287.)



I. Versus in laudem Psalterii.
[Col. 1283A]

Verba tene vitae; quae Verbum, vita, notavit,
Regia lingua tulit, de cujus semine regis
Rex regum mundo voluit sine semine nasci.
His ergo libeat, quibus utens vixeris, uti:
Ipse per haec vitam qui protulit ipse recepit,
Factus et exemplum, scelerum qui morte labarent
Ad vitam docuit virtutum posse reverti,
Ac velut emeritos ad praemia digna citari.
Sed fletu, gemitu, lacrymis imiteris oportet
Cui par esse velis venia, virtute, triumpho:
Qualiter admissum deflebat qui comedebat
Ut panem cinerem, miscebat pocula fletu!
Quamque gemebat et haerebat, cui sumere panem
[Col. 1283B] Exciderat gemitu, gemitu quoque qui rugiebat
Prae nimio cordis, lacrymarum quanta profudit
Flumina, non alio qui stratum fonte rigabat
In noctes, scelerum lacrymas aequabat acervo!
Quo desiderio, quo flendi flebat amore
Cui lacrymae panes, habitatio, deliciaeque,
Cui lacrymae potus noctesque diesque fuere!
Diluvium hic lacrymas, lacrymas appellat abyssum,
Quod nec diluvium plus diluit his, nec abyssus
Altior est, tetram penetrant quae mentis abyssum.
Hoc in diluvio Domino vicinius haeres:
Hoc habitat Deus, invocat haec et abyssus abyssum.
Scilicet amplexat pietatis cuncta profundum.
His vates lacrymis lacrymas evasit Averni:
His veniam meruit, virtutibus et reparari,
[Col. 1283C] His nive candidior fieri, mundisque creatis
Visceribus, rectus his spiritus est renovatus.
His Deus inspicitur, his spiritus almus habetur,
Hisque salutaris redduntur gaudia Patris.
His quoque qui Pater est confirmat Spiritus: haec sunt
Laetitiae summae quae gignunt semina fruges:
[Col. 1284A] Haec sunt vitales quae mittunt germina fructus,
Fertque salutiferos talis plantatio botros.
Ecce magisterium debenti flere reatum:
Ecce rudimentum sperandi, norma cavendi.
Peccasti, reus es, defle cum rege reatum:
Saucius es graviter, spera cum vate salutem.
Justus es, inde cave: quis enim vel justior isto
Justitiaeque fuit dilectior Omnipotenti,
De cujus fructu ventris, cui sidera sedes
Sede super propria juravit se positurum,
Et posuit; quem praecipuo testatur amore
Servum saepe suum proprioque oleo se unguente perunctum?
Sed magna tantus vir corruit iste ruina:
Mox tamen unde ruit moerore levante resedit.
[Col. 1284B] Tu tamen audita venia peccare recusa,
Vel quia non tantos valeas tolerare labores,
Vel quia pugnet ad hoc fragilis breviatio vitae,
Et quia non tantae virtutis es ante reatum,
Ut vitiis careas, virtutibus ut renitescas,
Utque beatorum felici sorte fruaris.
Hic docet in proprio loca per diversa libello:
Pestis avaritiae fons et caput est vitiorum,
Quae partim rerum, partim cupiens et honorum,
Hinc et perfidiam, sordes, insomnia, curas,
Commenta, fraudes, homicidia, furta, rapinas.
Caeteraque innumeram generat generantia prolem
Illinc invidiam, contemptum, bella, furores,
Id genus et reliqua creat amplo germine feta.
Hinc alios spoliat spoliis, quibus ipsa gravetur;
[Col. 1284C] Inde suos, alios ut ditet; vendita quorum
Lingua graves vitiis clamet virtute refertos.
Illinc occultis jaculis, hinc saevit apertis,
Membra lupina gerens, speciem hinc affectat ovinam.
Nil habet haec pensi turpis vel foeda videri,
Vertice verticibus tot vipera crescit utroque!
[Col. 1285A] Sic et pestiferum diffundet utrinque venenum,
Sint ut ab ingenuo mala cuncta fluentia fonte.
Perde biceps monstrum, proles monstrosa peribit;
Et duplici duplex, et summo maxima virtus
Succedit vitio dilectio larga rapaci.
Virtutum caput est haec, et caput hoc vitiorum:
Sicut in hoc vitio vitium concluditur omne,
Sic et in hac omnis virtus virtute tenetur.
Certe si linguis hominum, angelicisque loquaris
Hanc et non habeas, es ut aera sonantia factus.
Si vates fueris, mysteria cunctaque noris
Sciri quaeque valent, habeas omnemque fidem sic
Ut transferre queas montes, tamen hac sine nil es.
Si tua pauperibus res omnis distribuatur,
Sive tuum corpus tradatur ut ardeat igni,
[Col. 1285B] Hanc et non habeas virtutem, nil tibi prodest.
Non est impatiens, non ambitiosa; benigna est:
Non haec perperam agit, non haec quae sunt sua quaerit,
Non irritatur, non inflatur: meditatur
Tantum quae bona sunt, vero congaudet, iniquo
Haudquaquam gaudet, non invidet, omnia credit,
Omnia suffert, omnia sustinet, omnia sperat.
Excidet haec nunquam: non evacuabitur unquam
Sive prophetia cesset, sive scientia, sive
Linguae cessabunt: manet haec dum spesque fidesque est;
Cumque transierint, major sine fine manebit.
Hanc imiteris, ames; hunc amplectaris amorem
Hunc tota virtute colas, habeas, teneasque,
[Col. 1285C] Cujus flamma, modum numerum si vincat et omnem,
Congeriem scelerum, stipulam velut ignis, adurit;
Cujus dulcedo quodam dulcore superni
Nectaris obdulcat mentes, omnisque futurae
Quemdam laetitiae sapit hic et in orbe saporem,
In terris positos videas ut in aethere locatos.
Hic in martyribus habet insuperabile robur,
Hic in virginibus tenet inviolabile votum:
Ungula torturae, gladius, rota, verbera, flammae,
Omneque poenarum genus hoc superatur amore,
Hic amor, hic pugnat, hic vincit et ipse triumphat;
Laurea martyribus hinc, virginibusque corona est:
Omnibus hinc justis merces datur ampla laboris.
Hujus et, o quisquis legis haec, repletus amoris,
[Col. 1285D] Redde preces merito, cujus tibi ceu sibi scriptum
Hoc opus est opera; nam si memoreris alius,
Et Deus ipse tui memorabitur: hujus amoris
Jus dat, ut hoc alios quo juveris, ipse juveris.



II. De miraculo illius qui seipsum occidit.


Mortis in immanem te mersit culpa ruinam,
Christi mors erexit, homo. Mors sola redemit,
Sola dedit vitam, sola spem, sola salutem.
Sed tu tantae spem vitae, bona tanta salutis
Oblitus, repetis quae te traxere trahuntque
Sub captivantis crudelia jura tyranni.
At jam non moritur Christus de morte resurgens,
Et sacrosanctum, cujus tibi poena salutis
[Col. 1286A] Causa fuit, clavi, flagra, crux et lancea corpus
Jam non afficient: cruor ille salutifer ultro
Non fluet; aut tumulo Christus, tua vita, secundo
Claudetur; barathra nec descendetur in ima
A tenebris animus revocatus lucis ad aedem.
Quis novus ergo modus fuerit quo tam miserando
Eripiare jugo? Repetiti fortius arctant
Nexus, et carcer serat arctius ac religatus,
Vis minor et major (sic), graviorque secunda ruina.
Tanta nec ulterius patientia conteret hostem,
Nec mors morte semel periens jam morte peribit.
Hinc tamen, hinc spera. Cujusnam vita triumphat
Vita triumphabit, nec non in aethere vincet
Qui vicit tumulo. Nam sic semel illa beati
Sanguinis unda ferum restrinxit fusa draconem,
[Col. 1286B] Ut qui sorbuerat diris jam faucibus orbem,
Ipse sub orbe gemat, nec jus quoque possit haberi
In quemquam, velut ante, suum, surgente ruinae
Quo surgunt: hominum. Solum dominatur in illos
Quos non poeniteat scelerum, vel credere nolint.
Ergo salutaris stola quem pretiosa lavacri,
Et nive candidior Phoeboque micantior ipso,
Texit, spe certus, cum te tua crimina fuscent,
Intercedentes ad Christum dirige mistas
Cum gemitu lacrymas. Sat enim nunc tergere sordes
Immensas scelerum lacrymae gemitusque valebunt.
Nec modo confesso veniam lamenta parabunt;
Praemia restituent commissa perdita culpa.
Nec per multa fides longeque vetusta petatur:
[Col. 1286C] Est satis exemplo quod nostro contigit aevo
Multiplex mirumque modo, numero tamen unum,
Spem lapsis magnam, cautelam stantibus addens.
   Gallorum coetus partes qua fulget Iberas,
Corpus apostolicum gentis de more petebat,
Ut devotus amor, sacra dum loca viseret, ipsa
Asperitate viae scelerum se mole levaret.
Quorum, naturae persimplicis et puerilis
Unus erat, facilis quo velles flectere flecti
Hos ut ad hospitium jam tardior hora coegit,
In partem simplex divertit ab agmine solus,
Dimotusque via modicum, fraudisque dolique
Invenit auctorem, juvenilis corporis instar.
Inchoat astutus dirum cum simplice bellum,
Non flagra, non gladios, sed pacis habentia signum
[Col. 1286D] Primum verba movens: »Quo frater, duceris, inquit?«
Sed quid ad haec simplex? facies humana, serenus
Vultus, et eloquium cum nomine fratris amicum,
Quae bene cordatos homines multumque probatos
Exciperent, ad colloquium miserabile mentem
Alliciunt stolidam; quo tendat, pandit. At ille
Subsequitur: »Quare tantum vis ferre laborem?«
Hic via, consiliumque viae:---»discrimine nullo
Atque mora nulla, conquiri posse quod optas.«
Utque magis capiat miserum, magis ora serenat,
Voceque demulcens, ait: »Agnoscisne loquentem?«
Cernere se juvenem quis sit nescire fatetur
Simpliciter simplex. Tunc inquit: »Apostolus ille
[Col. 1287A] »Sum quem quaeris ego.« Credit miser, atque repente
Stratus humi deposcit opem, scelerumque levamen.
Mox auctor mortis mortis prorumpit ad atrum
Consilium, sed facturum quid consulat illum
Accipit ante fidem. Tunc sic ait: »Haud, nisi solvas
Ipse tuos artus animae compage, salutem
Quam cupis, aeternam speres. Vis vivere vitam
Semper mansuram? vitam tibi tolle caducam.«
Horrescit facinus bruto sub pectore tantum,
Audet, et hoc fidei. . . . . esse repugnans
Dicere: sed monitis persuasus cedit iniquis.
Flagitat ergo modum, tantum quo crimen agatur.
Hospitium repeti, coena, sermonibus ore
Sollicitum pectus claudi, cunctisque sopore
[Col. 1287B] Immersis, fauces gladio penetrarier imas,
Et ventris medium, tantum post vulnus, eodem
Consulitur gladio transfigi. Suadet iniquus
Quod cupit. It, coenat, simul atque gravatis
Somno consociis, immergit gutture telum,
Amputat et venas, secat et cum gutture nervos.
Nec mora, configit praecordia: sed dolor ipse
Criminis ac mortis miserum clamare coegit.
»Me miserum! perii; scelus hoc mea dextra peregit.«
Et ruit exanimis: miseram mox turba ferorum
Spirituum capiunt animam, rapiuntque trahuntque,
Per summas valles agitantes atque per imas.
Apparet subito facinus qui suaserat hostis,
Juris et esse sui, sceleris qui causa sit, inquit.
[Col. 1287C] Ceditur, insequitur, magis omnibus urget et unus.
Ad loca Romanis sic itur proxima muris.
Vox sonat hic: »Sinite;« stolidi cessere parumper.
Sed repetunt animam, dum vox silet, atque coarctant.
Intonat haec eadem propior mage, terribilisque:
Diffugiunt omnes subitis terroribus hostes,
Nec quatiunt animam jam sancta voce solutam.
En specie vera juvenis pulcherrimus astat:
Novit apostolici formam quasi praescius oris
Spiritus; hunc sequitur, super ardua tecta venitur
Principis Ecclesiae regnantis; in aethere Mater
Virgineis stipata choris astare videtur.
Accedit Jacobus, pro tanta labe precator.
Audit ab ore pio: repetat nisi carnea claustra,
Et cum carne luat factum cum carne reatum,
[Col. 1287D] Non animam tanto damnatam crimine solvi.
Ergo repentino rediens jam libera cursu,
Intrat apostolico dimissa cubilia ductu.
Oscitat, erigitur, loquitur, graditurque cadaver:
Dat res ipsa fidem sociis, nam vivere cernunt
Quem videre mori; sed testis sola cicatrix
Esse potest aliis, quae vulnere sic in utroque
Cernitur, ut talem vitae jam nemo redisse
Ad postliminium dubitet. Huic Cluniacensis
Coenobii vicina loco loca sacra feruntur,
Cui Pater haud parvi meriti vir praesidet Ugo.
Haec petit, hunc orat habitum dare, cuncta professo
Quae sibi contigerant. Pater at discretus, et actus
Et mores hominis perquirens artis et usus,
[Col. 1288A] Contentum reperit quibus ars sutoria sese
Foverat et matrem, quam ne sinat imperat. Ergo
Ad matrem redit; ipse sibi jam causa cavendi,
Exemplumque spei quocunque crimine lapsis.



III. De conversione quorumdam Salernitanorum.


Res nova magna satis perhibetur facta Salerni,
   Plena piis lacrymis, laudibus et celebris.
Una domus locuples, sublimis, docta potensque
   Tota simul sacrae induit arma togae.
Haec vir et uxor erat, dilectaque pignora septem,
   Quinque mares, sexus caetera feminei.
Quis, bone vir, Domini melius te jussa peregit?
   Vel quis adimplevit his ita temporibus?
Uxorem, sobolem, matremque patremque relinqui,
   [Col. 1288B] Et quod habet pro se praecipit Omnipotens.
Tu simul ista sinens, tecum fers omnia Christo.
   Plus Evangelium quam jubet ergo facis.
Quae tam dulce Deo nunc offert femina munus,
   Uxor magnamini, jam soror ipsa viri?
Qui sua det rarus, qui se prope nullus habetur:
   Tu tua, tuque tuos, teque dicas Domino.
Quid fecit imperio sic te deferre parentum
   Egregia proles, spes et honor patriae?
Aetas illa tibi, quae, mundi fessa labore,
   Cogeret id non est, spes et honor patriae.
Lex ea qua soboles ad patris velle dicatur
   Nota tibi non est, spes et honor patriae.
Huic autem imperio si contradicere velles,
   Te sibi, te patria legibus eriperet.
[Col. 1288C] At patris et matris minor esset gloria, certe
   Nec tibi praeter eos gaudia plena forent.
Lex dat et usus habet patris ut sit filius haeres:
   Vobis est haeres, germina clara, pater.
Propensam celeremque vicem sumpsere parentes;
   Imo magis multo quam dederint capiunt.
Quae datur accipitur certissima portio rerum.
   Nam nisi sumpta, minus nunc aliena foret.
En rerum dominos, dulcissima pignora septem,
   Cum rebus quasi res, donat uterque parens.
Non igitur quondam plus detulit ille parenti,
   Qui mactandus abit qua vocat ipse parens.
Vos quoque patris amor Christi mactavit ad aram,
   Dum perimens mundo, vos dedit ipse Deo.
O sacra turba, pater, materque, beataque proles,
   [Col. 1288D] Haec pia sunt, bona sunt, facta decentia sunt.
Sed gaudere licet, quia praemia retribuentur,
   Quae nullus sensus, mens quoque nulla capit.
Praedia, fundus, ager, simul est omissa supellex,
   Dulcis et affectus spretus amicitiae.
Sed dabitur coelum, dabitur paradisus et ipse
   Christus; et aethereus coetus amicus erit.
Quam tunc felices eritis laetique parentes,
   Vobiscum soboles cum super astra cluet!
Et quam tunc felix poterit pia turba videri,
   Cum vos inter oves pascet uterque parens!
Quanta ducum vestris inviderit ala triumphis,
   Vestro non nisam se dolitura modo;
Cum post delicias mundique sequantur amorem,
   [Col. 1289A] Perpes et ampla fames et stygiale chaos!
Et vos ad coelum tegeticula nigra, diaeta,
   Libratusque cibus per pie vota ferunt.
His quoque perpetui vermes pascentur et ignes:
   Vobis angelicus panis edendus erit,
Qui semper satiat nec fert fastidia, plenu
   Cujus vivificat tactus, odor recreat.
Hoc ut et ipse cibo potiar, pia concio, tecum,
   Ad Dominum juges, obsecro, funde preces.
Et precor ut fratris placeat meminisse Joannis
   Ut quod amatis amet, quod facitis faciat:
Nam sine stirpe sua, prope toto quemlibet orbe
   Solum velle frui dedecus, haud decus, est.



IV In laude sancti Secundini Trojani episcopi [(2) 1Kb] .


[Col. 1289B] Adsis tota tuis festis festiva diebus,
   Troja, quibus cessit altera Troja tibi.
Plures illa viros terraque marique potentes,
   Quos tamen haud potuit semper habere, tulit.
Horum sensit opes vivorum, sensit honores:
   Defunctis periit quidquid honoris erat.
Tu, nova Troja, duces coelique solique potentes,
   Qui tibi plus aderunt cum moriuntur, habes.
Ex his unus adest, proprio qui more secundans
   Cuncta, Secundinus rite vocamen habet.
Hujus ad egregium praesens accingere festum,
   Laetaque significent mens, habitus, facies.
Sume lyram: medias placeat contendere netas,
   Carmen laetitiae lingua manusque sonent.
[Col. 1289C] Ut colat, hunc ut amet nimis urbs nimis urbis amantem,
   Condecet; indicio id quod amere sat est.
Ignotus jacuit, cum tu destructa jaceres;
   Moenibus ut surgis, surgit et ipse tibi.
Plurimus et pulcher lapis a fossore repertus
   Pulchra quod exstiteris et spatiosa refert.
Sed sacer inventi thesaurus corporis, omni
   Splendidior lapide, sis mage pulchra facit.
Pange quod exhibitas dum praesul praesulis odas (sic)
   Ridet, in extremum it prope supplicium.
Supplicat ecce, rogat modo qui destruxit, et orat,
   Cumque doloris abest causa, dolore caret.
Sic sacer irrisus punit, juvat atque rogatus,
   Sic renitet virtus, sic pietatis opus.
Credulus ergo fidem cui restitit exprimit idem
   [Col. 1289D] Praesul, relliquias dum probat igne sacras.
Relliquias ambit nec habet vim flamma cremandi.
   Sic illaesa foras ossa cremata volant.
Summa refrigerii residet loca, cujus os ignis
   Urere nec potuit, nec retinere diu.
Collocet ergo sacra sacra membra praesul in ara,
   Detque Secundino non aliena suo.
Laudat, honorat, amat, veneratur, supplicat, orat:
   Haec sua sunt equidem: urbs, facias eadem.
Plures, Troja, vales hujus numerare triumphos,
   Sed satis hoc laudis suppetet ad cumulum
Non sat erat Latium virtutum praemia totum
   [Col. 1290A] Et praeclara tui facta videre ducis:
Gallia tantorum spectatrix ipsa bonorum,
   Ipsaque materies, testis et ipsa venit.
Gallorum celebrem Sancti Michaelis ad aedem
   Venerat oratum more suo populus.
E quibus unius totos circumplicat artus
   Languor inauditus et gravis et subitus:
Omne quidem corpus sic sic contraxit, ut instar
   Sphaerae, non hominis, redderet ille globus.
Crura, pedes stabili compagine natibus haerent:
   Vix habet officium lingua manusque suum.
Caetera membra premunt, nec omittunt ista dolores.
   Vivere jam patitur qui toties moritur.
Fama Secundini jam pluribus agnita terris,
   Evolat ad Gallos tum sibi contiguos.
[Col. 1290B] Mox insperatae spes sumitur ampla medelae,
   Languor et ut pelli possit, adesse salus.
Ergo Secundini venerandam fertur ad aedem,
   Cujus eum nusquam ferre pedes poterant.
Psallitur, oratur, lacrymatur, vota moventur,
   Munera spondentur: fit cito quod petitur.
Qui simul ulnarum, manuum, crurumque pedumque
   Perdidit officium, suscipit omne simul.
Jam graditur, loquitur, vegetatur corpore toto
   Corpore qui toto pene solutus erat.
Quem voti praesens morbi facit esse recessus
   Dum novus est, memorem; cum vetus, immemorem.
Ad patriam lapsis aliquot parat ire diebus,
   Qui novit nusquam si foret incolumis.
Non impune tamen; nam mox intratur in urbem,
   [Col. 1290C] Poena priore nimis asperior rediit.
Si patriam peteret, gressum valitudo negabat;
   Si Trojam vellet, pes sibi liber erat
Ergo libet Trojam remeare salute recepta,
   Seque Secundino dedere servitio.
Obsequium reducem solidat stabilitque salutem,
   Et repetita salus roborat obsequium.
Sit satis ad laudem tanti Patris ista tulisse,
   In quibus aspicias quae fuerint merita.
Certe non pietas, probitas, non illa voluntas
   Cuique suum tribuens, non amor ille duplex,
Certe non gravitas, non denique caetera virtus
   Hujus ab hospitio mentis abisse potest,
Quem sic virtutum Rex largitorque bonorum
   Audit et exaudit, glorificat, decorat.
[Col. 1290D] Respice jam cives, Pater optime, respice alumnos,
   Respice praecones, praeco superne, tuos.
Si tua suscipiat suffragia non tua tellus,
   Jus dat ut haec tellus plus tua suscipiat.
Cum noviter notos morbo faciente procures,
   Cura devotos sponte diuque tuos.
Fit cum sanatur sananti debitor aeger:
   Praeco quem cecinit creditor esse potest.
Ergo modo quodam meriti subeamus alumni
   Quod nihil immeriti nunc subiere rudes.
Corporis et cordis mala destrue, siste salutem,
   Pars vacet ut nunquam utraque laude tua.



V. Hymnus de sancto Secundino [(3) 1Kb] .
[Col. 1291A]


Christe, Rex regum, pretium piorum,
Nostra, qui digne tibi militantis
Res Secundini canimus secundas,
   Vota secunda.

Hujus insignem celebremque vitam,
Nobiles mores, veteres triumphos
Mira virtutum noviter suarum
   Prodita pandunt

Falsa promentem jaculo doloris
Percutit vero, videt hic reatum,
Poenitet dicti; sua poenitentem
   Poena relinquit.

Cujus oblectant animam tepores
[Col. 1291B] Veris aeterni, fovet et quietis
Aura coelestis, nequit hujus artus
   Flamma nocere.

Omnibus membris pene destituto,
Quem suum tantum poterat tueri
Jus, preces fundens celerem refundit
   Lingua salutem.

Praesuli tanto vacuare facta
Vota tentantem valetudo nectit
Sospites gressus eadem paranti
   Solvere solvit.

Fimbriis pallae decorantis aram
Cereus mistus penitus crematur;
Fimbriae vero nihil ustionis
   Perpetiuntur.

[Col. 1291C] Splendor aeternus, decus et triumphus
Cum coaeterno tibi sit Parente,
Atque cum sacro pariter, superna,
   Flamine, Proles.

R\

Ecce Secundinus, coelesti sede potitus,
Transit ab hac vita, vere bonus Israelita.
Nunc chorus exsultet psalmisque sequatur euntem.
Transit, etc.

R\

Euge, Dei regis cultor bone, serve fidelis,
Multa supra felix, quia supra pauca fidelis!

V\

Dupla repraesenta tibi tradita quinque talenta.
. . . . . . . . . . . quia, etc.



VI. In laudem sancti Martini episcopi.


[Col. 1291D] Gemma sacerdotum, votis assiste tuorum,
   Ut resonent meritis cantica digna tuis.
Facta triumphorum celebrantur ubique tuorum,
   Cum rutilas primo sub fidei titulo.
Quem tegis in terris tuus est super aethera testis:
   Pars chlamydis Dominum foenerat aethereum.
Fit latro praelatus virtutum praeco tuarum,
   Coelestem profitens ad tua verba fidem.
[Col. 1292A] Praevalidus fortem sermo procul effugat hostem,
   Ellebori clades vi precis omnis abest.
Quod fuerit latro teterrima pandit imago,
   Cui datur obsequium martyris atque decus.
Maxima ter barathrum virtus evicerat atrum,
   Criminibus pressos suscitat atque reos.
Dum crucis arma moves, stat plebs ut saxea moles,
   Nec nisi quando voles quolibet ire potest.
Te subeunte, suam pinus vertendo ruinam,
   In qua parte fuit non ruitura, ruit.
Ignea vis refugit, dum flammis obvius exis;
   Ardet et his solis, est ubi jussa, locis.
Plebe reluctanti, coelestibus obsitus armis
   Daemonicae totum diruis aedis opus.
Te quoque dum gladio petit unus et alter iniquo,
   [Col. 1292B] Ille ruit, gladium perdit hic e manibus.
Quot prece das salvos morbis et daemone captos!
   Leprosum curant oscula sola tua.
Innumeros pellit languores fimbria vestis:
   Febres charta fugat sunt ubi scripta tua.
In nimium diris confractus membra ruinis,
   Illitus unguento sospes es angelico.
Uteris angelicis, hominum parcendo, loquelis,
   Vultibus aethereis ac tibi conspicuis.
Quod facit invitus hostis tibi prodit iniquus:
   Non te facta latent, saepe futura patent.
Cum trahitur tunicae tibi forma videnda fugosae (sic),
   Mox evanescit: ars simulata perit.
Purpureo Christum mentitur ut hostis amictu,
   Notus, ut umbra, tuis labitur ex oculis.
[Col. 1292C] Magna sacramenti dum tractas dona superni,
   Divino proprium emicat igne caput.
Dum sacer expansas sustollis ad aethera palmas,
   Cernuntur gemmis brachia nuda tegi.
Hunc tibi virtutum cumulum fert copia morum,
   Quos liquet humanum transiluisse modum.
Unde potes, moriens, prope dicere solus in hostem:
   »In me funestum nil reperire vales.«
Te canit in coelis, de corpore quando recedis,
   Sanctorum numerus angelicusque chorus.
Obvia tota venit coelestis curia Regis,
   Et datur ipse Deus, palma decora, decus.
Nobilis in terris accedit gloria membris,
   Quae solis superant irradiando jubar.
Sic sacer, ornatus, sic omni parte beatus,
   [Col. 1292D] Hic et in excelsis praemia digna metis.
Quaesumus inde, Pater, quibus es spes, esto juvamen;
   Et quibus ipse times, hos refovendo vide.
Non piget aetatis, non taedet in orbe laboris,
   Vivere si liceat, te duce dum vigeant.
Velle sit in coelis tibi nos, Martine, tueri,
   Mox ubi quaeque voles absque labore potest.




[Col. 1293]
VITA SANCTI SECUNDINI EPISCOPI TROJANI, AUCTORE GUAIFERIO MONACHO CASINENSI.
(UGHELLI, Italia sacra, I, 1336, ex cod. ms. Casinensi.)





MONITUM.

S. Secundinus Aecae in Apulia, hodie Troja: cujus corpus, cum novae basilicae foderetur fundamentum, cum inscriptione, non sine magna populi laetitia, repertum est. Cujus inventionis Historia Romae in bibliotheca Vallicellana asservatur. Ejus dies festus celebratur XI Februarii. Aecae apud Plinium lib. III, cap. 11, pop. Aecanos memor. Aescae, seu Escae apud Anton. Aug. in Itin. Aecana posteris (quod potius adjectivum est) nunc Troja [et ideo Trojana. E. P.] civitas episcopalis Apuliae Dauniae, loco editiore constructa, Luceriae, et Bovino ad VIII M. P. vicina, Benevento metrop. ad XXX, a Neapoli duplo remotior. Tempus quo Secundinus floruerit adhuc mihi incompertum.



INCIPIT PROLOGUS AD STEPHANUM TROJANUM EPISCOPUM.
[Col. 1293]

[Col. 1293A] De bono dilectionis et obedientiae, frater et coepiscope S., cum ex illa opaca et condensa lapidearum descriptione Tabularum, tum Evangelii sermone perlucido et patulo, regula nobis norma et disciplina porrigitur. Placuit enim ipsi summo Opifici, et incomprehensibili Deo qui omnem mundum regit, prius instrumenta hujusmodi sub Moysi velata facie quodam sacramento signare, quibus in se gentibus credituris, post incarnati Verbi mysterium, evidentissimae pietatis patrocinio potissimum patrocinaretur. Nihil est autem quod in terris ei fiat acceptius quam coetus hominum, unda sacri baptismatis mystica quidem spirituque sociati, his rebus operam, his laborem, his denique diligentiam suam locantes.

[Col. 1293B] Notarat enim et hoc columna nubis et ignis, illa Israelitica secta. Jubemur ex toto corde Deum diligere, jubemur proximos admonere, parentibus obedire. Magisteria sunt ista divina, et quaedam propria in utrisque Tabulis Dei digito designata. Sunt et haec fundamenta aedificandae spei, firmamenta corroborandae fidei, nutrimenta fovendi cordis, gubernacula dirigendi itineris, praesidia obtinendae salutis. Ex hujusmodi nempe origine torrente prophetarum et legis emanante procedit, et ille sermo brevissimus irrigans omnia, rivulus fidei quae per dilectionem operatur. Sed cur ista praemiserim scias licet. Quaesiisti a me per Casinensem abbatem, quem ego causa honoris Desiderium nomino, virum inter bonos antistites opera et religione laudatum et moribus comprobatum, ut si quid mihi otii [Col. 1293C] posset sua amicitia suadere, ad scribendum potissimum Historiam confessoris Secundini conferrem. Faciam rem mihi difficilem, sed causam facilem agam; neque illi hortanti deero, nec tibi roganti, [Col. 1294A] cum et illi obedientiam, tibi debeam charitatem. Aggrediar ergo animae tuae diu desideratum opus, nec formidabit dura, difficilia, quae sustinet omnia, charitas. Erit profecto tantae rei maximum emolumentum Casini etiam secreta secessus facies, ubi pro venerabili fundatore quietis, diuturnitas pacis sacrum otium confirmavit. Antiquitas etiam refert et illum Varronem, tot saeculis celebratum, hujus aedis auctorem fuisse, qui, M. Tullio judice, Romanorum alios religione, alios rerum gestarum memoria, omnes autem litterarum scientia vicerit. Id mea quoque intererit. Veniam et ad Trojam, cujus nomine gloriaris. Istam ad undam frigidi Simoentis, perlustrabo oculis famosissimam Tenedon, ascendam ad illas, omnium doctrinarum inventrices, [Col. 1294B] Athenas, in quibus summa dicendi vis et inventa est et perfecta; quaeram ostiatim platanum, quae ad opacandum patulis est diffusa ramusculis, cujus umbram secutus est Socrates; mutuabor ab illo rationem dicendi, constructionem verborum, leporem, dulcedinem, venustatem, ut etiam ego ab urbanitate non excidam, et rerum cognitione florescat historia et redundet oratio. Est enim Historia testis temporum, lux veritatis, vita memoriae, magistra vitae, nuntia vestutatis (CIC. Orat. II, 9); quae perennibus titulis Oratoris voce commendatur. Contra plerique, pro amplissimis eloquentiae propositis laudibus ad gloriam adispicendam nudi veniunt et inermes, nulla cognitione rerum, nulla scientia ornati, ut is qui hanc eamdem quam in manus habemus Historiam, [Col. 1294C] postquam attigit, incommodavit penitus et turbavit. Mihi vero dum scribens aliquid ista recogito, magis venit in mentem vituperationis quam laudis. Constat enim quia, si eleganti eloquentiae gloria, ineptae potius ignominia debeatur.

[Col. 1295A] Tu ergo, frater mihi in Christo charissime, locantem felici vineae operam orationibus juva, utque hanc Secundinus sacer pro voto suo meoque secundet, intercessionibus obtine. Oportet autem expeditis his, quae apud nos de eo sunt pauciora, miraculis (habetis enim et alia, quae in his exemplaribus non habentur), ad ea, unde ad haec tuo amore descendimus, [Col. 1296A] studia animumque revocemus.

In quibus petimus et rogamus ut manu misericordiae suae nobis ad rationem bene vivendi patrocinium conferat, et possessionem felicitatis aeternae, qui [f, quae a digno haerede precario et pro indiviso suscipitur, pro mercedis pretio suis promerentibus meritis acquirat.



INCIPIT VITA.
[Col. 1295]

[Col. 1295A] Troja quondam ducibus, divitiis et bellica laude insignis, cujus diuturna incommoda et diversa excidia iisdem regionibus nota sunt quibus et solis cursus, in Peloponnesi regione et serenissima loci facie, tellure fertili, agro aquis et omni viriditate jucundo, prope Pontum et insulam Tenedos sita fuit. Unde demum plerique duces fortissimi in priori discrimine, in tempestate horribili, cum tantae urbis commercium totum jactura fieret, evaserunt. Ex quibus Anchisiades vir acer et strenuissimus fuit, a quo Quirites, orbis terrarum principes, qui Trojanorum quoque hostes talione ulciscerentur, nobile generis et laudis habuere principium. Jacuit haec diutini temporis intervallo, omnibus destituta [Col. 1295B] solatiis: nullae opes, nullus decor, nulla denique religio. Semiruti tantum et exesi ignibus exstabant muri; Xanthus, Simois, et insula Tenedos Trojam ibi fuisse signabant. Haec vero excitat tandem et colligit se memor pristinae virtutis et gloriae, reducit longam ex pronepotum generatione progeniem, reficit lares, studet illi suo mirabili et singulari militiae sacramento, ut Syllae dictatori favens a Fimbria Marianarum partium obsidione vastetur, ut tormentis quassetur, ut mater iterum concidat gladiis filiorum. Ex illa igitur tempestate usque ad hoc fere tempus vixit tantum sine corpore nomen, absque Latio quidem, cunctis aeque gentibus exsecrabile ob Romanorum monarchiam, cujus ipsa etiam causa exstitit et principium dignitatis.

[Col. 1295C] Fuit autem et in Apuliae solo civitas quaedam, quantum ad frumentariae rei copiam, nulli solo inferior; ubi etiam multa gustu suavia, quae natura desiderat, ex terra arboribusque gignuntur, cum copia facili, tum suavitate praestanti. Vites et arbores ibi humiles sunt, neque se tollere a terra altius possunt; ex his tamen aliae semper virent, aliae hieme nudatae verno tempore tepefactae frondescunt, et fundunt odoriferos flores et germinant uberrimas fruges. Haec vero civitas, si nominis significationem advertimus (Ecana etiam dicta est), antiquissima fuit, cum monumentorum marmoratio, scenarum columnatio, eminentia culminum id designent. Huic serio in reconciliatione Trojae nomen imponitur, ut egregii titulus nominis auctoramentum [Col. 1295D] faciat novitati. Putamus ista fidem posse quaerentibus facere, quos sub Trojae nomine appellatio moverit urbis Ecanae. Nunc ad propositum Historiae veniamus.

Cum igitur pro diligentia principum in fabricandis [Col. 1296A] ecclesiis, in moenibus constituendis, quibus salvis, ipsis salvis esse liceret, magna popularibus cura insisteret; dum pars marmoribus tabulandis, pars lapidibus poliendis, fodiendis lateribus alii, alii diversis laboribus, quorum quisque admonebatur, intendunt: ab his, quorum votum erat templum perficere ad salutiferae crucis honorem, in coemeterio B. evangelistae Marci (erat enim ibi ejus structa basilica) monumentum pretioso tabulatum marmore reperitur, quod dum curiosis oculis collustraretur, propter magnam, quae circum erat, frequentiam sepulcrorum, advertunt caelatum epigramma, exesis jam inferioribus partibus, sed quod legi poterat; haec ferebat:


[Col. 1296B] Hic requiescit S. ac venerabilis Secundinus Episcopus, qui sanctorum fabricas renovavit, raptus in requiem, III Idus Fabruarii.

Immissi ergo multi cum ligonibus, purgant et aperiunt locum; qui cum patefactus esset tumulus, in labro mirifico inferiori, quod monumentum forinsecus ab injuria tuebatur, pretiosissimum margaritum inventum est. Circumfunditur extemplo civitas ad thesaurum inventi corporis; putant fas esse, quod pium est, osculari reliquias, invitare votis, efferre praeconiis, intercessionibus poscere, lacrymis invocare: nocentibus veniam, innocentibus praesidia, subsidia indigentibus; de civitatis statu, de salute communi, de spe bonorum omnium in [Col. 1296C] communi precatur. Non in cute solum hujusmodi putes fuisse laetitiam; pectus et viscera ipsa commovit; desideriis omnium satisfactum est in remedium omnium, oblectamenta omnia cucurrerunt. Effertur venerabile corpus manibus sacerdotum, ubi novae urbis fundamenta jaciuntur, ubi nomen novum exstincto priore vel in accessionem validioris converso, exoritur; ac in salutiferae crucis sacrario tantam dignitatem et ornamenta reponunt. Cumque felices reliquiae signis, virtutibus ad amorem suum civium in dies accenderent animos, et erumpentia in maturos beatitudinis botros religionis germina propagarentur, ab episcopo tamen urbis nihil factis hujusmodi adhibebatur fidei. Impingit contra salutem [Col. 1296D] patriae crimen civibus, plebem stultitiae arguit, accusat principes temeritatis, Ecclesiam contumaciae criminatur. Nulla est improperii, nulla insaniae, nulla derisionis, quod eum praeterierit, contumelia. Degenerare quippe ab optimis institutis multiformi malo civitas poterat, ni felix hanc Secundinus, [Col. 1297A] quantum valeret, manu misericordiae tenuisset pene jam cadentem, jam pessumeuntem. Quid agis, o episcope? Putas ulli injuriae eum esse obnoxium qui se in aethereum verticem, unde nemo dejicitur, collocavit? Quid tua refert, cum multa in illum maledictionis tela conjeceris? Est autem ejus impenetrabilis ab omni immissione lorica. Nescis duritiam lapidum, quibus civitas summi Regis exstruitur, contumeliae ferro inexpugnabilem? Caedis coelestem adamantem, et deteris petulantibus verbis quod incurrentia cuncta retundit. Respice ad obryzi rigorem, cujus habitum nulla circumfusa flamma contaminat; multa et id genus sunt, quae communi igne laedi non possunt. Respice scopulos in altum projectos, qui mare quidem frangunt, sed, [Col. 1297B] verberati per multa millia temporum, vestigia saevitiae nullius ostendunt. Tutus est ab omni injuria Secundinus, abductus est majori intervallo a jactu telorum: quidquid autem in illum proterve, petulanter, superbe niteris, frustra tentabis. Coelestia humanas manus effugiunt, nulla in solem missilia prorsus incurrunt. Erit, erit pro certo, qui illum vindicet; erit qui et in te spicula doloris intendat, quae non illo nervo quatiuntur ut frustra et citra se concidant, sed latus, sed viscera, sed cor ipsum tormentis expressa [f., impressa, E. P.] configant. Feritur interea ex improviso episcopus telo lateris, quocunque miserabile corpus inclinat, incumbit doloribus, suspenduntur in longam vigiliam oculi, fiunt refrigeria eruciatus, remedium [Col. 1297C] pestilentia, medicina venenum, vita interitus. Moeret domus, turbatur civitas, impendendis remediis medici laborantes nihil proficiunt. In contrarium enim vertitur quidquid tutelae corporis invenitur, aspernantur remedium validiora tormenta, et insanabiles morbi fugiunt medicinam. Fuerunt plerique qui illum prope funeratum facti improperii memorarent [(4) 1Kb] , »dum poenitentiae locus esset, mutaret propositum, rediret in viam, errorem sperneret, de Secundini virtutibus non desperaret.« Intendit in monitores suos episcopus, et submisse quidem, non enim aliter poterat, facturum se, cujus erat admonitus, pollicetur, sperans, si modo poenitentiae spatium intercesserit, salutem [Col. 1297D] veniamque Secundini meritis promereri, quem nominans sic appellabat. »O felix Secundine, quem Deus rerum omnium Parens parentem Trojanae providit patriae, in cujus commodum impendendi beneficii, constituendae salutis, conservandae libertatis, totus incumbis: adsis mihi tuae bonae voluntatis indigno, nec patiaris partem a toto divelli, cujus potestatis est omnium in integrum misereri!

»Me miserum! delicti accusor, an peccati? Equidem utriusque, non enim in te, quod debui, solemniter colui, sed tui, quod non debui, oblitum ire populum concitavi. Solve tamen peccati jugum, assere doloris irremediabilis servum, confer quemvis [Col. 1298A] alium poenitentiae cruciatum. Injuria quippe est aliquem criminaliter plecti, qui in principem potentissimum, non odii, sed fatuitatis insania insanivit.«

Inde vertitur ad circumstantes: »Reminiscimini, inquit, o filii, reminiscimini Patris, reminiscimini amoris, reminiscimini clementiae, reminiscimini dignitatis. Scitis quid amor, quid virtus, quid gravitas, quid denique diligentia mea vobis contulerit; juvate me precibus, servate patriae, servate vobis, servate liberis vestris; placeat vobis salutem poscere a quo constat equidem multa vos beneficia suscepisse.« Igitur ad haec episcopi verba funditur omnis domus in lacrymas, mistae orationes gemitibus, pro conferendis suffragiis, Dei Genitricem et confessorem ejus postulant Secundinum. Videres [Col. 1298B] pro salute pontificis, de rebus suis multa cives profundere, vota numerosa promittere, Dei omnipotentiam modis omnibus supplicare. Dum hujusmodi rebus insistitur, sentit episcopus orationum suffragia, penitus discessisse dolorem clamat, liberum se multiformi malo pronuntiat. Quanta ad haec Trojani populi gratulatio, quanta laetitia oborta fuit, cum ea, quae pro salute pastoris communi suffragio, una mente atque virtute gesserant, prospere evenisse arbitrabantur! Igitur episcopum, beneficiis Secundini liberalitate conquisitis, nullum tempus, nulla vis, nulla occasio tenuit; sed confestim, utens pro pedum officio manibus, ubi erant Secundini reliquiae pergit; quem sacerdotes cum aromatibus, cum candelarum [Col. 1298C] populus hostiis subsecutus, ubi ad Crucis vivificae templum ventum est, se toto in terram corpore prostravit episcopus; illum poscens peccatorum suorum veniam, qui verberato doloribus corpori jam contulerat medicinam. Sancto Secundino quoque antisti maximas egit et habuit grates quod voti compos factus esset, quod in ejus, quem offenderat, gratiam venisset, per quem posse pedem ponere in vitae aeternae possessionem speraret.

Fuere qui episcopo de industria suaderent (putabant autem eum dubitare) ut, (qui debebat subjectis consulere, constituendae credulitati laborare, cujusque juris esset quibus parerent quemque sequi deberent ostendere,) reliquiarum partem in ignem probatum mitteret, ut ex multorum pectoribus [Col. 1298D] dubietatis vulnus omne recideret. Probata tamen reliquiarum virtus, quod suadebatur, dissuadebat episcopo; sed quod animadvertebat posse ad compendium populi legaliter fieri, fidem suadentibus commodavit. Jaciuntur in prunas reliquiae, instatur undique flatibus, fit in illis color rubicundus; saltum tandem ex igne faciunt; nulla in illis combustionis nota invenitur, sicut hi qui praesto erant retulerunt. Gaudent populi mirabile factum, sumunt alacres animos secundis rebus. Episcopus autem magna exspectatione in concionem venit; concionatus est quod perutilia patriae patrocinia possiderent, si illis uti honestate magistra placuisset; concionatus [Col. 1299A] est, et gratias egit quod sic de sua, ut de communi omnium salute, laetarentur; concionatus est ut constituendae ecclesiae operam darent, eamque demum perficerent, quae Secundino venerabili digna esset, unde idem posset semper advertere, semper habere Trojam in vultu, Trojam in oculis, Trojam in ore. Sed haec hactenus, nunc ad reliqua veniamus.

Vir quidam, Teuzo nomine, genere Aquitanus, orationis studio, quod praecipue gentis illius moris est, ad apostolorum principem Romam venit, adnittente quidem matre, quae amoris affectu seipsam filio comitem itineris praebuit. Ubi per sanctorum locorum circuitus solemniter officiis pro tempore datis (citabat enim eum ad alia loca venerabilia transitus) domum beatissimi archangeli Michaelis, [Col. 1299B] quae sita est supra Gargani montis altissimum verticem, adiit; in qua nimirum, et quia devia erat, et quia orationi pacare decreverat, dum stationem suam in diutinum tempus extenderet, mater, quae illum fuerat secuta, defungitur. Qui cum jam fere cunctis destitutus vitae solatiis, orationibus, lacrymis et ejulatibus incubuisset (fit enim saepe ut majores tristitiae majorem pariant valetudinem), insanabili, ut videbatur, pestilentiae morbo percussus est; ita quidem ut pars membrorum suorum eo invito moverentur, alia quoque sic essent arida ut ex illis nullum, quod sentire posset, haberet; vix oculi, vix manus in suo erant officio, crura quoque et pedes natibus adhaerentes gressus ademerant; [Col. 1299C] lingua tantum, ne recte quidem, naturae beneficium tuebatur. Quid ageret procul a parentibus, procul a domo, et, quod verius dico, procul a seipso? Miserebantur ejus praetereuntes inopiae, cujus valetudini non poterant subvenire. Intimabatur illi de Secundini virtutibus: sed si vellet ire, non poterat; si portari ab aliis, unde conduceretur, nihil habebat pensi; ab his tamen qui ejus quotidie afficiebantur miseriis de itinere agi coeptum est; qui domo demissi cum illo Trojam cursu citissimo contenderunt. Festinabant autem, quia confessoris Secundini collocandis reliquiis solemnis instabat dies. Postquam vero ad urbem veniunt, et debilitatum membris omnibus hominem ante Secundini confessionem deponunt: »Quantum nobis, inquiunt, attinebat, fecisse satis [Col. 1299D] voto tuo videmur: de caetero age, ut libet; consulimus tamen tibi in tanta praesentis celebritate diei orationi vacare; putamus enim et credimus id tibi valde profuturum, ad quod pro salute tua ipsi etiam summa ope nitemur.« Factum est: et jam tempus aderat ut ad officium ingrederetur episcopus; populi vero, omnibus studiose ad honorem Dei compositis, intus et prae foribus ecclesiae assistebant. Multi quoque ad haec solemnia, vicis, agris propinquis, hospitiis, multi denique, qui procul degebant, domibus abducuntur. Intrat episcopus cunctis ecclesiae stipatus choris, incipit agere pontificalibus institutis. Dum haec aguntur, ad Deum languidus toto corde conversus trahit ab imo pectore alta suspiria, implet lacrymis et luctibus omnia, facit verba [Col. 1300A] quae Dei possent inclinare clementiam, erigit se totum mente, quasi in Secundini visibiles oculos precatur, obtestatur, vovet se nunquam ab illo recessurum, si pristinam sibi redderet sanitatem.

Cumque in ejus affectum reliqua, ut linguam, membra nesciens movet, recurrit ad animum: tentat revera movere manus, movet; extendere pedes, extendit; surgere, surgit; incedere, incedit. Exclamat quo altius valet »sanum se esse pedes, et omnia membra officium suum habere.« Haec igitur vox magno audita desiderio, aliquantulum sustulit ad aedificationem ordinis sacerdotum. Tantus enim fuit in laude vera splendor, tanta in populis jubilatio, tanta denique laetitia in clero ut prae nimia exsultatione universitas illa gestiret. Videres incolumem [Col. 1300B] operam suam medico affectuosissime polliceri, stabilitum ire; se illi, ut convenerat, mancipio dare: illum corporis sui auctorem, illum custodem animae, illum sui largitorem beneficii gloriabatur.

Mansit in hoc proposito dies admodum paucos. Ratus enim pro se esse patriam petere, amicos visere, fregit quod in Dei facie stabilierat pactum, mutavit praecipitatione consilium, negavit nulla necessitate promissum; et, quia timori erat solum et incomitatum tam longinquam aggredi viam, ad inveniendum itineris socios Romam accessit. Ubi autem repertis sociis pergit ire, valetudo pristina adimit gressus, parat redire, gressus resumit officium; parat abire, iterum pedibus, manibus et toto ei corpore interdicitur. Accedente igitur malo [Col. 1300C] perterritus, quod viderit jam in se mala obliterata recurrere, ne tantae calamitati ulterius inserviret, gressus unde tulerat, retulit; ubi autem, quoad vixit, in confessoris Secundini obsequiis devotissimus perduravit.

Praeterea cum Trojanus populus tantam auctoritatem, tantamque confessoris Christi virtutem potissimum enitere in dies singulos cerneret, ad illustrandam omnibus ornamentis, in qua reconditus erat, ecclesiam, consensione quadam unanimis intendebat. Quippe ex illo spes, ex illo fiducia, ex illo eorum maxime cura pendebat; de quo urbis praesule, de quo custode, de quo denique principe quotidie apud eos agitabatur. Videres singulum [Col. 1300D] quemque ejus domui, ut suae, ut liberis providere, in privatis rebus minimo et tenuissimo cultu contentos vivere, at in ejus publico apparatu ad dignitatem, ad gloriam, ad splendorem omnia parare. Fiebat autem ei assidua non solum de patrimoniis, verum tabulis emptionis, codicillis etiam omnium bonorum delegatio. Fumabant aromata, candelabra radiabant, omne illud domicilium cereis, lampadibus, nocte, interdiu coruscabat.

Nocte vero quadam cum pro devotione populi, ut hodieque moris est, magna cereorum serie ara cingeretur a deferentibus, ut custodes diu eos accensos sinerent oratum est. Accensis ergo dimissis luminaribus, cum ad alia custodes animum verterent, dilata exstinctio memoria excidit. Inter cereos [Col. 1301A] autem et aram in anteriori parte illud erat spatii quod gradus, cui cerei capitibus accensis adhaerebant, latitudo faciebat; ex aliis vero partibus sola interstitium palla erat. Arsit ergo ignis continue, nullusque illi ardendi finis, nisi cum materiae fine fuit. Haec interim sollicitudo hymnorum matutinalium somnum custodibus adimit; unusquisque se ad sua ministeria levat; alius aperire fores, pulsare cymbalum; alius libros extrahere, thura incendere. Ut autem cum thuribulo ad aram ventum est, ex illa cereorum multitudine nullus superesse videtur; vertit se per circuitus arae custos, inspicit lineatim jacere cineres, sicut illorum fuerat ordinata compages. Excepit igitur admiratio admodum magna custodem, quod erant pallae fimbriae cineribus involutae, sed integrae. Cumque ad illas manus [Col. 1302A] admovisset, reperit, ut viderat, ab omni laesione ignis alienas. Haec denique ut potissimum facerent videntibus fidem, putavit fore opportunum, ita ut repererat, reservare. Peractis igitur psalmis matutinalibus, cum clero populus ad tam grande spectaculum invitatur. Tollunt ad hanc visionem manus omnes ad sidera, multiplices referunt gratias Conditori, qui facturam non despicit, qui miraculis hominibus innotescit, qui Secundinum de virtute in virtutem sic enitescere frequentissime facit. Confestim deinde civitatem omnem accersere; dona decenter ministrare, vicinis quoque tantam gloriam intimare mandatum est. Haec vera beati viri virtus maximam dignitatem in civibus, maximum vicinis gaudium, longinquis etiam urbibus commodum maximum comparavit.




[Col. 1301]
S. LUCII PAPAE ET MARTYRIS VITA AUCTORE GUAIFERIO.
(Apud BOLLAND. Acta sanctorum, Martii tom. I, die 4, pag. 304 ex ms. Casinensi.)



CAPUT PRIMUM. Encomium martyrii. S. Lucii ortus, sancta juventus.
[Col. 1301B]

1. Fortissima et praeclara virtutum studia, quae credentis ad commune compendium sacrae fidei documento formata sunt, altius caelata et impressa in martyrum maxime cernimus armatura. Illuc enim labore, illuc constantia et in eum verticem animi se magnitudine contulerunt, unde facta eorum clarissima ubique gentium, ubique terrarum, praeter oculos omnium sempiterna memoria praesentantur. Efficit hoc obstinata patientia exercitii, quae non modo illis delicata et mollia non admovit, sed robur etiam lassandi manus caedentium, et vincendi omnem vim totius hostilitatis indulsit. Hos enim virtus Dei et sapientia Christus in illud suum frequentissimum [Col. 1301C] et singulare famulitium ascivit: hoc lectum bellatorum genus novo militiae sacramento inter praetorianos suae curiae milites consecravit: ut armati fortitudine animi, nudo corpore sub ictum venirent, nihil durum extimescerent, nihil difficile formidarent, nihil intolerandum putarent: omnia humana despicerent, omnia graviter, omnia constanter, omnia splendide factitarent: orbem denique ipsum non modo praelio, sed bello superarent. Porro haec consecratio imperatoris aeterni, et ad ejus gloriam (non tamen ut alicujus egeat) instituta est, et ad humanae reipublicae praesidium comparata: ne velut navem solidam et durabili materia fabrefactam, tenaci compage solidatam, variisque coloribus auroque [Col. 1301D] distinctam, mobili clavo, firmis rudentibus, malo excelso, carchesio insigni, velis splendentibus, postremo omnibus armamentis et ad usum idoneis et ad contemplandum honestis, si eam nulli gubernatores [Col. 1302B] regant, nulli remiges agant, facile cum hujusmodi instrumentis aut pelagus merget aut in scopulos tempestas allidet, ita per pulchram et eximiam hujusmodi creaturam, dilectum animal Conditori, imaginem Dei, similitudinem Redemptoris, orbis speculum, aetheris dignitatem, principatus et potestates hujus mundi, et spiritualia nequitiae in coelestibus, crebra, vehementi et usitata incursione perditum irent; si pro ea plures martyres divino magisterio minime dimicassent.

2. Sed adversus hujusmodi acies earumque manus, in potentes tyrannos, per urbes universas toto terrarum orbe diffusos, non multitudine militum, non numerositate legionum, non fulgentibus armis, non pecuniis infinitis; sed a duodecim tantum primariis, [Col. 1302C] qui simul Imperatoris et Militis officia gererent, obviatum est: qui se copiis exponerent, qui receptui signa dare nescirent, qui pugnam nullatenus detrectarent: nulla materiali armatura, ne levi quidem, quibus etiam baculo interdictum erat, insignes. Ex quibus nempe primariis Simon ille, longe omnium excellentissimus, omnium princeps, omnium antesignanus, cui, ex fidei soliditate et amoris affectu erga Dominum Salvatorem, Petrus est nomen impositum; in Urbe, ubi thronus, ubi dignitas terreni rutilabat imperii, suarum posuit castra virtutum: tantusque vir Deo plenus, in superando fuit, ut nemo post ipsum, vel sperare similem audeat, vel optare triumphum. Neque enim se digno negotio decertasset, [Col. 1302D] si se cum aliis composuisset, qui vinci sine laude maxima et gloria potuissent. Ad ardua et difficilia Capitolinae arcis ascendit, ut excusso Jove de solio, reliquos facilius daemones alibi civitatum eadem [Col. 1303A] ruina sequeretur. Intentus igitur diligentissimo operi, disceptatores et arbitros ad suum arbitrium informavit, qui et ipsi monstra immania Crucifixi virtute subigerent, sordibus orbem terrae purgarent, malitiam perdomarent, qui iracundiam, invidiam; qui avaritiam, libidinem, omnesque pestes ab humanis mentibus cohiberent; nudi et ipsi, quibus nullum erat in re familiari praesidium, nullum sub coelo commodum divitiarum. Mutaturi equidem pontificio consulatum, praesulatu imperium, sacerdotio magistratum; praeturam, praefecturam, ipsam denique senatoriam dignitatem et reliqua id genus officia in ecclesiasticam dignitatem: eorumque coruscantibus signis sic mundum subacturi, ut hodie omnes gentes, omnia regna, ipsum etiam imperium Romani sacerdotis [Col. 1303B] decretis jussionibusque videas famulari.

3. At contra eos Romana potentia illa sua victricia, non solidis tamen successibus, signa movet: ferocioribus adversus illos animis, quam in quoslibet hostes, vim suam intendit; ut veneficos, ut patriae proditores, ut in exitium publicum generatos, omni genere tormentorum aggreditur. Experitur in Petro crucem, in Clemente exsilium, in marcello servitutem, catenam in Alexandro, gladium in Lucio. Et cum per totum orbem de familia Christi quosdam velut rabidas feras affligeret; quosdam ut truces et immansuetos occideret; in alios velut in aliquid morbidum ferrum dimitteret, alios ut portentuosos foetus exstingueret, alios ut monstruosos debilesque necaret; non a familiaribus, non a domesticis, nec a seipsa [Col. 1303C] quidem immanem avertere potuit crudelitatem. Ecce hic Porphyrides Lucius, civis Romanus, pontifex maximus, de cujus triumphi titulo dies hodierna gloriatur, illius familiae pollens nominis dignitate, quae, ut Roma superesset, Carthaginensi et Numantino furori imo toti orbi, modum et finem imposuit; propter suam opportunam in Romano populo operam, sub Valeriano Caesare capitali sententia necatus est.

4. Sed videtur operae pretium ad posteritatis compendium seriatim evolvere, quod homo totius integritatis et magno natu, patricius, ingenio prudenti auctus, oratione limatus, juris peritorum eloquentissimus, eloquentium juris peritissimus, cujus [Col. 1303D] majestas et amplitudo et dignitas sacerdotii coelum destinaverat, interdicturus sibi voluptatibus et vitiis, ab ineunte aetate totum se sacris moribus officiisque indulserit: quodque derelictos a pietate, a misericordia, ab humanitate, inveteratos etiam perfidiae, libidinis et odii loris, non severitate austera, non remissione diffusa, non gravitate tristissima, sed machinatione orationis variae et vehementis, plenae animi, plenae spiritus, plenae dulcedinis, plenae veritatis, in arcem pacis, quietis et religionis eduxerit. Nec illud quoque alienum fore, quonam modo in titulo Christianitatis cum Caesare furibundo compositus, uti ancillari Romana et gentium jura videbantur, a litis intentione ad depulsionem, a depulsione ad statum abeundo, prudenter et [Col. 1304A] splendida ratione et concertatione verborum ea locutus, quae versantur in societate civili, in sensu communi, in natura, in moribus semper superior fuerit. In campum enim patentem, ubi spectatores Christum, principatus et potestates haberet, proposita illum praemia et animi magnitudo sustulerat: cui pro vallo et hostium statione dimicanti deprimi, inclinari, nec moveri quidem contigit, ut triumphum ex virtute nascentem ad coeleste imperium gratia maxima potitus, asportaret

5. Ad hanc igitur gloriam et nobilitatem expetendam exsecrandum id admodum ratus, quod perturbationum omnium fontem principiumque persenserat; primum intemperantiae monstro (quod scilicet est a recta mente, ab omni ratione defectio, ut hac [Col. 1304B] animus infectus, nec regi nec contineri potuerit) fores animi clausit admissa semel in mentis hospitium moderatrix virtutum et domina temperantia: appetitiones quidem, ut rectae rationi parerent, effecerat, utque frugi homo judicia sana servaret, omnia recta faceret, moderati, constantis et quieti animi esset; ne tabesceret molestiis, ne frangeretur timore, ne inani claritate gestiret, nec denique nisi coelesti desiderio arderet: quia cum se virtus in editissimo et eminentiori loco recepisset, unde vacare sibi totum, quod illustraverat, conspectum iret, bene usa viribus suis, pectus beati viri comitibus tantum liberum scilicet atque mirabile dedicavit aerarium: unde res bonae, utiles et honestae, justitia, [Col. 1304C] continentia, prudentia, magnitudo animi, liberalitas, pietas, amicitia, spes, fides, caritas, caeteraeque contrariae vitiis virtutes expeti facile potuissent. Ita quidem divina providentia ei, qui jura, qui Urbem, qui vera sacra servaturus esset; qui in forum, qui in rostra, qui in curiam de Christo dicturus procederet, hujusmodi competere jussa sunt ornamenta. Humano igitur generi ut summae divinitatis facturae, imo ut Dei similitudini intentus, circumspicit largam ubique et assiduam mali materiam: alios egestate laboriosos, alios ambitione sollicitos, alios torpentes desidia, alios sordidatos luxuria; hos impatientia concuti, illos saevitia inflari; quosdam iracundia, furore, crudelitate quosdam insanire; adversus quos miserandos affectus vir bonus operam et robur pectoris [Col. 1304D] experitur, et secundum Apostolum (I Cor. IX, 20) omnibus omnia factus, quod referret omnium, unicuique omnium gerit; et modum praestat unicuique, indulgentiam tanquam fratri, venerationem tanquam parenti, cultum tanquam superiori; hujus miseretur, illi moderatur; huic succurrit, hunc instruit; omnibus autem inter tot errores dies noctesque malae mentis laborantibus, ad beate aeterneque vivendum, tutissimum quoque et celeberrimum in hac vita iter ostendit.



CAPUT II. Adhortatio S. Lucii de rerum terrenarum despectu et imitatione Christi et virtutum acquisitione.

6. Lubrica sunt et incerta omnia, nec dici possunt bona, quae speciosa, sed fallaci voluptate, miseros, [Col. 1305A] mortales alliciunt: pecunia, dignitas, potentia, et alia id genus; ad quae tot homines inducti, caeca cupiditate obstupescunt: ista cum labore possidentur, cum invidia conspiciuntur, neminem non sollicitum faciunt, neminem bene felicem, neminem bene securum. Nullus stabili consistit loco, jactantur omnes, pendent, fluctuant, in alterutrum illiduntur: alii alios cadentes trahunt, alii aliis exitio sunt. Strages est ista, non vita, et coacervatio aliorum super alios ruentium. Respondeat sibi licet quisque ad votum, credatque voluptatem summum bonum, gloriam et seculi pompas et ultima vitia in summa felicitate ponat: omnia tamen humana brevia et caduca sunt, nec procedentia in partem aliquam temporis longioris: cito transeunt, et immaturo [Col. 1305B] citra incrementum termino concluduntur, ut nec illis diu stare contigerit. Etiam ad illa, quae vetustate gloriantur, extendamus, si libet, aetatis nostrae metam, cujus medium pauci computant in annum centesimum: inde ducatur animus ad longissima et infinita aevi spatia; haec tempora, aeternitati comparata, quam proportionem facerent, etiamsi nobis aetas annum millesimum indulgeret? Quae cum hujusmodi sint, exiguum istud et breve, quo cogimur ad morem aliorum vivere, ita totum negligentiae desidiaeque mandamus, ut id ipsum plane sit mori, quod vivimus. Humana enim per luxum et intemperantiam a pueritia vita diffluit, torpore iners, defatigata lasciviis, ambitione suspensa, mercandi cupida, vaga et inconstans et sibi displicens, quam [Col. 1305C] undique vitia urgent, undique circumstant: nec eam bene collocari, nec ulli bonae rei impendi, nec erigere vultum, nec attollere lumina in aspectum veritatis sinunt. Cogit tandem se miseram, fabricatos digitis suis adorare deos: gaudet ante inepta simulacra, ante inepta figmenta, ante nefandissima monstra corpus inclinare captivum; placetque statum sublimem ad coelum, et ad Deum suum vultum erectum, cum ceteris animalibus pronis ad terram situ vergente deprimere.

7. Huic porro vitae in tanta tempestate, in tam reciproco mari, in procelloso pelago naviganti, nulla salus nisi jactura, nulla quies nisi naufragium, nullus portus nisi interitus est. Supersedendum ergo est [Col. 1305D] omnibus illecebris saeculi et idolis errore humano adinventis: ad Deum eundum est, ad coelestia intendendum: illuc intuere, illuc oculos erige, illuc suspensum pectus attolle: ne te ad pulvinaria mortuorum hominum sternas, ne ante creaturam in tuum conditam famulitium cadas: serva dignitatem, serva sublimitatem, serva Dei similitudinem: tantus quantus es, persevera: talis sis, qualis a Deo factus es: respice te, fac sis tecum, redi ad animum: ut cognoscere Deum possis, te prius agnosce. Ille in se credentibus coelum patriam facit, super solem et stellas mansionem aedificat, ubi honores aeterni sunt, gaudia infinita, pax sempiterna, quies perpetua: ad haec inaestimabili charitate adoptat in filios homines, et quod solius ipsius est, participare eosdem facit divinitas nomen [Col. 1306A] et dignitatem. Ergo ab hoc exiguo et caduco temporis transitu, in illa toto nos demus animo, quae immensa, quae aeterna sunt, quae melioribus meliora: ad quae nimirum sola Christi charitate deducimur, ubi nobis nulla saeculi diuturnitate interdicitur, ubi omnes admittimur, ubi non constringimur, non asserimur; sed tuti, sed liberi, sed aeterni libero et aperto fruimur coelo: ubi nos terror nullus invadet, non ira torquebit, non morbus affliget, non suspicio lacesset, non invidia insectabitur, non metus sollicitabit, non levitas inquietabit. An non, si bene aestimes, sola haec nobis ipsa quodammodo aeterni beneficii loca erepta, et ablata sortirentur? Agedum, ex hodie magistratus, aut quaestionis aut tantum animi causa, duci juberet, ut primo virgis caesus, [Col. 1306B] inde ligatus ad palum, securi feriendam cervicem lictori exponeres, sicque, pronpinquis et necessariis, conjuge et liberis assistentibus, exsecrabile populo spectaculum dares, supplicationibus undique pro ereptione actis parum succederet, quod inanis illius et ventosae felicitatis in tanti terrore discriminis scires pondera, et eam ad omne vitae tempus recoleres. Certe, si tum tibi possibile esset libere magnitudinem et illa fulgentia bona aestimare, lectos aureos, aureis mensas fulgentes vasis, supellectilem grandem, servorum turbam, unguenta, coronas, odores, conquisitissimas epulas, quae fastidienti gulae a Gadibus, ab aurora, et ab ultimo portantur Oceano; sentires utique dispungendo et recensendo omnes vitae tuae dies, nullum memoria dignum, sed omnes [Col. 1306C] aeque perditos, aeque exitiabiles apud te resedisse; magisque te miserum et infortunatum, quam Syracusanum illum, cujus impendere cervicibus, in illo tam desiderato apparatu, gladius a tecto demissus seta equina cernebatur.

8. An tu illos vivere putas, qui tetri, rabidi, et concitatissimi sunt impetu doloris, armorum, sanguinis, suppliciorum; quorum est minax vultus, tristis frons, torva facies, citatus gradus, manus inquietae, color versus, suspiria crebra: micant oculi, horrent capilli, stupet spiritus, quatiuntur labra, comprimuntur dentes; qui pulsant humum pedibus, qui complaudiunt saepius manus, qui totum concitant corpus, foedi visu, horrendi facie, omni [Col. 1306D] denique irarum affectione deformes? aut illis jure tuo vitam cedis, qui quorumdam inhonorifico facto vel dicto moventur, si illorum sermonem superbus aliquis aversatus est aut palam risit; qui si cum aliis ad coenam non admissi sunt, aut si admissi, non in medio, sed in ultimo forte locati, si illis salutantibus mutuam salutationem non de industria salutatus non reddidit, serio ista fieri ad suam contumeliam credunt? Quid de invidis censes, qui aliena felicitate tristantur, alienis malis delectantur, qui ut commodum aliquod consequantur, alios violant, naturae leges invertunt, ab humanitate exeunt, et hominem ex homine tollunt? Nonne haec aeterna miseria est, et inhumana voluptas? Nec illos mortuos putas, quibus longae paratae opes, et rerum [Col. 1307A] abundantia, et magnificentia aedium regiarum semper timori sunt, ne tantos eorum apparatus, aut praetoris saevitia, aut aliqua intercedens culpa depilet? Exagitati etiam morbis doloribusque, quibus ferrum et ignis admovetur, quorum ossa frangi et laedi videmus, quorum venae extrahuntur, membra amputantur, vivunt? Quid inconstantes illi, qui fluctuationem suam sistere nequeunt, qui tranquillitatem abhorrent, qui omni motu animi tumultuantur, quos poenitentia coepti tenet, incipiendi timor: infirmi ad omne tolerandum, nec laboris patientes, nec voluptatis: qui proposita saepe mutant, et in eadem revolvuntur: qui quodammodo se fugiunt, qui nullum novitati locum relinquunt, quibus fastidio vita est et ipse mundus? Omnes profecto istos, in quos [Col. 1307B] tam pestilentes affectus incursant, potius miseria mortuos, quam vivos, non immerito dixerim, praesertim cum ad votum parum detur, corporis custodia retentis, suis abuti voluptatibus, et ejectis super omne, quod dicitur miserum, miserabile, et irremediabile, sententia irrefragabilis sit illatura tormentum.

9. Retinendus est ergo in proclivi animus, et adversus ardua impellendus, non est dubium, quin ascendens nitatur: obluctari patientia, fortitudo, et perseverantia debent, ut ferentia pessimum hominem vitia subigant, utque tam claram et nitidam neque uno genere formosam, natam fastigia coeli transcendere, creaturam infernali praecipitio non condant. Eamus itaque perditum, quod melius et aequius est, [Col. 1307C] saeculi voluptates; opibus vero, quae verius occupationes sunt dicendae, renunciemus: his enim admissis, bona omnia subvertuntur. Exigua porro sunt, quae in tutelam hominis necessaria sunt, quae desideriis corporis satis facere possunt: facili tegumento submovetur frigus, alimentis modicis fames sedatur et sitis: non est quod naturam accuses, passim quoque et omnibus locis jacent, quibus te nutrire potes. Quid denique tua intererit, si exquisitis art bus ventri serviatur et gula irritetur, stomachus impleatur? non diu ista fient. Hospitabundi hic, imo hospites sumus; in alieno manemus. Vis probare. Exspecta parum, et parte luxuriae et dilecti penitus oblivisceris hospitii. Corrigamus errata, quibus satis indulsimus: redeamus ad limitem nostrum Christum, qui [Col. 1307D] nos errare non patietur; in quo qui fortiter ambulat, non offendit; qui concitatius fertur, non labitur; in quo nullum velocitas patitur intervallum. Ecce militiae supernae adscriptos, ad donativa recipienda nos citat: ingentia sunt, ut diximus, et aeque divina, quae pro tanta nobis expeditione promittit: nihil frustra tentabimus, nihil prohibebimur. Omnia cedent, omnia obsequentur: ita quidem famulatum imperio, servitutem libertate, jam non mutandi mutabimus.



CAPUT III. Gesta S. Lucii in pontificatu. Coepta in eum persecutio.

10 Haec cum a Lucio dicta essent, populus frequens [Col. 1308A] Christianam ad coelum religionem attollere, nomina dare, fidem poscere, alii satagebant ante alios. Fideles vero non parvo in dies desiderio accendebantur ad mandandum ei pontificatum, quam primum Cornelio coelum obtingeret: eum successione aptissimum, qui Romanum sacerdotium cum doctrina tum virtutibus etiam administrare posset, acclamantes. Cornelio interea dum Martyrii laurea coelo candida exhibetur, pontificii Maximi Lucius, omni Ecclesia annuente, potitur. Erat ei vetus opera, aes alienum pro eo, qui solvendo non erat, solvere; factioni praetorianae privatum etiam intercedere, ut oppressos judiciis liberaret: misereri pupillorum, consolari afflictos, egentium providere inopiae; advenam viduamque defendere. Illum enim Patrum [Col. 1308B] nostrorum et memoriam et exemplar, Job virum fortissimum affectabat, cujus haec et alia liberalissima verba de hujusmodi officiis eum Scriptura docuerat: Salvabam pauperem de manu potentis, et adjuvabam pupillum, cui non erat adjutorium. Os viduae me benedixit, et indutus eram judicium, et circumdatus aequitate: ego eram oculus caecorum et pes claudorum: ego impotentium pater, examinabam causas sine exceptione et confringens injustorum molas, auferebam rapinas de mediis dentibus eorum.

11. Cumque totus ad haec eotenus immigraret officia, ut vix satis otii suppeditare aliis institutis pietatis ac religionis posse putaretur; ita tamen aurea idem statera summam rerum erat solitus examinare, [Col. 1308C] ut aeque in alterutram partem magna cum admiratione omnium mentes et oculos flecteret. Septem nimirum Antistites, quasi artifices et vitae humanae custodes (sic enim decebat ut suum habitatorem Paraclitus, donorum suorum re et numero potentem, ostenderet) lege magistrante, consecravit: quibus pectusculum et separationis brachium dexterum obtingeret, ut sacerdotes essent, ut ad Dominicum altare ascenderent, ut sacrificium salutare offerrent: qui essent pleni scientia, pleni diligentia, pleni magnitudine, pleni fide, pleni omni divina intelligentia, imo pleni omnium virtutum Dei. Hos denique opportunissimo munere ad audiendum causas in judicii ac defensionis possessionem constituit, ut in Ecclesia, doctrinae verbo, sollicitudine multa, [Col. 1308D] vigiliarum labore peccantium benevolentiam sibi conciliarent; ducturi eos potius illum sequi tramitem, per quem possent ad veri Dei notitiam, unde discessum fuerat, pervenire. Tales quippe antistites, Praesul praesulum, pontificum Pontifex, Sacerdos sacerdotum, principum Princeps, Rex regum, Dominus dominorum ad ferenda vasa Dominica probat, nihil remissum, nihil dissolutum habentes, nullum animae, nulium corporis lapsum exstimescentes, ut sint sancti corpore et spiritu, ut magni vocentur in regno coelorum. Neminem ergo ex his communem (essent enim multorum) sed solius Dei, ut separata pars sacrificii ostendebat, esse Lucius voluit: nec hos equidem ad bellum ire, nec in hostem pugnare, sed cum Moyse elevatis manibus orare, ut, donec [Col. 1309A] orationi vacarent, de invisibili hoste triumpharet populus, ut pessimos Amalecitas, daemones scilicet, ab ipsa procul statione submoveret; ne, si desisterent, manusque dimitterent, fundi se victores a victis, redintegratis iterum legionibus, persentirent.

12. Servabatur praeterea apud eos, in sacrosanctis ministeriis singulari apparatu exsequendis, constitutionis ecclesiasticae mos antiquus: nam et ministrorum constipabatur magna quidem et felici frequentia, cum esset ad divina secreta solemnis accessus; et legalibus indumentis, quae possent inaugurato pontifici obvelata facie lituum exprobare [(1) 1Kb] vel coronam, etsi mentis habitu ornatiori insigniebatur. Adinvenit etiam vir studiosissimus vestem illis omnibus, ut oblectamento luminum et diligentia [Col. 1309B] cresceret, meliorem, cui nomen dalmatica [(2) 1Kb] est: quae cum per se, tum ex dignitate sacerdotii, pretiosior toga picta, palmata [(3) 1Kb] tunica, purpureoque sagulo [(4) 1Kb] clavato fib ulis aureis apparebat. Hujusmodi autem utendi levitis etiam potestatem fecit. Ita vir singularis, non modo virtute, constantia, et gravitate, verum ornamentis insignibus praeditus, cum illo stipatore suo senatu, ante res divinas et caeremoniarum sacra, de sacratis legibus, de tabulis Testamenti, de privilegio Evangelii sitientibus populis daturus vitae fluenta procedebat: ut auctoritatem indumenta pontificalia, fidem sacri verbi copia faceret, dum civitatem fractam malis, abjectam metu, debilitatam luxuria, ad spem coelestis dignitatis et libertatis certat erigere. Sic profecto, quod mirabile [Col. 1309C] videri potuerat, diuturno labore religio inter ipsa scelera valuit, ut legitimis verbis, sermonibus liberis, Christi nomen et fides vicatim tota Urbe celebraretur.

13. Ad haec pontifices Capitolii, gregales daemonum, procella patriae, turbo pacis, tempestas otii, omne scelus, omne nefas, omnem discordiarum impetum, omnes denique invidiae faces et odii venenati tela nefaria temere turbulenti, per vim atque furorem in praesulem Lucium intorquebant: qui de repente tota Urbe sui juris fanaticos, omnium delubrorum quisquilias, ad conjurandum in professores [Col. 1310A] Christiani nominis impellebant: inde per forum et rostra populares quosque, ut ejus sceleris homines, quanto valerent studio, convenirent, eosque vel acerrimis stimulatos odiis, vel datis opibus acceptos, ad hujusmodi quaestionis praesidium compararent. Ex his autem instructis testibus, et accusatoribus institutis, prorumpunt in curiam, vociferante, quidem multitudine, se venisse interpellaturos caesarem ac senatum: dicunt causam fere minuendam penitus majestatis et tollendae reipublicae, nisi provisum extemplo fuerit: propterea supersedendum aliis omnibus oportere, et conjugibus et liberis, aris atque focis, maximeque diis immortalibus consulendum, cavendumque ne, cum improvisos ruina praeceps involverit, frustra dii implorentur: [Col. 1310B] qui quantum infesti sunt eorum sacra violantibus, tantum etiam ulcisci nolentibus. Haec vox non modo senatui et caeteris dignitatibus, sed Urbi et ipsi caesari, pavore incusso, animi fortitudinem expectoravit: statimque illis, ut libere quae vellent, dicerent in Jovis atrio, faciunt potestatem. Senatu dato, maximus ex his, et dignitate et natu: »Utar (inquit) meo jure dicendi, Caesar, pace quidem tua et magistratus, quod Jupiter optimus maximus hac in aede primo pontificibus et regibus, dein consulibus, tandem vobis privato creditur auctoramento cessisse: neque enim sententia mea aliter contra vos, quam pro vobis dicta, fas est indignari, quos recenti beneficio in collegium nostrum admissos instituendi corrigendique auctoritas nobis vetusta [Col. 1310C] subegit. Sed liceat stomachari ferreque acerbe, dummodo tam miserabili jactura labefactari rempublicam taciturnitate non patiar, dummodo ejus, recte si dici possunt, conservatores, desidiae accusem: dummodo divinarum religionum interpretes non tantum voce, verum omni virtute animi et corporis, deorum immortalium fidem ab improbis atque furiosis hominibus oppressam, desertam, ac perditam tuear: quia talia negligentibus, ut inferentibus coelo lucem, contra ignea jacula non erit posse diuturna impunitate muniri. . .


Reliqua in manuscripto non habentur.




Volume back matter





[Col. 1311]
INDEX IN JOANNEM ROTOMAGENSEM. Revocatur lector ad ciffras crassiores textui insertas. [1Kb]


A

    Abbates juxta regulam suam eligendi, 229, 210. Obedire debent episcopis suis, 231, 237.
    Abbatis monachorum ordinatio, 228.
    Abbatis canonicorum ordinatio, 237.
    Abbatissae ordinatio, 240.
    Absolutio duplex in die coenae, 53, 131. Eam accipiebant ab archiepiscopo canonici S. Laudi Rotomagensis, 295, 296.
    Acolythorum origo et officium, 387, 409. Eorum est portare sacras Scripturas, 387. Acolythus defert chrisma in ordinatione episcopi, 215 Acolythi 7 cum candelabris in missis pontificalibus, 103, 215. Duo cum thuribilis 215.
    Adventus Domini quando incipit, 255. Adventus Christi in Jerusalem quid designat, 368.
    Agenda mortuorum quando celebranda, 31. Cum 9 lectionibus quando celebratur, 114.
    Agni cum Christo comparatio, 60, 384.
    Agnus Dei in missa quis instituit, 25, 111, 422. Tempore confractionis debet decantari, 25, 11.
    Alba quid denotat, 85, 410, 416. Ea olim erat sine rugis, 85, 416. Albis debent indui acolythi ad altare ministraturi, 13. His uti licet baptizatis, 62, 138. Per 7 dies a neophytis deferendae, 62, 138, 139. In octava deponendae, 62, 139.
    Albanenses clerici ad decantandum cum canonicis officium instituti, 422, 427. Inter eos 4 subdiaconi, 3 diaconi, 3 presbyteri, 423.
    Alleluia duo in missa quid designant, 44. Alleluia olim post laudes septuagesimae dimissum, nunc ad vesperas sabbati, 43, 124, 125, 279. In sabbato sancto ad missam 22 cappatis decantari debet, 63, 139, 317. In duplicibus et semiduplicibus similiter, 85, 139, 337, 355. In feriis ab acolytho, 13, 102.
    Altare quid designat, 13.
    Altarium et chori aspersio in Dominicis, 258. Nudantur in coena Domini, 55, 56, 134, 297. Vino et aqua benedicta abluuntur, 56, 134, 297. Quando cooperienda, 312. Quando ad altare sacerdos et ministri procedant, et quo ordine, 13.
    Ambrosii (S.) locus lib. I. Offic., c. 41, quomodo legendus, 107.
    Ambulare, in Scriptura sacra idem est ac operari, 464.
    Amen vox Hebraea quid significat, 36
    Amictus collo circumdatus quid significat, 85, 410, 41.
    Angelus vox Graeca quid significat, 36.
    Annotini paschatis officium, 201.
    Annuli episcopalis benedictio, 223. Quid designat, 410.
    Antiphona quid designat, 6. Ad Magnificat et Benedictus in festis triplicibus ter canitur, 33, 35, 66, 72, 80, 175, 265, 347, 349, 350. In Assumptione B. V. M. ad Magnificat quomodo olim cantabatur, 202. Octo diebus ante Nativitatem Domini antiphonae O quot, quando, et quomodo capendae, 176, 262, 339. In feriis ad omnes horas de ultima sede inchoantur, 183. Pro peccatis in feriis quadragesimae, 48. Vidi aquam tempore paschali ad aspersionem dicatur, 66, 320.
    Apostolus vox Graeca quid significat, 372.
    Appellatio ad revestiendum pulsanda, 258, 335.
    Aqua ab acolytho quotidie ministratur in missae sacrificio, olim tantum in feriis, 20, 106. Eam linteo coopertam cantor in festis diacono offerebat, 19, 106. Mixta vino quid designat, 20. Aquam benedictam quis instituit, 121. A Christianis ad domos suas delata, 316. Non benedicatur nisi in missa parochiali sub poena suspensionis, app. 42. Aspergitur post completorium in Quadrag., 173.
    Ascensionis Domini festum quomodo colitur in ecclesia cathedrali Rotomagensi, 73, 148.
    Asperges me a cantore ubi est septimana debet inchoari, 258.
    Aspersio aquae benedictae in capitulo, dormitorio, etc., 259, 272.
    Assumptio B. Mariae inter ejus festivitates praecipua, 80.
    Avaritia clericorum taxatur, 457, 464, app. 20.
    Audoeni (S.) et S. Petri ecclesia, quae, 71, 147.
    Audoeni (S.) festum quomodo celebratur, 156.
    Augustinus (S.) sol in Ecclesia, 132.

[Col. 1312] B
    Baculi episcopalis seu pastoralis benedictio, 222. Quid ille designat, 223, 410. Alibati et abbatissae traditus in ordinatione, 235, 239, 243. Ejus festiva acceptio in festo innocentium, 245. Baculi deponuntur diacono legente evangelium, 17, 104, 390.
    Baptismus in remissionem peccatorum datus, 481. Ad salutem necessarius, 484. Ejus administratio sacerdotibus commissa, 483, 484. Generalis hora nona conferendus, 407.
    Baptizati in manibus lumen tenent, 62, 138, 139.
    Barba clericorum radenda, 3, 91, app. 22. Quid designat, 3.
    Benedictio chrismatis et olei cum ceremoniis, 184. Novi ignis, 53, 58, 61. Episcopalis in missa ante Agnus Dei, 109, 142, 241, 245, 246. Aliquando pro oratione sumpta, 152, 395, 397. In fine missae super populum novissime introducta, 26, 64, 111, 112, 318, 395.
    Beneficiis non tam donandi amici, quam idonei et utiles, 427. His non privandi clerici honesti, senes, et infirmi, 426. Beneficii curati collationem postulantes personaliter episcopo se praesentent, app. 9, 13.
    Beneficiatorum curatorum vita saltem a decennio examinetur ante collationem, app. 14.
    Bertrandus Chariti archidiaconus Augi in Ecclesia Rotomag. et apost. sedis nuncius, executor fundationis Clementinorum, 437.
    Bona Ecclesiae superflua ad quos usus deputanda, 431.
    Bonum esse inter malos, maxima corona, 471.
    Bullae summorum pontificum Urbani et Gregorii X, de residentia, app. 60, 61.

C
    Calix ad dexteram partem hostiae olim positus, 20, 106. Corporali olim coopertus, 20, 22, 394. Huic participabant diaconus et subdiaconus, 24, 109. Eum levabant sacerdos et diaconus, simul ponebant, et cooperiebant, 22, 108, 394. Illum mundabat diaconus, et quod remanserat ipse cum subdiacono sumebat, 24, 109. Alius ad mundandos digitos post communionem ab acolytho delatus, 24. Calicem et patenam renebat mantili involuta usque ad completionem primae postcommunionis, 25.
    Camisiae laciniosae clericis olim prohibitae, app. 22.
    Campanae unde originem traxerunt, 385. Earum expositio, ibid. Omnes in festis solemnioribus pulsandae, 12, 33, 65, 73, 76, 80, 101, 115, 139, 264, 266, 319, 330, 349, 356. Duae in feriis, 12. Duae item pulsandae apud canonicos S. Laudi dum transit corpus Domini in ramis palmarum, 286, 287. Omnes olim ad vesperasin die coenae, 56. Triduo ante Pascha non pulsandae, 55, 296, 404. Omnes pulsantur ad Gloria in excelsis in sabbatis Paschae et Pentecostes, 63, 139, 317, 329.
    Candelabrum cum 7 cereis ante majus altare, 264. Septem in missa pontificali quid significent, 16 Lecto evangelio olim extinguebantur, 19, 105, 390. Illuminabantur dum psallebatur Agnus Dei, 25. Ad Te Deum temeantur, 181. Ad evangelium sabbato sancto non portantur, 317. A clericis deferenda, non a laicis, 167.
    Candelas deferunt poenitentes publici in sua reconciliatione, 195.
    Canonici olim fratres vocati, 7, 10, 11, 12, 47, 252, 254, 266, 284, 290, 294, 294, 315, 316, 320. Eorum est officia ecclesiastica agere, 4, 98. Trium regum personas exhibebant in die epiphaniae, 206. Canonici regul. S. Laudi Rotom. in processionibus ad ecclesiam cathedralem sedent in choro sinistro, 325. Eorum et canonicorum cathedralis ecclesiae in festo S. Audoeni eadem distributio, 175. Canonici regularis S. Laudi institutio, 247.
    Canonum et ministerii contemptores suspensione plectuntur, 480 Canonis missae explicatio, 369 Dum recitabatur in missis quadragesimalibus canonici S. Laudi se incurvabant, 284.
    Cantori ecclesiae cathedr. Rotom. refectionem praebebant monachi S. Audoeni 3 diebus rogationum, 168. Ipse in festis aquam diacono deferebat in missa, 19, 106. In medio processionis incedit, 167. Cantores hebdomadarii, 256, 257, 261, 272, 277, 296.
    Capitulum post primam canonici ingrediantur, 11, 99. [Col. 1313] In eo de quibus tractandum, 100, 101, 270, 292. Quomodo teneatur in vigilia Nativitatis Domini et Assumptionis B. Mariae, 263, 348.
    Cappa cantorum ornamentum, 115. Caputio olim ornata, ibid Ab omnibus clericis defertur, ibid. Cappae laneae, seu hyemales, sabbato sancto deponuntur, 312. Eas induebant canonici S. Laudi in processionibus rogationum et S Marci, 325, 344. Cappa chorialis 20 solidorum turon. pro clericis de Albania, 425.
    Capsas reliquiarum canonici sancti Laudi deferebant in processionibus rogationum, 325.
    Caputia in capite, non birreta, clerici portabant, 248, 312, app. 2, 6.
    Carnium et sagiminis abstinentia in adventu apud canonicos sancti Laudi, 261. Earum expositiones in coemeteriis non fiant, app. 41.
    Caseus et ora papa et Romani sabbato sancto comedebant, 140.
    Casula quid significat, 411, 416, 418. Ejus forma, 120, 121. Omnium olim clericorum erat ornamentum, 105. Casulis induuntur diaconus et subdiaconus in Dominicis Adventus et Septuagesimae, 27, 104, 260, 280, 288, 412 Olim etiam in feriis ejusdem temporis, 27, 104, 112, 260, 280, 282, 304. Casula exuta subdiaconus legit epistolam, et lecta reinduit eam, 18, 104, 260. Eam in modum stolae componit diaconus lecturus evangelium, 18, 104, 260. Hanc choro Agnus bis repetente reinduit, 25, 111, 260.
    Catechumeni de fide et moribus instruendi, 50, 129. Quando ab Ecclesia expellendi, 395.
    Cathedra pontificalis juxta vel retro altare, 11, 16, 27.
    Cauponae diebus festis saltem tempore divini officii occludantur, app. 41.
    Celebrans sacerdos nihil legebat quod a choro cantaretur, 104. Nec epistolam, nec evangelium, 16, 104, 305, 315.
    Cereus paschalis quid designat, 138. A diacono benedictus, 137, 314. Ejus inscriptio, 138. Usque in crastinum post completorium, non exstinguatur, 314, 329, 406. Ad fontes per 7 dies deferendus, 138, 143, 315. Quando deponendus, 322. Unus in missa inter duos olim positus, 15, 387, 388. Cerei in duodecim crucibus accenduntur in dedicatione ecclesiae, 354. Viginti quatuor ante altare accendantur in candelabro ad nocturnas triduo ante Pascha, 52, 289, 405. Is qui remanserat exstinguebatur, 52, 53, 130, 290.
    Ceroferarius et acolythus, idem, 13, 102, 387. Unus in feriis ad missam, 13, 102. Et cantet graduale, ibid. Ceroferarii duo in festis, 27. Usque ad Kyrie eleison candelabra teneant, 15, 387. Quo incoepto dimittant, 15, 16, 103, 387. Ea elevata teneant salutante presbytero, 16. Horum septenarius numerus in missis pontificalibus, 103, 215.
    Ceremoniae praesente D. archiepiscopo Rotomagensi servandae, 180, app 62, et seqq.
    Choreae clericis prohibitae sub poena suspensionis, app. 7.
    Chorum nullus exeat antequam absolvatur officium absque licentia, 11, 98. Regebatur a diaconis dalmaticatis in festo S. Stephani, 35.
    Chrismatis et olei consecratio fit in die coenae, 53, 54, 405: Hujus consecrationis ritus, 184. Illud consecrant archiepiscopus et 12 presbyteri, 185.
    Christus, vox Graeca quid significat, 364. Agno comparatus, 60, 384.
    Cilicium quare portatur in expulsione publice poenitentium 128.
    Cineres quare imponuntur, 128. Cum aspersione aquae benedictae impositi, 48, 128, 281.
    Cingulum quid designat, 410, 414, 417.
    Claustro Rotomagensis ecclesia ornata erat, 41, 66.
    Clementini clerici ad cantandum cum canonicis officium instituti, 433. Eorumdem 12 presbyteri, 2 diaconi, et 2 subdiaconi, 433.
    Clerus vox Graeca quid significet, 408.
    Clerici per bona opera lucere debent, 483. Eos a justitiae proposito et disciplina ecclesiastica nihil debet dimovere, 451. Criminosi a sacerdotio excluduntur, 226. Clerici cathedralis ecclesiae Rotomag. canonicis accedunt adjutores in celebrandis divinis officiis, 422, 427, 433. Ex eis unus deputatus qui defectus aliorum videat et scribat, 436.
    Collectas, seu orationes, in missa quis composuit, 421.
    Collatio spiritualis in coenam translata, 127.
    Colobium est vestis talaris sine manicis, 415.
    Columna cerei paschalis erigatur, 193.
    Comessationes in fraternitatibus non fiant, app. 42.
    Commemorationes plurimae in vesperis, 29, 113. Olim quinque in missis quotidianis 30. Regis in missa, 30, 114.
    Communicare debet sacerdos, seorsum corpore, et seorsum [Col. 1314] sanguine, 24. Sub utraque specie olim populo licitum, 24. In feria sexta parasceves olim solitum, 56, 61, 133, 136, 137, 184, 193, 196, 310, 405.
    Communio cleri et populi in die coenae et sabbato sancto, 56, 64, 133, 139, 140, 318. Populo porrigenda intra missam, 153, 296.
    Communionem cantari quis praecepit, 421.
    Completorium separatim a vespertino officio persolvendum, 7, 95, 302, 319. Recitatum immediate ante cubitum, 7, 302, 319. Debet praecedere lectio de exemplis sanctorum patrum, 7, 96, 127. Quomodo recitatur quotidie, 7, 182, 399. In sabbato sancto, 64, 319. In octava Paschae, 322. In commemoratione mortuorum olim proprium recitabatur, 82.
    Contabulatio in ecclesia interdicitur, 11, 97, 98.
    Confessio in completorio fit decano cum praesens est, 182. Confessiones non audiant regulares, etiam in conventu, nisi de licentia episcopi sui, app. 56.
    Consecratio Dominici corporis et sanguinis, 21, 107. Sacerdotibus commissa, 467. Alia quae et commixtio dicitur, 23, 107. In privatis cubiculis non fiat, app. 36. Non fit biduo ante Pascha, 55, 405.
    Consecrabant apostoli per orationem Dominicam, 421.
    Consutitios sotulares deferre clericis prohibitum, 91.
    Core, Dathan et Abiron quare a Deo percussi, 446, 479.
    Corona capillorum in modum circulta clericis deferenda, 3, 90, 91, 92, 93, 408, app. 22.
    Corporale ex lino fieri debet, 419.
    Corpus Christi in feretro a duobus presbyteris delatum in Ecclesia cathedrali Rotomag. 129, 159, 173. Qua puritate et reverentia sit accipiendum, 468, 469. Corpus hominis 40 dierum spatio in utero matris compaginatur, 46.
    Correctio canonicorum in capitulo facienda, 12, 99, 100, 101.
    Credo in unum in missa quis instituit, 421.
    Credulitas et symbolum apostolorum, idem, 397.
    Crucifixus aqua et vino olim lavabatur, de quo post communionem bibebant, 60, 136, 191. Crucis signum quare imponitur frontibus initio evangelii, 17. Cruces duae in festis solemnioribus a 2 subdiaconis delatae, 215.
    Crux in processionibus a subdiacono est deferenda, 141, 215. Non a laicis, 141, 165, 215. Discooperta ad S. Gildardum in ramis palmarum, 160, 286. Quomodo adoranda in die parasceves, 60, 136, 190, 191, 308. Ejus ministri casulis induti eadem die, 60. In sepulcro absconsa usque in diem Dominicum, 60, 191.
    Culpae delinquentium examinentur in capitulo et puniantur, 12, 99, 100, 101.
    Curati S. Dionysii et S. Vigoris Rotomag. quo olim ordine incedebant in processionibus rogationum, 167.

D
    Dalmaticarum origo, et quis eas instituit, 415. Earum forma, 86, 411, 415. Quid designat, 86, 411. Ea induitur diaconus, et subdiaconus tunica in die coenae et sabbato sancto, 27.
    Darnestallani clerici in ecclesia cathedrali Rotomagensi ab antiquo instituti, 439.
    Decanus christianitatis, quis, 185. Decani rurales de delictis et excessibus ad vicarios episcopi relationem faciant, app. 5, 7, 21.
    Diaconorum origo et officium, 387, 409. Diaconus consistat donec sacerdos ei sedere innuat, 14. Hic et subdiaconus in processionibus ad fontes, 143. Diaconi, 7, in missa pontificali, 103, 118; 141, 180, 184, 215. Eorum festum in die (S.) Stephani, 35, 118, 119, 120, 274. Iidem regebant chorum in eodem festo, 35, 119.
    Dies Pentecostes, qui, 112.
    Dignitas sacerdotum, 465, 466, 467.
    Dimissorias litteras non habens clericus alterius dioecesis non ordinatur, 227.
    Discalciati intererant officio statis diebus cononici (S.) Laudi, 281, 303.
    Disciplina ecclesiastica non relinquenda ob persecutionem, 451.
    Discretio omnium virtutum mater, 414, 416. Presbyteris est necessaria, 3, 462, 463, 478, 486, 487.
    Doctus esse debet presbyter ut alios doceat, 465, 466.
    Dominicae diei officium quomodo celebrandum, 84, 182.
    Dona offerunt reges Christo nato, 209.

E
    Ebrius sacerdos carceri aliquandiu mancipandus ad poenitentiam in pane et aqua, app. 21.
    Ecclesia quid est, 386. Partium ejus expositio, ibid. Sponsa est Christi, 452, app. 31. Una est et Dominus unus, 447. Plus patitur a domesticis et malis fratribus, quam ab extraneis, 450. Quare eam frequentamus, 386. In ea [Col. 1315] quomodo assistendum, 97. Masculi in ejus parte australi et feminae in boreali stabant, 386. Eam sine necessitate nullus egrediatur, nisi sacris confectis, app. 43.
    Ejectio publice poenitentium, 49, 193.
    Eleemosynas pauperibus largiri tenetur episcopus, 218.
    Elevatio hostiae et calicis seorsim alias inusitata 108. Olim unica ante orationem Dominicam, ibid.
    Episcoporum origo, 410. Eorum attributa, et quid significent, 451. Sunt vicarii Christi, 15, 103, 445, 479. Sunt honorandi, 443. Episcopi ordinatio, 245, et seqq. Solus populum salutando dicit: Pax Domini, 15. Episcopus infantum in festo Innocentium, 203.
    Epistola Claudii de Sainctes ad cardinalem Franciscum a Borbonio Rotomag. archiepiscopum, app. 9. Joannis Prevotii ad Franciscum II, Rotomag. archiepiscopum, 157.
    Esaü quomodo servivit fratri suo Jacob, 471.
    Esdrae locus a Joanne laudatus elucidatur, 93.
    Evangeliorum codex a subdiacono in processionibus portatur, 66, 271. Ad altare, 13. In altari remanet donec legatur, 387. Eum defert diaconus in brachio sinistro, accepta benedictione 18, 105, 390. Evangelium in missa legitur ad aquilonem, 19. Cum candelabris et incenso, 19, 270, 329, 338. Item in lotione pedum, 37, 187, 300. Cum legit diaconus ceroferariis celsius consistat, 17, 390. Evangelium Joannis in fine missae olim legi inusitatum, 26, 64, 111, 112, 140, 395. Evangelia tria in cappis in nocte Nativitatis Domini cum incenso et candelabris, 33, 95, 267. Item expositio evangelii ad matutinum festorum triplicium, 33, 140, 117, 153, 278. Similiter in vigilia Nativitatis Domini, 176. Evangelii expositio in coena Domini olim legebatur in 3 nocturno, 52. In capitulo aliquando legebatur, 101, 141.
    Excommunicationis sententia pro gravissimis tantum causis concedenda, app. 47. Quae debeant eam praecedere, ibid.
    Exemplum bonum sacerdotibus necessarium, 486, et seq.
    Exorcistarum origo et officium, 409.

F
    Feriale officium quomodo celebrandum, 12, 28, 183.
    Festivitates sanctorum quomodo celebrandae, app. 40. In his quae vitanda, app. 41. Superflue non agendae, 79. Non celebrandae in Quadragesima, 48, 128. Neque in Dominicis post Pascha, 71.
    Festos dies instituit Deus, app. 39. Festum duplex aut triplex in Dominica occurrens celebratur, 30. Semi duplex differtur, 114. Simplex in Adventu et Quadragesima non celebratur, 31, 113, 280. Ejus tantum memoria fiat, 31, 280. Triplicis 1 classis officium quomodo celebretur, 177. Secundae, 122.
    Fidei professio quam facit episcopus in ordinatione sua, 249.
    Filios ex illicito coitu procreatos clerici in ecclesia sibi ministrare non permittant, app. 2.
    Flores ad tertiam in die Pentecostes olim projiciebantur, 76, 151.
    Fontium benedictio, 316.
    Forma in choro posita, 130, 190, 336, 339.
    Fromondi (S.) corpus servatur in ecclesia canonicorum (S.) Laudi, 356.
    Fundatio X, clericorum de Albania in ecclesia cathedrali Rotomagensi, 422. Clementinorum XVI, 432.
    Fundatio X clericorum de Albania in ecclesia cathedrali Rotomagensi, 422. Clementinorum XVI, 432.

G
    Genealogiam sacerdos legat in casula, cum subdiacono et candelabris, olim et in dalmatica, 34, 38, 117, 123, 267.
    Genuflectebant qui in psalmodia vel cantu errarent, 324.
    Genuflexiones non fiunt tempore paschali, nec in Dominicis, 324, 399. Nec in festis solemnioribus olim, 399.
    Gloria in excelsis in missa quis instituit, 421. Quando cantandum, 27. In nocte Nativitatis Domini celebriter decantetur, 268. Quare in Adventu intermittitur, 258. In festis tempore Adventus et Quadragesimae non psallebatur, 27, 112, 280. Dum cantatur in 1 responsorio Nativitatis Domini, standum est, 177.
    Graduale quis instituit in missa, 421. Quid designat, 44, 389. In feriis ab uno clerico seu acolytho cantatur, 13, 79, 102, 179 In Dominicis a duobus, 85, 179. In Dominica 2 Quadragesimae quomodo cantandum, 179.

H
    Haeretici Calvinistae non iterum baptizandi, etiam sub conditione, ap. 33. Iisdem matrimonio junctis ad ecclesiam redeuntibus quae nuptiarum solemnitas repetatur, ibid. Eorum conventicula adeuntes et audientes ipso facto excommunicantur, app. 30.
    [Col. 1316] Hebraica lingua caeteris excellentior, 13.
    Historia, apud auctores ecclesiasticos quid significet, 149.
    Histrionibus et joculatoribus clerici non intendant, app. 7.
    Horae canonicae quid designant, 4 et seqq. Non continuatim, sed separatim recitandae, 94, 126, 148, 304, 398. Cum precibus finiebantur, excepto tempore paschali et festis, 28, 95, 97. Triduo ante Pascha quomodo persolvendae, 53, 58, 61, 131, 135. Quomodo in die et octava Paschae, 65, 319.
    Hosanna, quid significat, 368.
    Hospitalitatem exercere debent episcopi et abbates, 218, 230. Inter se clerici, app. 21.
    Hospitiorum bona ab eorum rectoribus juxta fundationes insumantur, app 46.
    Hostia in oblatione cooperiebatur corporali, 20, 106. Hostiae et calicis seorsim elevatio non adeo antiqua 108. In Parasceve, novissima, 192. Olim tripliciter divisa, 23. Prima pars calici immissa, 23, 192, 395. Altera parte sacerdos, diaconus, subdiaconus et populus communicabant, 23, 108, 395, 420. Tertia pars pro viatico si opus esset reservata, 23, 193, 395, 420. Sin autem, sumebatur a sacerdote, aut uno ex ministris, 24, 108. Intincta olim fidelibus porrecta, 24, 109. Hostiae in die coenae optime recondantur, 56, 297.
    Hymnus dicitur in singulis horis, 6 et seqq. In vesperis non praetermittatur, 28. Omissus olim in nocturnis Epiphaniae, 122, 277 S. Mariae hymnus, quis, 6, 95. Simeonis, 7, 96, 399. Zachariae, 10, 96.

I
    Ignis ab exstinctione cerei usque ad benedictionem ejusdem non accendatur, 53. Novi ignis benedictio, 53, 58, 61, 132, 188, 313, 405. Ignis benedictus ad accendendum novum ignem in domos delatus, 53, 132, 313.
    Ignorantia sacerdotum populi errant, 480.
    Incensatur altare ad Te Deum laudamus in festis triplicibus, 33, 65, 73, 95, 117, 123, 181. Olim in festo S. Stephani a 2 diaconis in dalmaticis, 35. Incensantur altaria et chorus ad Magnificat et Benedictus, 6, 10, 33, 95, 115, 256, 265, 273, 289, 336, 339, 349. In triplicibus a 2 cappatis, 33, 80, 115, 332. Ad Magnificat novem diebus ante Nativitatem Domini, 176. Item feria 5, in coena Domini, 56. Majus altare et celebrans in die commemorationis defunctorum, 182. In die Pentecostes ad tertiam altare incensatur a 7 presbyteris casulatis, 150. Infra octavam a celebrante et diacono, ibid. Incensabatur olim altare ad Gloria in excelsis, 27, 112, 139. Incensat circuitum altaris diaconus post oblationem, 20. Incensatur in ecclesia cathedrali corpus Christi a 4 clericis in festo eucharistiae, 173. Chorus ad Gloria in excelsis, 112. Dum dicitur Credo, 181. Evangelium a diacono antequam legatur, 19. Sacerdos a diacono lecto evangelio, ibid. Incensat oblata sacerdos, 20. Incensatur postea a diacono, 20, 106, 391. Olim clerus et populus ab acolytho post oblationem.
    Inclinandum versus altare dum canitur Gloria Patri, 11, 98. In quadragesima ad orationem super populum in fine missae, 395. Inclinet ante et retro qui lecturus est lectionem, 11. Inclinare ante et retro quid sit, 99. Inclinati perseverent ministri a Te igitur usque Sed libera nos, 21, 23, 392.
    Infantum officium in festo Innocentium, 36, 121, 202. Infantes eodem die in cappis regebant chorum, 203, 205, 276. Quinque in albis sabbato in albis, 144.
    Innocentia baptismatis ad sacerdotium requisita, 455.
    Intervallum fiat inter sextam et nonam, 47.
    Intinctionis prohibitio exstat in concilio Braccarensi tertio, 108.
    Introitum in missa quis instituit, 421.
    Invitatorium in matutinis a quibus, decantandum, 154, 182, 183. In festis triplicibus a 4 in cappis, 33, 65, 72, 80, 152, 116, 179, 266, 328, 349, 352. In die Epiphaniae omissum, et quare, 38, 122, 277. In commemoratione mortuorum olim inauditum, 81, 154. Quis instituit, ibid.

J
    Jejunium quadragesimale ante S. Gregorium 36 dies continebat, 46, 125. Post eum 4 dies sunt additi, 46, 403. Nunc dies 40 jejunii et 45 abstinentiae, 46. Apud canonicos S Laudi quando incoeptum, 280. Jejunium 4 Temporum tres dies includit, 78, 407. Observantia ejus in die parasceves, 61, 137, 193, 311. Olim in vigilia Epiphaniae, 40, 123. Similiter ante purificationem B. Mariae, ibid. Item in festo S. Marci, 71, 147, 344. Olim in diebus rogationum, 72, 148. Loco vigiliarum ordinatum, 116. Quadragesimale circa vesperam frangebatur, 126. Caeteris jejunii diebus ante nonam non comedebant, 72, 148. Jejunabant olim omnes exceptis parvulis et infirmis, 61, 147. His diebus unica tantum refectio, 126, 140, 283. In Adventu [Col. 1317] jejunabant canonici S. Laudi, 260, 335. Non in festo patroni, 352.
    Jesus, vox Graeca quid significet, 369
    Joannis Abrincensis episcopi humilitas, 1.
    Joannis (S.) evangelistae solemnitas, 36.
    Joannes de Novancuria archidiaconus Vulcassini Franciae, carus Clementi VI papae, et collator beneficiorum dictae fundationis, 440.
    Joannis Prevotii zelus ad restituendum sacros ritus, 158.
    Justi cruciabantur usque ad adventum Christi, 50, 384.

K
    Kalendae et conventiones cleri, idem, app. 3, 21.

L
    Laicos ad mortem pravis exemplis trahunt sacerdotes, 477.
    Lampades olim 7 ante majus altare, 264.
    Lavare pedes pauperum sabbato ante palmas, 50, 129.
    Laudes summo diluculo celebrandae, 9. Post missam Nativitatis Domini in nocte, 34. Laudes et officium matutinale, idem, 9, 65, 97, 401. Laudes officii mortuorum post laudes diei celebrandae, 47, 77, 125, 151.
    Laudi (S.) Constantiensis episcopi corpus in ecclesia canonicorum S. Laudi Rotomag. asservatur, 347, 352, 353. Canonici 7 S. Laudi intererant officio in ecclesia S. Audoeni in festo ejusdem, 175.
    Lectiones tres tempore paschali in cappis leguntur in festis triplicibus, 180. In festo Omnium Sanctorum a quibus et quomodo legendae, 153. Duae in missa 4 feriae 4 Temporum quomodo et quare legantur, 79, 264, 408. Duae olim in Nativitate Domini ad tres missas, 268, 270, 271. Lectio quae et capitulum, in omnibus horis post psalmos, 4, 6, 7, 9. Lectio collationis ante completorium in ecclesia Rotomag. recitabatur, 47, 96. Lectio legitur in refectorio apud canonicos regulares, 260, 262, 272, 278, 318, 334, 349, 353.
    Lectorum origo et officium, 409. Lector mensae Dominico die petit benedictionem in fine missae, 259, 272.
    Liber evangeliorum per chorum ad osculandum portatur a subdiacono, incenso praecedente, 181, 387. Liber Joannis Abrincensis de officiis ecclesiasticis ex quibus confectus, 2. Quo tempore, 88. Mutilus, 85 et seq., 158. Auctus et emendatus, 416 et seqq. In usum provinciae Neustriacae conscriptus, 2, 90, 155, 157. Libri sacrae Scripturae quando legendi in ecclesia, 32, 40, 42, 49, 70, 74, 76, 77, 124, 145, 146, 149, 151, 256, 257, 278, 324, 333, 334. Libri curatis Bajocensis dioecesis indicti, app. 3, 7, 9.
    Ligandi et solvendi potestas pastoribus concessa, 478, 484.
    Litaniae tres in sabbatis Paschae et Pentecostes a quibus cantandae, 62, 139, 315, 316, 329. Variae in diebus rogationum, 168, 170, 326, 327. Earum cantores in medio processionis incedant, 345.
    Lucerna defertur ante lectionarium, 117.
    Lucri studium a sacerdote debet esse alienum, 457.
    Ludi publici clericis prohibentur, app. 7.
    Lumen continue ardeat ante corpus Domini, 56, 296.
    Luminaria omnia ecclesiae quando accenduntur, 76, 151, 264, 277, 317, 329, 330.
    Lunae aetas ante martyrologium recitatur, 100.

M
    Mandatum duplex pauperum et clericorum in coena Domini quomodo celebrandum, 57, 134, 186, 293, 299. Mandatum pauperum mandatum clericorum praecedat, 57, 135, 293.
    Manipulus, seu mapula aut sudarium, quid denotet, et ejus usus, 412, 416.
    Manuum impositio super capita reconciliatorum, 196. Manus impositionem accipientes observent unctionem suam 7 diebus, 75, 407.
    Mappae ab altari remotae feria 6 in parasceve, 59, 135
    Martyr, vox Graeca quid significet, 372.
    Martyrologium sequentis diei legendum, 11, 101. Post primam in capitulo, 11, 100.
    Martrimoniis clandestinis non intersint clerici, app. 3.
    Matutinum officium pro laudibus usurpatum, 9, 97.
    Maurilius Rotomag. archiepiscopus titulo sanctitatis insignitus in vita, 1. Post mortem, 89. Laudes ejusdem, 1, 2, 88. Ejus epocha, 88.
    Memoria sanctorum in Quadragesima fiat sabbato et Dominica, 48, 128.
    Mensis aetas in martyrologio recitatur, 100.
    Ministeria sacra non usurpanda, 446, 479.
    Ministrorum Christi vera generositas, 451. Eos vexantes diabolo comparantur, ibid. Mali de sacramentis nihil detrahunt, 488. Ministris majoris altaris stipendia erogavit Petrus de Collemedio Rotomag archiepiscopus, 431. Major [Col. 1318] pars eorum in dextera, minor sit in sinistra, 15. Prandent cum D. archiepiscopo quando celebravit, 180, 181.
    Missae officium quis instituit, 386. Missa tempore apostolorum, et paulo post, quomodo celebrata, 385, 420, Pontificalis, 103, 118, 141. Non celebranda ante tertiam, vel post nonam exceptis jejunii diebus, nisi in necessitate, 26, 395. Hora tertia celebranda, 12, 26, 395. Aliquando sexta, 26, 396. Jejunii diebus hora nona, 12, 26, 47, 396. Post meridiem excepto jejunii tempore non celebranda, 148. In sabbatis Quatuor Temporum in nocte celebratur, 78, 79, 152. In Sabbato sancto de nocte celebranda, 55, 61, 132, 137, 312. Ejus officium, 63, 64, 139. Missae siccae in parasceve officium, 58 et seqq., 188 et seqq. Missa matutinalis post capitulum dicatur, 12. Missae tres in Nativitate Domini a tribus diversis presbyteris celebratae, 34, 118, 263. Prima media nocte celebranda, 34, 396. Secunda incipiente diluculo, 34, 118, 269, 396. Duae diversae in festo S. Joannis celebratae, 35, 120, 347, 348, 396. Missa de jejunio celebranda in festo S. Marci ad locum stationis, 147, 164, 345. Quomodo in feriis, 12. In commemoratione mortuorum, 81, 154. Absque Gloria et Alleluia celebratur, 26, 396. Missae ministraturi abluant manus, 269. Missae privatae seu fraternitatum non excusant a debito audiendi missam parochialem, app. 42. Plures eodem tempore non cantentur, app. 29. Privatae tempore majoris missae non celebrentur, 29. Nec triduo ante Pascha, 134.
    Monachi pecuniam habentes excommunicantur, 224.
    Monitio episcopi ad ordinandos, 225.
    Morbo caduco vel incurabili laborans a sacerdotio removetur, 227.
    Mortuorum officium in commemoratione eorumdem antecedebant horae diei, 81, 154. In depositionibus cum 9 lectionibus celebrandum, 26, 114. Tempore paschali, in Dominicis et festis non celebrandum, nisi in depositione aut anniversario, 26, 71, 360.
    Mulieres, de quibus suspicio aut scandalum oriri potest, clerici in domibus suis non retineant, app. 2, 20.
    Musicam admittunt monachi S. Audoeni in processionibus rogationum, 170.
    Mutilatio membrorum prohibet a sacerdotio, 228.

N
    Nativitas Domini quomodo celebranda, 33.
    Negotiatio saecularis clericis prohibetur, 458, app. 1, 2.
    Nocturnum officium media nocte persolvendum, 7, 65, 96, 116. Ex quibus constat, 8. Nocturnae tres quid designent, 8, 9. Separatim cantabantur, 115, 116. Unde originem habuerunt, 116. Tres olim tempore paschali, 69, 145, 328.
    Nona hora Christus exspiravit, 5, 398. Nona celebranda tertia post meridiem hora, 28, 47, 113.
    Novitas in ecclesia non admittatur inconsulto episcopo, app. 29.
    Nundinae diebus festis non fiant, app. 41.

O
    Obedire debet episcopus papae et archiepiscopo metrop., 218. Abbates episcopis suis, 231. Eorum obedientiae professio, 237, 239.
    Oblata quatuor partes calicis tangebat sacerdos, 22, 107.
    Oblatio suscipienda a populo antequam offeratur, 391. Eam suscipere debet subdiaconus, 409. Oblatio panis et vini et pecuniae ab abbate facta episcopo, 236, 239. Ad adorationem crucis facta ad quos pertineat, 191. In officio stellae quibus distribueretur, 209.
    Octavae cur institutae, 37, 400.
    Odo I Clementis archiepiscopus Rotomag. vir litteratissimus, 424.
    Offerendae subjungebantur versus, 19.
    Offertorium in missa quis instituit, 421.
    Officium privatim non recitandum in choro, dum canitur, 98.
    Officium nocturnum triduo ante Pascha de nocte celebratum, non post meridiem, 289. Rotomagensis ecclesiae officium decantabant canonici S. Laudi, 266, 273, 285, 322, 323.
    Omnium Sanctorum festivitas quomodo celebranda, 81, 153.
    Orarium seu stola quid designet, et quibus concedatur, 85, 414, 417.
    Oratio Dominica demonstrat unitatem nostrae fraternitatis, 23. Ejus formam a Christo suscepimus, 380. Ejus expositio, ibid. Canoni missae quis eam addidit, 421. Eam alta voce profert sacerdos, 22. In dominicis Gallice in missae pronao recitetur, app. 8, 25.
    Oratio populi et sacerdotis, 361. Super populum in Quadragesima, 395.
    [Col. 1319] Ordinarium canonicorum S. Laudi Rotomag. quis composuit, 254. Ex antiquis codicibus confectum, 255.
    Ordines jejunis conferantur a jejunantibus, 79. Eorum consecratio ante nonam fieri prohibetur, ibid.
    Ordinatio episcopi die Dominica celebretur, 79. Ejusdem ceremoniae et preces, 215. Abbatis monachorum, 228. Abbatis canonicorum, 237. Abbatissae, 240.
    Ordo ad instituendum canonicum regul. S. Laudi Rotomag., 247.
    Organa non pulsentur a Septuagesima usque ad Pascha, 279.
    Osculum pacis in missae sacrificio accipiendum, 25, 74, 109 et seq., 149, 236, 269, 383. Quomodo dandum et ejus antiquitas, ibid. Triduo ante Pascha non datur, 55, 64, 296, 310, 318, 404. Nec in missa pro defunctis, 26, 110, 396. Osculum pacis dat archiepiscopus reconciliatis poenitentibus, 196. Olim clericis in die Paschae ad laudes, 141. Osculum sedium ad initium horarum in feriis Quadrag. 178, 284, 290.
    Osculabatur sacerdos diaconum et subdiaconum confessione facta, 13, 102, 112, 387. Diaconus utraque cornua altaris, 14. Sacerdos medium altaris et librum evangeliorum, 14, 387. Eumdem sibi a subdiacono porrectum, 19. Olim diaconus evangelium post celebrantem, ibid. Clerus dum dicitur Credo, subdiacono praesentante et thuriferario praecedente, 19, 268. Osculabatur altare diaconus et dextram sacerdotis scapulam post calicis elevationem, 22. Ministros presbyter antequam communionem porrigeret, 24, 109. Monachinorum abbatem osculantur, 237.
    Ostiariorum origo et officium, 409.
    Oves proprii pastoris vocem audire debent, app. 44.
    Ozias rex quare a Domino lepra percussus, 447.

P
    Pallium archiepiscoporum qui significet, 419.
    Palmarum benedictio, 160. Oblatae ad offertorium, 288.
    Panis non benedicatur extra missam parochialem, app. 42. Pro pauperibus a Petro de Collemedio erogatus, 428, 429.
    Papae et episcopi dioecesani commemoratio in canone, 371.
    Parietes et pavimenta ecclesiae aqua lavabantur in coena Domini, 56, 134.
    Parochias quis divisit, 479.
    Parochialem ecclesiam rexisse videntur canonici sancti Laudi, 286, 309, 359.
    Parochiani alterius ecclesiae non audiendi in confessione, 478, 479. Sed ad pastorem suum remittendi, 479. Quare non suscipiendi, ibid. Absentes a parochia per tres Dominicos dies excommunicantur, app. 17. Absentes a divinis officiis in Dominicis et festis observentur et notentur, app. 43. Eorum litigia et divortia componant pastores, app. 35.
    Passio quibus diebus legenda, 51. Illi praemittebatur olim Dominus vobiscum, 51, 130, 189, 288. Quomodo cantabatur, 59, 136.
    Pastoralis (S.) Gregorii liber legatur in capitulo, 12, 101. Pastorum officium in nocte Nativitatis Domini, 117, 118. Pastores ex officio populo praedicare ipsi tenentur, 453, 464, 466, 473, 481, app. 23, 24. A praedicatione cessare non debent, 464, 473, app. 23. Qui non praedicant, mercedem et oblationes non recipiant, 459. Sunt oculi Ecclesiae, 485. Debent vitam dare pro ovibus suis, 470. Oves perditas sollicite quaerere et reducere in ovile, app. 31. Meritis et bonis operibus populo praesint, app. 45. Oves sciant vocare nominatim, app. 25. Potestate in suos presbyteros auxiliarios non abutantur, app. 29. Studeant potius a suis amari quam timeri, app. 45. Dispensatores sunt, non domini, 455. Mali dispergunt et dilacerant oves, 454. Pastoris mercenarii signa, 475, 476, app. Fugit et quomodo, 470, 475, 476, app. 15.
    Patenam infra canonem tenens acolythus, 20, 107. Offerebat eam subdiacono, 23. Subdiaconus diacono, 21, 23, 108, 395. Diaconus sacerdoti ad frangendum in ea corpus Domini, ibid.
    Pater, vox Graeca quid significet, 363.
    Pauperes quot ad mandatum assumendi, 293.
    Pectorale et alba, idem, 414.
    Persecutionibus terreri non debent clerici, 471, 475.
    Petrus de Collemodio Rotomag. archiepiscopus, postea Albanensis fundavit X clericos in ecclesia cathedrali Rotomag., 422.
    Petrus Rogerii Rotomag. archiepiscopus, qui et Clemens VI papa, XVI clericos in eadem ecclesia, 432, 433. Quo die et anno ad apostolicam sedem evectus, 443, 444.
    Pilei clericis interdicti, praesertim tempore divini officii, ap. 2, 6, 22
    Pneumeta quando facienda, 182, 183.
    Poenitentia de peccatis agenda, 45, 46. Eam clerus et populus prostrati accipiebant in die Cinerum, 48. Qualis [Col. 1320] esse debeat, 477, 478.
    Poenitentium ejectio in die Cinerum, 49, 128. Eorumdem convocatio et absolutio in coena Domini, 53, 54 Quomodo introducuntur in ecclesiam, 195.
    Populi ruina, mali sacerdotes, 477.
    Porta magni Pontis Rotomagi ubi constituta, 170. Eam ascendebant pueri cantaturi V\ Gloria, laus, 162, 287.
    Potus charitatis, quid, 301, 311.
    Praebenda est victus diei necessarius, 295.
    Praeceptum non omittendum praetextu devotionis, app. 42.
    Praedicandum opere et sermone, 463, app. 54. Praedicare non debent presbyteri ut laudem vel mercedem consequantur, 458 Nullus, etiam regularis, nisi de licentia episcopi, app. 55.
    Praefationem missae quis composuit, 421. Ejus expositio, 362.
    Preces et psalmus Miserere in omnibus feriis recitabantur ad horas genuflectendo, 5, 113, 194, 279, 310, 399. Cum prostratione in diebus rogationum, 168, 169, 171.
    Presbyterorum origo, 410. Episcopis sunt in paucis dissimiles, ibid. Honorandi, 445. Irreprehensibiles ab infantia, 455. Ex dignitate non superbiant, 466. Praedicare et operari debent in populo, 473, 474, 486, 487. Olim duodecim in missis pontificalibus, 103, 215. Similiter in consecratione chrismatis et olei, 184. In servitiis defunctorum non compareant ad celebrandas missas, nisi specialiter vocati, app. 2. Laicis non admisceantur, sed parochiae quam incolunt addicti sint, app. 36. Dominicis et festis diebus fine superlicio sacris non intersint, ibid. Missam non celebrent nisi omnia sibi necessaria habeant, etiam clericum, app. 5. Presbyterum alterius dioecesis sine licentia sui episcopi curatus non recipiat. app. 29.
    Prima initio diei complenda, 4, 47, 126, 366. Et quare, 4, 396.
    Processio in Dominicis fiat unita prima, 33, 40. In Vesperis sabbati in dominicalibus matutinis, 152, 77. Nulla fiat sabbatis ab Adventu usque ad Pascha, 32, 114. In Nativitate Domini post tertiam, 271. Diaconorum olim in festo S. Stephani, 35, 118, 119, 273. Sacerdotum cum casulis in festo S. Joannis evang. 35. Infantum in festo innocentium, 202, 204. Trium regum in die Epiphaniae, 206. Ad expulsionem publice poenitentium, 194. Ad reconciliationem eorumdem, 195. Qualibet feria 4 et 6 quadragesimae, 49, 128, 194, 282. In ramis Palmarum ad S. Gildardum, 129, 150, 160. Olim generalis, 159, 286. In consecratione chrismatis et olei, 184, 185. In coena Domini ad deportandum corpus Christi, 56. Ad mandatum pauperum et clericorum, 186, 300, 301. In Parasceve, in qua affertur corpus Christi, ad altare, 60, 192, 309. Ad benedictionem novi ignis, 53, 313. In benedictione fontium, 315. Quadruplex in die Paschae, 66 et seqq, 141, et seqq. In laudibus ad crucifixum in octava Paschae, 68, 141. Et in Dominicis post Pascha, 70. Ad fontes in eadem octava, 63, 143, 321, 323. In sabbatis post Pascha in vesperis ad crucifixum, 68, 144, 323. In festo S. Marci, 71, 147, 163, 344. Generalis ad S. Eligium feria 2 rogationum, 165, 325. Ad S. Gervasium 3 feria, 169, 326. Ad S. Trinitatem de Monte 4 feria, 171, 327. In Ascensione Domini in qua reus catenatus solvitur, 148, 173. Triplex olim in Inventione S. crucis, 72, 148, 346. Ad crucifixum olim in 1 vesperis et matutinis diei Pentecostes, 75, 159. In festo corporis Christi, 173. Cathedralis ecclesiae ad S. Audoenum in festo ejusdem, 156, 174, 350. Duae in dedicatione ecclesiarum, 355. Canonicorum S. Laudi ad cathedralem ecclesiam in festo Ascensionis, 328. Eorumdem ad ecclesiam S. Joannis supra Renellam in festo ejusdem, 347. Eorumdem in commemoratione omnium defunctorum, 358. Ordo processionis sacerdotis et ministrorum ad celebrandam missam, 13, 386. Ad legendum evangelium, 18, 105, 152, 390.
    Professio canonici S. Laudi Rotomag., 231. Decani ruralis, app. 59.
    Prologus cum libris sacrae Scripturae olim lectus, 257, 279.
    Promotus per saltum ad ordines a sacerdotio excluditur, 226.
    Prostratio in feria 4 Cinerum, 194. In passione, 189. In adoratione crucis, 60, 136, 190, 308. In capitulo quibusdam diebus facta, 263, 348. Prostrationes et preces in festis simplicibus retinebant canonici S. Laudi 343.
    Psalmodiae intererant stantes clerici, 97, 98, 122.
    Psalmus quid designat, 6. Totus olim ad introitum missae cantabatur, 13, 102. Venite, exsultemus in 3 nocturno Epiphaniae psallebatur, 38, 122. Miserere in omnibus horis olim dictus in feriis, 47, 94, 113, 127, 278. Laudate Dominum de coelis quomodo psallebatur in festo Innocentium 204. Psalmi ad nocturnas quot recitandi, 96, 147. Quinque ad primam, 5, 93. Totidem ad vesperas, 6, 398. [Col. 1321] Feriales in praecipius solemnitatibus non dimittebantur, 174, 328, 329, 337, 344, 350. Poenitentiales 7 cum prostratione psallebantur, 47, 126, 332. In feria 4 Cinerum et in coena Domini, 131, 194, 196, 281. In festo S. Marci, 164. In diebus rogationum, 169, 171, 326. In quadragesima a canonicis S. Laudi quotidie cum litania, 283. Graduales quindecim quando dicuntur, 125.
    Psalterium psalmorum quid sit, 47, 127. Psalterium totum olim feria 6 Parasceves recitabatur, 58, 135, 303. Illud cum antiphonario memoriter scire tenentur Clementini clerici intra biennium, 439 et seqq.
    Pulpito decorata est Rotomagensis ecclesia cathedralis, 17, 118, 119, 125, 139, 141 et seqq., 160, 163, 174 et seqq., 179. In pulpitum ascendunt subdiaconus epistolam lecturus, diaconus evangelium, et cantores gradualis et Alleluia in festis diebus, 17, 390.
    Purificationis S. Mariae solemnitas quomodo celebranda, 41.

Q
    Quadragesimale jejunium quis instituit, 421. Quot diebus constat, 45, 46, 403.
    Quaestum quidam clerici aestimant pietatem, 457, app. 20.
    Quatuor Temporum jejunium quare institutum, 78, 407.
    Quot diebus perficitur, Ibid.
    Quicunque vult, olim quotidie ad primam recitabatur, 5, 41, 93, 94, 99.
    Quinquagesima quot diebus completur, 45, 403.

R
    Radantur clerici eodem die et tempore, 3, 262, 312. Radere barbam eis praecipitur, 3, 93. Radere caput ex apostolica doctrina, quid sit, 92.
    Rami benedicti canonicis S. Laudi distribuebantur in ecclesia cathedrali Dominica in ramis palmarum, 286.
    Refectio panis et aquae in die Parasceves, 61, 137, 311. Unica in diebus jejunii, 126, 140, 283. Refectio canonicorum S. Laudi pauperibus data in Parasceve, 311.
    Refectorium olim commune in ecclesia cathedrali Rotom. 57, 134.
    Regnum Dei advenire, quid est, 381.
    Regula ab episcopo tradita abbati et abbatissae iu ordinatione sua, 235, 239, 243. Regula canonicorum, quae, 101. Lecta in capitulo post primam, 12, 99, 100, 101. In refectorio, 264, 289.
    Regularis cujusdam libri lectio legatur in capitulo, 12.
    Reliquiae sanctorum curiose non tractandae, 469. A sacerdotibus aut diaconis deferendae, 103, 165. In diebus rogationum quomodo extrahuntur e sacrario, 165, 166.
    Residentia a clericis de Albania et Clementinis exigitur, 423, 433, 440. A curatis, app. 2, 4, 8, 15, 60 et 61. Residentia pastorum est de jure divino, app. 15. Non residentes ad fructuum restitutionem tenentur, app. 15, 16, 18.
    Responsorium quid designat, 16. Nonum repetitur loco Te Deum laudamus, 32, 239, 279. In festis triplicibus ad vesperas a quatuor in cappis canitur, 115, 152. Similiter 3, 6 et 9 ad matutinum festorum triplicium in cappis, 33, 116, 177, 266, 332. Ultimum in Dominicis post Pascha a duobus in superpelliciis. 70, 145. In vesperis sabbati a duobus in cappis, 145. In horis canonicis triduo ante Pascha olim recitabatur, 53, 131, 293, 302. De sancto Nicolao cantandum feria 2 rogationum in coemeterio S. Mauri, 170, 327. Ecce dies veniunt, sabbato altero praecedente Adventum olim cantabatur, 32, 114. Tu exsurgens, olim in Adventu non decantabatur in Ecclesia Rotomag, 28, 113. Ecce, charissimi in Dominica Septuagesimae in statione processionis decantandum, 44, 125. Spes mea, quando et a quibus cantetur, 178. Circumdederunt, in feria 4 majoris hebdomadae a duobus in cappis, 130, 289. Responsoria tria nocturni officii tempore Paschali in triplicibus a quibus cantanda, 141, 180. In festo Omnium Sanctorum, 153. Responsorium dictum pro graduali, 16, 50, 104, 129, 389. Quare sic dictum, 104, 389.
    Risus in ecclesia interdictus, 98.
    Romani (S.) Rotomag. archiepiscopi et patroni festum a populo neglectum, 155.
    Rotomagensis Ecclesiae archiepiscoporum festa a canonicis S. Laudi celebrata, 343, 350, 355. Eadem ecclesia titulo sanctitatis insignita, 1, 89, 90,
    Rubeum indumentum clericis interdicitur, 3, 92.
    Rumpharii (S.) Constantiensis episcopi corpus in ecclesia canonicorum S. Laudi Rotomag. requiescit, 361.

S
    Sabbaoth, vox Hebraea quid significat, 368.
    Sabbatum 4 Temporum et sabbatum in 12 lectionibus, idem, 407. Ejus officium quomodo celebrandum, 78, 178.
    Sacerdotes de populis sibi commissis rationem Deo sunt reddituri, 447. Facta subditorum debent inquirere et [Col. 1322] redarguere, 470. Puri et casti esse debent, et quare, 454, 468. Sunt luminaria mundi, et lucernae ardentes per doctrinam, 482. Indignos Deus rejicit, 485. Negligentes et ignari quomodo puniendi, 480. Saepe laicis similes, 476. Illis resistentes qua poena plectendi, 480. Ignoti et alterius dioecesis ad missam celebrandam non admittantur, nisi litteras obedientiae a praelatis habuerint, app. 3, 8.
    Sacramenta pro pretio non conferantur, 457. Eorum effectus populo Gallice sunt exponendi, app. 28.
    Sacrificium offertur pro omnibus fidelibus, 370, 371. Non fit biduo ante Pascha, 55.
    Salutans populum sacerdos in missa, ei faciem suam praesentat, 388. Haec salutatio quid denotet, 15. Salutatio pueri et virginis in nocte Nativitatis Domini, 117, 118. Graecorum in die Paschae, 141.
    Sanctus, Sanctus, in missa quis instituit, 21, 392, 421 Quare ter dicitur, 368.
    Sandaliis calciatur episcopus, 216, 412. Quid significent, et forma eorum, 413, 419.
    Scholae instituendae in omnibus parochiis, app. 49 et seqq.
    Scripturam sacram plebem docere debent episcopi, et pastores, 217, 482, 486. Eam intelligere sacerdotes, 474. Eam ignorantes a sacerdotio removentur, 460, 461. Utra modum non perscrutanda, 463.
    Secretarius ecclesiae, quis, 118.
    Secretum capituli servandum, 253.
    Sedeat episcopus cum ministris incipiente choro Kyrie eleison, 14. Ad Gloria in excelsis, 27. Sacerdos juxta altare subdiacono incipiente epistolam, 16, 104, 388. Sedeant quidam ministri, stent alii 14. Non sedeat diaconus antequam ei sacerdos innuat ut sedeat, 14, 16, 27, 102.
    Septuagesimae officium, 42, 43. Quot diebus constet, 43, 402.
    Sepulcri officium, 64, 141, 211.
    Sermo archiepiscopalis ad populum, 125, 194. Sermo fit in statione ad sanctum Gildardum, 161. Tribus, diebus rogationum, 168, 169, 171. Archidiaconi ad archiepiscopum pro reconciliatione publice poenitentium, 195, 196. De honorandis episcopis et presbyteris, 444. Ad pastores Ecclesiae de officio pastorali, 453. Sermones 4 de officio sacerdotali, 459, 465, 473, 481.
    Sessio episcopi caeteris sit celsior, 14.
    Severi (S.) Abrincensis episcopi corpus in cathedrali ecclesia Rotomagensi asservatur, 106, 201.
    Sexagesima quot diebus perficitur, 44, 403. Afflictionem et poenitentiam exprimit, 45.
    Sexta hora Christus crucifixus est, 5, 398.
    Sexta missam sequatur, excepto jejunii tempore, 28.
    Signa tria ad vesperas in quadragesima quando pulsanda, 283.
    Signo pulsante, antequam laxetur omnes clerici congregentur, 10, 97.
    Simonia et avaritia clericorum taxatur, 457, app. 20.
    Simoniaci excommunicantur, app 12.
    Stabilitatem profitebantur canonici S. Laudi Rotomag., 251.
    Statio in processionibus, 66, 77, 125, 141, 259, 271, 320, 353. Debet fieri in navi ad processionem in festo eucharistiae, 174.
    Statuta sua synodalia habeant clerici, app. 3, 7, 9.
    Stephani (S.) protomartyris brachium in ecclesia cathedrali Bajocensi asservatur, 119. Ejusdem festum solemniter celebratum in ecclesia Rotomagensi, 35, 118 et seqq.
    Stellae officium, seu trium regum, 39, 123, 206.
    Stipendia clericorum Clementinorum solvere debent canonici, 442. His non privandi clerici propter infirmitatem, 423, 426.
    Stola quid designat, 85, 411, 417.
    Subdiaconorum origo et officium, 387, 409. Septem in missa pontificali, 103, 118, 141, 180, 187, 215. Subdiaconus evangeliorum codicem super dextrum cornu altaris ponat, 13. Casula exuta epistolam legat, 18, 104. Olim in choro remanebat, excepto tempore ministrationis suae, 16, 104. Ei non licebat quidquam sacrum ab altari auferre, 20.
    Suffraganeae ecclesiae in officiis divinis et caeremoniis usum metropolitanae tenere debent, 2, 90.
    Superlicium, vel superpellicium, habitus clericorum in choro, 119, 153, 200, 201, app. 3.
    Symbolum, Credo in unum Deum, quando cantandum, 27, 28.
    Synodus Bajocensis anno 1518 celebrata, app. 1. Ebroicensis anno 1576, app. 9.

T
    Tabernae clericis prohibitae, nisi sint viatores, app. 2. [Col. 1323] In domibus presbyteralibus eas non teneant, seu teneri faciant, app. 3.
    Tabula chori legenda in capitulo, 100, 261, 292, 303. In ea describuntur ministri altaris et chori, 91, 100, 165, 261, 263, 302. Tabulae cereae forma, 261, 302. Paschalis cereo affixa, 138, 198. Tabulae ligneae loco campanarum triduo ante Pascha percutiantur 56, 58, 61, 132, 135, 137, 298, 299, 311, 404. Osseae quas cantores tenent, quid designant, 17, 104.
    Te Deum laudamus in Dominicis Adventus et Septuagesimae intermittitur, 32, 279.
    Templum a Babyloniis destructum 46 annis reaedificatum est, 46. Tertia hora Spiritus sanctus super apostolos descendit, 5, 398. Tertia quomodo celebranda in die Pentecostes, 76, 150, 330.
    Thuribulum et thus quid designant, 387.
    Thurificabatur olim altare immediate ante lectionem evangelii, 18.
    Thuriferarius assistens diacono legenti evangelium quid designet, 17. In feriis ad missam cantet Alleluia, 13, 102.
    Thurificatio altaris et chori olim in nocturnis, 33, 65, 73, 80, 116, 201. Quomodo fiat in vesperis et laudibus cum D. archiepiscopus celebrat, 180.
    Thus in thuribulo ponit sacerdos ante evangelium, ut deferatur, 18.
    Titulus ecclesiasticus non alienandus, 480, app. 6. Fictus vel cum pacto Simoniaco concessus reprobatur, app. 6. Eo titulatus a sacerdotio excluditur, 226.
    Tonsura, et habitus clericorum qualis, 2, 3, 90 et seqq., 408, app. 1, 22, 23. Ex apostolica doctrina emanavit, 3.
    Torchiae deferendae juxta corpus Christi, 159, 174.
    Tractus quid denotet, 16. In Dominicis 1 et 2 Quadragesimae et Palmarum a quatuor in cappis canendus, 178, 179, 283, 288. Horum duo vicissim sedeant, 285. In Sabbatis 4 Temporum a duobus decantatur, 331. In Parasceve a quibus cantandi, 188, 305.
    Trinitatis (S.) festum quando et quomodo celebrandum, 76.
    Tropi quid sint, 145, 146. Quomodo cantandi triduo ante Pascha, 32.
    Tunicarum origo, 86, 417.
    Turrim civitatis ascendebant pueri cantaturi V\ Gloria, laus, 162, 287.

U
    Una est ecclesia et vera, extra quam nulla salus, 447, 448, 452, ap. 31. Ejus unitatem designavit tunica Domini inconsutilis, 448. De hac unitate testimonium (S.) Cypriani, ibid.
    Usura crimen est in laico, 457. Scelus maximum in sacerdote, ibid.

[Col. 1324] V
    Varietas colorum in ornamentis non improbanda, 73, 76, 81, 153.
    Velum seu cortina ante altare ponatur in Quadragesima, 283. Quando colligitur, aut extenditur, 284. Deponatur, vel scindatur feria 4 majoris hebdomadae in Passione, 51, 130, 288.
    Venia et genuflexio, id m 324, 330. Pro commissis in capitulo postulanda, 100. Eam petere super formas, et eas osculari, idem, 178, 284, 290.
    Versus in nocturnis, laudibus et vesperis quare canitur, 8, 10, 401. In statione processionis festorum triplicium a quatuor, 324.
    Vesperae inter officia nocturna computandae, 5, 94, 95, 398. Imminente nocte debent decantari, 6, 94, 95. Separatim a completorio, 7, 95. Mortuorum, in Quadragesima vesperas diei praecedant, 47, 126. In 4 feria majoris hebdomadae, quomodo celebrandae, 51, 130, 238. In coena Domini, 56, 133. In sabbato sancto, 64, 318. In octava Paschae, 66 et seqq., 142 et seqq. In die et octava Paschae per Kyrie eleison incoeptae, 66, 142, 143.
    Vestes diaconi et subdiaconi, 12. Vestes clericorum nec longiores sint, nec breviores, app. 1, 5. Canonicorum regularium benedicuntur, 247, 248. Vestium sacrarum expositio, 85, 410, 416. Quando sacerdos et ministri eis induendi ad missam celebrandam, 12.
    Viaticum morientis erat tertia pars hostiae reservata, 24.
    Victu contenti sint clerici, 458. Spiritualem et corporalem petimus in oratione Dominica, 381.
    Vigiliae tres de nocte olim in ecclesia, 115, 116. Prima Nativitatis Domini, Resurrectionis et Ascensionis omnes campanae pulsantur, 33, 65, 73, 266. Vigilia mortuorum ante completorium in quadragesima agitur, 47, 155.
    Vinolentia clericis prohibetur, 456. Ejus effectus, 457.
    Vinum ab episcopo, seu praelato, canonicis praebetur in lotione pedum, 57, 301. A monachis (S.) Audoeni percipiunt clerici cathedralis ecclesiae in festo (S.) Audoeni, 175. Vini et aquae in calice commistio quid designat, 20, 392. Non consecratum sanctificatur per corpus Domini immissum, 310, 405.
    Vita et societas communis canonicorum (S.) Laudi, 252. Clericorum cathedralis ecclesiae Rotomagensis, 425, 426, 437, 438. Vita clericorum depravata plures ab Ecclesia catholica alienat, ap. 19. Carnalis et voluptuosa in clericis ignorantiam parit, 465.
    Vitia quae a sacerdotio excludunt 460 et seqq. Quae a sacerdotibus debent esse aliena, 455, 456.
    Vocis elevatio ad Nobis quoque peccatoribus quid designat, 22, 394.






[Col. 1323]
ORDO RERUM QUAE IN HOC TOMO CONTINENTUR.


[Col. 1323] JOANNES ABRINCENSIS PRIMUM EPISCOPUS POSTMODUM ARCHIEPISCOPUS ROTOMAGENSIS.

    Notitia historica. 10
    LIBER DE OFFICIIS ECCLESIASTICIS. 27
    OBSERVATIONES AD LIBRUM DE OFFICIIS ECCLESIASTICIS. 63
    ACTA VETERA QUORUM IN NOTIS FACTA EST MENTIO. 118
    Processio ad S. Gildardum, Dominica in Ramis Palmarum. 118
    Processio ad S. Eudoenum, in festo S. Marci evangelistae. 119
    Processio ad S. Eligium, feria secunda in Rogationibus. 120
    Processio ad S Gervasium, feria tertia in Rogationibus. 121
    Processio ad S. Nicasium, feria quarta in Rogationibus. 122
    Processio in Ascensionem Domini. 122
    Processio post tertiam, in festo Corporis Christi. 123
    Processio ad S. Audoenum, in festo S. Audoeni Rotomag. archiep. 124
    FRAGMENTA QUAEDAM. 124
    Benedictio chrismatis, feria quinta in Coena Domini. 127
    [Col. 1324] SEQUUNTUR QUAEDAM NOTATU DIGNA. 127
    Mandatum, seu lotio pedum, feria quinta in Coena Domini. 128
    Feria sexta in Parasceve. 129
    Expulsio publice poenitentium, feria quarta in capite Jejunii. 131
    Reconciliatio poenitentium, feria quinta in Coena Domini. 132
    Sermo archidiaconi ad archiepiscopum Rotomagensem, pro reconciliatione publice poenitentium, feria quinta in Coena Domini 132
    Tabula paschalis anno Domini 1678. 131
    Fragmenta.---Ex ordinario ms. cathedralis ecclesiae Rotomagensis. 131
    Officium infantum, in festo S. Joannis evangelistae, post secundas vesperas. 136
    Officium Stellae, seu trium Regum. 136
    Officium sepulcri. 139
    Ordinatio episcopi. 142
    Nomina excommunicandorum. 145
    Benedictio abbatis monachorum. 145
    Benedictio abbatis canonicorum. 149
    Benedictio abbatissae. 152
    Benedictio in solutione synodi. 154
    Benedictio episcopalis ad missam in nocte Nativitatis. 154
    [Col. 1325] Benedictio episcopalis ad missam in sabbato sancto. 154
    Vetus ordo ad instituendum canonicum regularem in ecclesia S. Laudi Rotomagensis. 154
    Ordinarium canonicorum regularium S. Laudi Rotomagensis. 158
    De festivitatibus sanctorum. 184
    Incerti auctoris expositio super canonem missae secundum Amalarium. 192
    Expositio divinorum officiorum. 200
    Fundatio X clericorum collegii de Albania in ecclesia Rotomagensi, anno 1245. 212
    Fundatio XVI clericorum collegii Clementinorum in ecclesia Rotomagensi, anno 1350. 216
    Incerti auctoris sermones sex ad populum. 220
    Sermo primus. De honorandis presbyteris. 220
    Sermo II, ad pastores ecclesiae, de officio pastorali. 224
    Sermo III, ad sacerdotes. 226
    Sermo IV, ad sacerdotes. 228
    Sermo V, ad sacerdotes. 230
    De expositione baptismatis et Eucharistiae. 236
    APPENDIX AD ACTA VETERA.
    Synodales constitutiones. 236
    Statuta synodi aestivalis dioecesis Ebroicensis pro anno Domini 1576. 240
    Privilegium Urbani papae, quod episcopus Ebroicensis possit compellere subditos suos ad ordines et residentiam. 262
    Litterae Gregorii papae super eodem. 262
    Joannis charta qua prioratus S. Victoris in Caletis evehitur ad abbatias, anno 1074. 264
    Charta de jure institutionis, destitutionis, procurationis, correctionis, etc., quod episcopus Abrincarum plene retinuit in monasterium S. Michaelis, abbatem et XII canonicos, anno 1061. 266
    Concilium Rotomagense, in basilica S. Mariae Rotomagi ab Joanne archiepiscopo, cum suis suffraganeis Willelmo Anglorum rege Normanniam gubernante, celebratum, anno Christi 1072, Alexandri II papae, anno XI, Philippi I, Francorum regis anno XIII. 268
    Canones. 269
    I.---Ut episcopus chrisma et oleum hora competenti et eum duodecim sacerdotibus consecret. 269
    II.---Quod totum chrisma et oleum ab archidiaconis renovandum sit. 269
    III.---Qua cura distribui a decanis chrisma et oleum debeant. 269
    IV.---Ut qui missam celebrat omnino communicet. 269
    V.---Ut sacerdos jejunus, et cum alba ac stola baptizet. 269
    VI.---Ut viaticum et aqua benedicta ultra octo dies non serventur, et consecratae hostiae iterum non consecrentur. 269
    VII.---Confirmatio jejunis a jejunis et cum igne conferenda. 269
    VIII.---Ut ordines sacri post diem sabbati, vel die Dominica mane, jejunis a jejunantibus conferantur 269
    IX.---Ut quatuor temporum exacta sit observatio. 270
    X.---Quod depositione digni sunt, qui furtim aut indebite ad sacros ordines provehuntur. 270
    XI.---De his qui coronas relinquunt; et ut ordinandi ad episcopum feria quinta veniant 270
    XII.---Ut monachi vagi vel expulsi, itemque sanctimoniales, ad monasteria sua redire compellantur. 270
    XIII.---Ne curae pastorales vendantur et emantur. 270
    XIV.---De ritu nuptiarum, ne in occulto fiant, vel inter consanguineos. 270
    XV.---De clericis uxoratis, ut ecclesiis non ministrent, nec fructus percipiant, et quales esse debeant archidiaconi et decam. 270
    XVI.---Ut nullus mortua uxore illam accipiat de qua ante fuerat infamatus. 271
    XVII.---Nullus uxore velata superstite aliam ducat. 271
    XVIII.---Ne absentis viri uxor alteri nubat, priusquam de viri morte compertum habeat. 271
    XIX.---Ne clerici in publicum crimen lapsi sacris ordinibus facile restituantur. 271
    XX.---Ut episcopus, ad lapsi depositionem venire non potest, vicarium mittat. 271
    XXI.---Ut ante horam vespertinam in quadragesima non edatur. 272
    XXII.---Ut sabbati Paschae officium ante horam nonam non inchoetur. 272
    XXIII.---De sanctorum festivitatibus transferendis. 272
    XXIV.---Ut generale baptisma, nisi sabbato Paschae et Pentecostes, non fiat. Parvuli, quocunque tempore petierint, [Col. 1326] baptizentur; nullus in Epiphania, sine infirmitatis necessitate. 272
    APPENDIX AD JOANNEM. 272
    Acta archiepiscoporum Rotomagensium. 273

ARNULFUS CLERICUS MEDIOLANENSIS.
    GESTA EPISCOPORUM MEDIOLANENSIUM. 286

THEODORICUS PADERBRUNNENSIS CANONICUS.
    Notitia in Theodoricum. 331
    COMMENTATIO IN ORATIONEM DOMINICAM. 334
    CAPUT I.---De petitione prima: »Pater noster qui es in coelis.« 334
    CAP. II.---De petitione secunda: »Sanctificetur nomen tuum.« 334
    CAP. III.---De petitione tertia: »Adveniat regnum tuum.« 335
    CAP. IV.---De petitione quarta: »Fiat voluntas tua sicut in coelo et in terra.« 336
    CAP. V.---De petitione quinta: »Panem nostrum quotidianum da nobis hodie.« 337
    CAP. VI.---De petitione sexta: »Et dimitte nobis debita nostra, sicut et nos dimittimus debitoribus nostris.« 338
    CAP. VII.---De petitione septima: »Et ne nos inducas in tentationem: sed libera nos a malo. Amen.« 340

BERTHOLDUS CONSTANTIENSIS PRESBYTER.
    CHRONICON.

JOANNES FISCAMNENSIS ABBAS.
    LIBELLUS DE SCRIPTURIS ET VERBIS PATRUM COLLECTUS. 446
    LIBELLUS ALTER. 459
    EPISTOLAE. 464
    EPISTOLA PRIMA.---Willelmi Anglorum regis ad Joannem abbatem Fiscamnensem. 464
    EPIST II.---Ad Willelmum Angliae regem. 464
    EPIST. III---Ad Vitalem abbatem Bernacensem. 464
    Adnotatio in tres Epistolas superiores. 465
    EPIST IV---Ad Warinum abbatem Mettensis monasterii Sancti Arnulfi. Repetit Benedictum monachum suum. 465
    EPIST V---Warini abbatis ad Joannem Fiscamnensem. Superiori respondens. 465
    EPIST VI---Joannis abbatis Fiscamnensis ad monachos dyscolos D. Marten 473
    EPIST. VII.---Joannes abbas Fiscamnensis instituit abbatem in monasterio Blangiacensi. 474
    APPENDIX AD JOANNEM FISCAMNENSEM.
    Praefatio Joannis Hominis Dei. 478
    Chronicon Fiscamnense. 483
    Catalogus abbatum Fiscamnensium. 483

BRUNO MAGDEBURGENSIS CLERICUS.
    LIBER DE BELLO SAXONICO.
    Prologus Saxonici belli 490
    SAXONICUM BELLUM INCIPIT. 491

TOMELLUS MONACHUS HASNONIENSIS.
    HISTORIA HASNONIENSIS MONASTERII. 585
    CAPUT I.---De Joanne viro illustri ejusque sorore Eulalia primis fundatoribus. 588
    CAP. II.---De coenobii Hasnoniensis constructione, ejusdemque sacrosancta dedicatione. 588
    CAP. III.---De illustribus ejusdem coenobii fundatoribus. 589
    CAP. IV.---Commemoratio rectorum hujus loci. 589
    CAP. V.---Quod Ementrudis Reginae petitio eumdem locum Caroli Calvi munificaverit beneficio 590
    CAP. VI.---Ad tutandum idem coenobium sumptum ex archivis Caroli Calvi privilegium 590
    CAP. VII.---Quod idem locus divina diu religione floruerit, sed paulatim ad tempora usque Ralduini sexti marchisi tepuerit. 591
    CAP. VIII.---De sexti Balduini marchisi temporibus, ejusque dignae memoriae moribus. 592
    CAP. IX.---Quod super hujus loci restauratione divina admonitus sit revelatione. 593
    CAP. X.---Quod eumdem locum patris munificentia impetraverit, sed admonitionis divinae immemor fuerit. 593
    CAP. XI.---Quod ictu belli sauciatus, et de vita periclitatus, divina rursus visione super hoc loco sit commonefactus. 594
    CAP. XII.---De castro Hasnoniense a juniore Balduino igne cremato, sed denuo a Wintherico reaedificato. 594
    CAP. XIII.---Quod Winthericus, a proprio milite interemptus, humanis sit rebus exemptis. 595
    CAP. XIV---Quod Balduinus sextus marchisus castrum Hasnoniense invasit, incendio delevit, castrenses ejecit. 595
    [Col. 1327] CAP. XV.---De ejusdem loci canonicis a praefato marchiso callida benignitate conventis, eorumque stipendiis redemptis. 596
    CAP. XVI.---Quod, canonicis inde migrantibus, locus idem monasticis ascriptus sit conventibus. 596
    CAP. XVII.---De loci Hasnoniensis in majori elegantia constructione novaque solemniter facta dedicatione. 596
    CAP XVIII.---De bonae memoriae Rotlando abbate, ipsiusque gratissima morum probitate. 598

RENALLUS MAGISTER SEDIS BARCINONENSIS.
    Versus excerpti de libro Renalli magistri Barchinonensis Gerundensis de corpore Christi. 600

MARIANUS SCOTTUS.
    MARIANI SCOTTI CHRONICON. 624

LANDULFUS SENIOR CLERICUS MEDIOLANENSIS.
    In Landulfi historiam prolegomena Ludovici Antonii Muratorii. 810
    LANDULFI HISTORIA MEDIOLANENSIS. 818
    APPENDIX AD LANDULFUM. 954
    Catalogus archiepiscoporum Mediolanensium. 954
    Joannis Petri Puricelli Dissertatio utrum sanctus Ambrosius clero suo Mediolanensi permiserit ut virgini nubere semel posset. 970

SANCTUS GERALDUS SILVAE-MAJORIS PRIMUS ABBAS ET FUNDATOR.
    Vita S. Geraldi auctore monacho anonymo subaequali. 1004
    Observationes praeviae. 1004
    Incipit Vita. 1024
    VITA SANCTI ADALARDI ABBATIS. 1046
    Prologus Auctoris. 1046
    Vita incipit. 1048
    LIBER PRIMUS MIRACULORUM. 1064
    Praefatio auctoris. 1063
    CAPUT I.---Mira sepulturae ejus manifestatio, per eum qui pedibus haesit pavimento. 1064
    CAP. II.---De muliere contracta, et per sancti meritum a Deo curata. 1065
    CAP. III.---De manuum mulieris curatione, meritis sancti confessoris et intercessione. 1066
    CAP. IV.---De elevatione sancti et succensione templi et periculo regni. 1066
    CAP. V.---Quibus signis animatus sit abbas Richardus ut levaret sanctum corpus. 1068
    CAP. VI.---De muto et surdo ante sancti confessoris sepulcrum sanato. 1069
    CAP. VII.---De surdo et muto, manibus et pedibus et toto corpore contracto, et super tumulum sanato. 1070
    CAP. VIII.---De Ambianensium indignatione, et muti et surdi curatione. 1070
    LIBER SECUNDUS MIRACULORUM. 1073
    Prologus auctoris. 1073
    CAPUT I.---Causa cur sanctus Adelardus asportatus sit in Flandriam. 1073
    CAP. II.---De asportatione sancti in Flandriam, et quod in adventu ejus apertae sunt fores ecclesiae. 1073
    CAP. III.---De eo quod comes reddidit ei omnia quae abstulerat. 1074
    CAP. IV.---De eo quod comitissa voluit eum retinere. 1075
    CAP. V.---De eo quod per medios vigiles sublatae sunt sanctae reliquiae. 1075
    CAP. VI.---De relatione scrinii, et quod in repraesentatione ejus sanatus est claudus. 1876
    CAP. VII.---De repositione sanctarum reliquiarum in scrinio. 1078
    GERALDI ABBATIS CHARTA de precibus pro fratribus suae congregationis et aliis sibi confoederatis faciendis. 1078
    APPENDIX AD S. GERALDUM. 1080
    Commemorationes a Sylvae-Majoris monachis pro aliarum ecclesiarum alumnis fieri solitae. 1080

FOLCARDUS COENOBII SITHIVENSIS APUD ATREBATES MONACHUS.
    Notitia historica. 1084
    VITA S. BERTINI ABBATIS SITHIVENSIS IN MORINIS. 1084
    Observationes praeviae. 1084
    Prologus auctoris 1084
    Incipit Vita. 1089
    CAPUT I.---In qua provincia natus est B. Bertinus, et [Col. 1328] quod in pueritia monachus factus est. 1089
    CAP. II.---Quod adhuc adolescentulus ad sanctum Audomarum pervenit. 1090
    CAP. III.---Traditio Adroaldi. 1091
    CAP. IV.---Quare aptiorem locum sanctus vir Dei quaerebat. 1092
    CAP. V.---Traditio de villa de Worinhoud. 1093
    CAP. VI.---Qualiter coemeterium acquisivit. 1093 Exemplar chartae S. Audomari de coemeterio. 1093
    CAP. VII.---Traditio Walberti. 1094
    CAP. VIII.---Traditio de Hunulfricurt. 1096
    CAP. IX.---Quod plurima signa, licet nos lateant, per eum fecit Dominus. 1096
    CAP. X.---Qualiter vir Dei tentatus fuit a diabolo in specie mulieris, et per sanctum Martinum visitatus. 1097
    CAP. XI.---Quod Erlefrido post Rigobertum coenobium suum commisit. 1098
    CAP. XII.---De Transitu B. Bertini. 1098
    LIBER PRIMUS MIRACULORUM ab eodem auctore compositus. 1097
    CAPUT I.---De piscatore sanato. 1097
    CAP. II.---De quodam sacrilego. 1099
    CAP. III---De quodam fugitivo, nomine Benjamin. 1100
    CAP. IV.---De quodam poenitente a vinculis ferreis soluto. 1102
    CAP. V.---De quadam puella contracta. 1103
    CAP. VI.---Quod Fridogisus, expulsis monachis, canonicos instituit. 1103
    CAP. VII.---De subjectione canonicorum S. Audomari huic ecclesiae. 1103
    Exemplar chartae S. Folquini de eodem. 1103
    CAP. VIII.---De translatione sive velatione S. Audomari. 1104
    CAP. IX.---Qualiter corpus Patris nostri Bertini a S. Folguino primo translatum est. 1105
    CAP. X.---De divisione regni Francorum. 1106
    CAP. XI.---Qualiter S. Folquinus corpus sancti Bertini sub terra recondidit. 1106
    CAP. XII.---Miraculum in translatione S. Bertini factum. 1108
    CAP. XIII.---De quadam muliere festum translationis non colente. 1108
    CAP. XIV.---De sanguine ex spicis manante. 1108
    LIBER SECUNDUS MIRACULORUM. 1108
    Praefatio auctoris. 1108
    Incipiunt miracula. 1109
    RELATIO DE INVENTIONE ET ELEVATIONE S. BERTINI ABBATIS, quae facta est anno Incarnationis Domini 1052, a Bovone abbate Sithivensi digesta. 1142
    Epistola Bovinis ad Widonem
    Remorum archiepiscopum. 1142
    Widonis rescriptum. 1142
    Bovonis epistola dedicatoria ad Widonem. 1143
    Narratio auctoris. 1144
    Sermo in festo ejusdem sancti. 1160
    VITA S. JOANNIS BEVERLACENSIS. 1161
    CARMEN DE S. VIGORE. 1177
    FOLCARDI OPUSCULA DUBIA.
    Vita S. Audomari. 1177
    Vita S. Oswaldi. 1187

EUSEBIUS BRUNO ANDEGAVENSIS EPISCOPUS.
    Notitia historica. 1199
    EPISTOLA AD BERENGARIUM. 1201

GEBUINUS LUGDUNENSIS ARCHIEPISCOPUS.
    Notitia historica. 1205
    EPISTOLA AD RODULFUM TURONENSEM ARCHIEPISCOPUM. 1209

GALTERUS MELDENSIS EPISCOPUS.
    Notitia historica. 1211
    EPISTOLA AD BARTHOLOMAEUM TURONENSEM ARCHIEPISCOPUM. 1213

ALPHANUS SALERNITANUS ARCHIEPISCOPUS.
    Notitia historica. 1213
    CARMINA. 1219
    SERMO in evang. »Cum transiret Jesus,« etc. 1267
    VITA ET PASSIO S. CHRISTINAE. 1269

GUAIFERIUS CASINENSIS MONACHUS.
    CARMINA.
    VITA S. SECUNDINI. 1293
    VITA S. LUCII PAPAE. 1301
    INDEX IN JOANNEM ROTOMAGENSEM. 1311




[Col. 1327] FINIS TOMI CENTESIMI QUADRAGESIMI SEPTIMI.



