
PATROLOGIAE TOMUS LXVIII.

S. LEO SENONENSIS / JUNILIUS / MAPPINIUS RHEMENSIS / ARATOR / VICTOR CAPUANUS / S. NICETIUS TREVIRENSIS / AGNELLUS / S. AURELIANUS ARELATENSIS / PRIMASIUS / VICTOR TUNONENSIS / LIBERATUS DIACONUS.

TOMUS UNICUS.


EXCUDEBATUR ET VENIT APUD EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1847


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS LXVIII.


S. LEO SENONENSIS,



JUNILIUS,



MAPPINIUS RHEMENSIS,



ARATOR,



VICTOR CAPUANUS,



S. NICETIUS TREVIRENSIS,



AGNELLUS,



S. AURELIANUS ARELATENSIS,



PRIMASIUS,



VICTOR TUNONENSIS,



LIBERATUS DIACONUS.



TOMUS UNICUS.


EXCUDEBATUR ET VENIT APUD EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1847


Volume title page


PRIMASII EPISCOPI ADRUMETANI



OPERA OMNIA

AD BIBLIOTHECAM LUGDUNENSEM RECENSITA INNUMERISQUE MENDIS PURGATA. SIMUL EDUNTUR

ARATORIS

ROMANAE ECCLESIAE DIACONI,

SANCTI NICETII

ET

SANCTI AURELIANI

TREVIRENSIS ARELATENSISQUE EPISCOPORUM, NECNON

VICTORIS CAPUANI,



VICTORIS TUNONENSIS,



JUNILII

ET

LIBERATI

QUORUM PRIOR AFRICANUS EPISCOPUS, POSTERIOR CARTHAGINENSIS ECCLESIAE ARCHIDIACONUS,

SCRIPTA UNIVERSA

JUXTA MEMORATISSIMAS EDITIONES ARNTZENII, GALLANDII, MASSUETI ET GARNERII EXPRESSA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 6 FRANCIS GALLICIS. EXCUDEBATUR ET VENIT APUD EDITOREM, IN VIA DICTA D'AMBOISE, PROPE PORTAM LUTETIAE, PARISIORUM VULGO D'ENFER, NOMINATAM, SEU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR.


S. LEO SENONENSIS.
Epistola ad Childebertum. 	col. 11



JUNILIUS.
De partibus divinae legis libri duo 	15



MAPPINIUS RHEMENSIS.
Epistolae duae. 	43



ARATOR.
Epistolae duae, ad Florianum et Vigilium 	63
De Actibus apostolorum libri duo. 	81
Epistola ad Parthenium 	215



VICTOR CAPUANUS.
Praefatio in Evangelicas Harmonias Ammonii. 	251
Interpretatio Harmoniarum 	255



S. NICETIUS.
Opusculum de vigiliis servorum Dei 	365
Opusculum de psalmodiae bono. 	371



AGNELLUS.
Epistola ad Armenium 	381



S. AURELIANUS.
Regula ad monachos 	385
Regula ad virgines 	399
Excerpta ex epistola Aureliani ad Theodebertum regem 	405



PRIMASIUS.
Commentaria in Epistolas B. Pauli. 	417
Commentaria in Apocalypsim 	793



VICTOR TUNONENSIS.
Chronicon. 	941



LIBERATUS
Breviarium causae Nestorianorum et Eutychianorum 	969

Paris.---Imprimerie de VRAYET DE SURCY, rue de Sèvres, 37.




Main volume text





ANNO DOMINI DXLVIII.
SANCTUS LEO, EPISCOPUS SENONENSIS.
[Col. 0009]



[Col. 0009]
NOTITIA
(ex Gallandio)
.

[Col. 0009A] I. Pauca sunt admodum quae de S. Leone antistite Senonensi litterarum monumentis consignata noscuntur. Exstat epistola S. Remigii Rhemensis praesulis, tribus episcopis inscripta, Heraclio, Leoni et Theodosio, de quodam Claudio presbytero in cujus causa spretum se ab illis fuisse conqueritur; quam quidem post Sirmondum [(a) 1Kb] et Cointium [(b) 1Kb] alibi excudendam curavimus [(c) 1Kb] . Ex tribus illis episcopis non dubitat Cointius [(d) 1Kb] quin duo pontificatum gesserint in provincia Lugdunensi quarta, Heraclius nempe Parisiis, atque Antissiodori Theodosius: hi namque concilio Aurelianensi I interfuere anno Domini 511 coacto; ac proinde tertius fuisse videtur noster Leo Senonensis ejusdem provinciae metropolitanus. Ejusmodi autem epistolam scripsit Remigius post obitum [Col. 0009B] Clodovei regis, qui erat, inquit, non solum praedicator fidei catholicae, sed defensor. Decessit vero Clodoveus anno 511 desinente, paucis post dimissum praefatum concilium Aurelianense I, ut ex vetustis monumentis tradunt Hadrianus Valesius [(e) 1Kb] et Cointius [(f) 1Kb] ; adeoque ut maxime anno 512, non autem 510, ut ait Papebrochius [(g) 1Kb] , scripta fuerit Remigiana illa epistola.

II. Porro ex dictis sedem Senonensem eo saltem anno 512 jam tenuisse Leonem intelligimus. Quid vero praeclari exinde praestiterit in suae dioecesis regimine, illud unum memoriae proditum, Melodunenses videlicet nondum plene conversos per sanctum Aspasium Elosanum episcopum Christo acquisivisse. Leguntur isthaec in breviario Senonensi X cal. Maii, unde illa exscripsit laudatus Cointius [(h) 1Kb] . Caeterum [Col. 0009C] per Orbatum presbyterum concilio Aurelianensi II interfuit, quod anno 22 domni Childeberti regis, hoc est anno Christi 533 celebratum fuisse confirmat Honorati episcopi Bituricensis metropolitani subscriptio: ut post Valesium [(i) 1Kb] docent Cointius [(j) 1Kb] , Pagius [(k) 1Kb] et Historiae litterariae Gallicae auctores [(l) 1Kb] . Qua de re duplex mendum apud Papebrochium [(m) 1Kb] [Col. 0010A] occurrit: alterum, quod Orbati loco nominatur Optatus; alterum vero, quod concilium illud habitum scribitur anno Christi 531. Nam cum e vivis excesserit Clodoveus anno 511, ut superius vidimus, annus igitur 22 Childeberti ejus successoris nos ducit ad 533.

III. Qui autem per vicarium suum adfuit Leo synodo Aurelianensi II, ipsemet ad III accessit; quam scilicet fuisse coactam die nonarum mensis tertii, seu nonis Maii, anno 27 domni Childeberti regis, ut fert subscriptio Lupi Ecclesiae Lugdunensis provinciae primae metropolitani episcopi, hoc est anno Christi 538, ut perhibent scriptores modo citati, Valesius [(n) 1Kb] , Cointius [(o) 1Kb] et Pagius [(p) 1Kb] . Hinc rursus corrigendus Papebrochius, qui synodum istam illigat [Col. 0010B] anno 536. Haud tamen interfuit sanctus antistes concilio Aurelianensi IV, triennio post III habito, ut ex ejus canone 27 constat, ubi haec leguntur: Si quis post synodi Aurelianensis ANTE HOC TRIENNIUM constituta, etc. Celebratum fuit igitur concilium hujusmodi anno Childeberti regis 30, Christi autem 541. Persequitur haec fusius Cointius [(q) 1Kb] , qui et causam prodit [(r) 1Kb] , cur ab eodem concilio noster praesul Senonensis abfuerit: dissidium nempe inter ipsum et Childebertum regem intercedens, quod Ecclesiae suae jura strenue defenderet. Rem vero palam aperit ipsius epistola ad eumdem regem quam edidimus. Ex ea nimirum intelligimus urbem Senonensem metropolitanam sub ditione Theodoberti regis fuisse; Melodunum vero eidem sedi metropolitanae subjectum, [Col. 0010C] non ipsi Theodoberto, sed ejus patruo Childeberto paruisse. Cum itaque Childebertus Meloduni sedem episcopalem statuere contenderet, obstitit Leo Senonensis metropolitanus, ad cujus urbis dioecesim etiamnum pertinet castrum illud. Quamobrem Childebertus rex Leonem acerrimum jurium suorum propugnatorem expertus, nec ipsum antistitem, nec ejus nomine visitatorem venire Melodumum permittebat. [Col. 0011A] Hinc Leonis epistola qua regem deprecatur ne Meloduni, hoc est in dioecesis suae paroecia, novus fiat episcopus, ubi nunquam antea fuerat.

IV. Quo autem anno scripta sit epistola, haud plane compertum. Quandoquidem vero in ea senem se dicat Leo atque infirmum, non diu superstes post annum 541 fuisse videtur. Leonis certe successor Constitutus ex provincia Lugdunensi quarta interfuit concilio Aurelianensi V, quod, ut patet ex subscriptione Sacerdotis episcopi Lugdunensis provinciae primae, celebratum fuit V cal. Novembris anno 38 regni domni Childeberti regis, id est anno Christi 549 [(a) 1Kb] . Neque aliter Hadrianus Valesius [(b) 1Kb] . Hinc [Col. 0012A] iterum non admittenda temporis notatio Papebrochii [(c) 1Kb] , annum 547 hujusmodi concilio tribuentis. Recolitur sancti Leonis Senonensis memoria in martyrologio Romano X cal. Maias. In breviario autem Ecclesiae Senonensis, ut refert saepe laudatus Cointius [(d) 1Kb] , sub eadem die sic legitur: Episcopali officio digne functus, et praemia aeterna consecutus, sepultus est in ecclesia sanctorum Gervasii et Protasii in suburbio Senonensi; ad cujus invocationem multas aegrorum curationes et miracula Deus operatus est. Unde factum ut ea ecclesia in paroecialem titulum evadens, ipsius sancti Leonis nomine fuerit deinceps appellata.




[Col. 0011]
S. LEONIS EPISTOLA AD CHILDEBERTUM FRANCORUM REGEM (C)
[Col. 0011]

[Col. 0011B] Domno illustri et in Christo filio Childeberto regi Leo episcopus.

Litteras celsitudinis vestrae honore quo dignum est, me indico suscepisse; ubi sperare dignamini, ut ad ordinandum Mecledonensem episcopum aut praesentia nostra adesse debeat, aut consensus. Quam rem valde admiratos nos gloria vestra cognoscat, quod primum sine jussu gloriosissimi domni principis nostri, filii vestri Theudoberti regis, cujus sumus regni ordinatione subjecti, injungitis ut ea quae anteacto tempore facta non sunt, nunc praesentia nostra aut consensu debeant inchoari. Praecipue nunquam nec suspicari, nec credere potuimus, quod hanc aut ordini nostro, aut etiam temporibus vestris velletis injuriam generari, ut dioecesim nostram a Deo nobis commissam, [Col. 0011C] et usque nunc pontificali ordine Deo propitio custoditam, tanquam negligentes ac desides, ad alterius permittamus potestatem transire, aut sollicitudinem irrationabilis deliberatione transferri. Unde salutantes digno ac debito in Deo charitatis affectu, rogamus ac contestamur, ne ullus pontificum contra statuta Patrum audeat facere, unde possit synodali examinatione convictus de illicita praesumptione culpari. Illa tamen vestris debent fieri, Deo inspirante, temporibus, unde et pax inter sacerdotes esse possit, et plebs non permittatur a pastoris proprii custodia per [Col. 0012B] novam et illicitam ordinationem divelli. Custodite quaeso, statuta Patrum, et canonum severitate constricti, non patiamini, sicut scribitis, ad petitionem ejus plebis superstite proprio sacerdote alterum episcopum ordinari. Quia si hoc petunt, quod nefas est credi, desertores potius judicandi sunt quam fideles. Et non eorum preces facile audiri debent a principe, quorum petitionibus potius generentur scandala, quam pax Deo amata servetur. Quia sicut beati sunt pedes pacem portantes, ita vae his dictum est per quos venit scandalum. Qui si fortasse ob hoc alterum episcopum sibi fieri rogant, quia nos interclusis itineribus ad eos nec visitatorem mittere possumus nec venire, ista culpa nos non respicit: quia si iter a vestra parte, sicut optime nostis, interclusum [Col. 0012C] tanto tempore non fuisset, quamvis senes aut infirmi, populum nobis ecclesiastica disciplina commissum requirere potueramus, aut certe visitatorem, sicut canones statuunt, destinare. Nam gloria vestra optime debet et credere et scire, quia si contra statuta canonum quicunque episcoporum sine consensu nostro Mecledone episcopum voluerit ordinare, usque ad papae notitiam vel synodalem audientiam, tam hi qui ordinaverint quam qui ordinatus fuerit, a nostra erunt communione disjuncti.


Leo Christi servus subscripsi.
[1Kb]



ANNO DOMINI DL.
JUNILIUS, EPISCOPUS AFRICANUS.
[Col. 0011]



[Col. 0011]
NOTITIA
(ex Gallandio)
.

[Col. 0011C] I. Junilius, incertae urbis in Africa episcopus apud recentiores vulgo censetur, cum tamen de illius [Col. 0012C] episcopali dignitate nulla quod quidem sciam exstet apud veteres mentio: quin, si Fabricium audias [(a) 1Kb] , [Col. 0013A] alii Uticensem, alii Adrumetinum fuisse praesulem autumant: ubi sane Fabricii diligentiam requiro, qui Labbeum prae oculis habens, quod ille scripsit de Primasio [(b) 1Kb] de quo mox verba faciam, ipse de Junilio accepit. Cur vero adhuc haeream num Junilius unquam fuerit antistes, in causa est ipsemet Junilius. Nam in sui operis praefatione Primasium alloquens, semel iterumque venerabilem Patrem compellat, simulque reverendissimos episcopos ejus commemorat: qua quidem loquendi ratione Junilium haud usum forte fuisse quis duxerit, si eadem ac ille dignitate fuisset ornatus. Praeterea noster auctor synodis Africanis nuspiam interfuisse perhibetur, licet ea tempestate plures coactae noscantur. Verum fac, inquies, quo tempore suum scripsit opusculum nuncupavitque [Col. 0013B] Primasio, non fuerit episcopus; quid vero prohibet quin ad hanc dignitatem postmodum fuerit evectus? Quid si Patrem appellavit Primasium ob venerandam canitiem, ipsemet aetate pariter ac sedis acquisitione junior? Quid porro si nonnullis conciliis Africanis Junilii nomen non invenitur subscriptum, aut aegritudine aut gravi alio impedimento detenti? His accedit codicum mss. auctoritas, in quibus par est credere Junilii nostri operi episcopi nomen fuisse praefixum. His haud equidem repugnarim, si vulgaris sententia certioribus documentis inniteretur. Utcunque tamen se res habeat, praesulatus honorem Junilio non invideo.

II. Bonis artibus in saeculo eruditus, et in Scripturis sanctis peritissimus, eloquio brevis et sensu acutus, Junilius dicitur Sixto Senensi [(c) 1Kb] . Eum inter introductores [Col. 0013C] Scripturae divinae recenset Cassiodorius [(d) 1Kb] . Scripsit enim auctor de partibus divinae legis libros duos, in quibus regulas ad sacras litteras ediscendas intelligendasque perutiles tradit, quas se accepisse testatur [(e) 1Kb] ex quodam Paulo, Persa genere, qui in Syrorum schola urbis Nisibenae fuerat edoctus. Meminit hujus scholae Senator [(f) 1Kb] , eamque ab Hebraeis sedulo excultam perhibet: ad quem ipsius Senatoris locum illustrandum Garetius cl. ejus operum editor, Junilii testimonium quod modo laudavimus excitat. In hoc autem Junilii opere nonnulla caute legenda monuit Brasichellus [(g) 1Kb] . Acerbius in hujus libelli auctorem invehitur Simonius [(h) 1Kb] ; at postmodum mitius illum excipiens, existimat ejus opusculum [Col. 0013D] fuisse corruptum. Neque enim, inquit, fas est opinari Africanum episcopum non solum nonnullos libros deuterocanonicos, verum etiam protocanonicos extra canonem sacrarum Scripturarum posuisse [(i) 1Kb] , atque [Col. 0014A] adeo ignorasse tum quid hac de re sanxerint Africana concilia, Hipponense nimirum anno 393 coactum, can. 38, et Carthaginiense III, anno 397 habitum, can. 47; tum vero imprimis quid ex Ecclesiae sententia docuerit sanctus Augustinus, qui praecedentium conciliorum statuta contracta exhibuit [(j) 1Kb] . Nec Junilio parcit Martianaeus in erudito Tractatu historico de Canone librorum sacrae Scripturae, Gallice Parisiis evulgato anno 1704 [(k) 1Kb] , digno plane qui accurate evolvatur.

III. Caeterum Anglum, Leonardum Twelsium nactus est praesul hic Africanus. Is enim Vindicias instruens divinae auctoritatis Apocalypseos adversus anonymum auctorem Dissertationis historicae et criticae de Apocalypsi, qui suas in partes traxerat Junilium: »Scire dissertator debebat, inquit, Junilium in libro suo non suas, sed Pauli cujusdam [Col. 0014B] Persae sententias exhibuisse, cujus regulas Christianae institutionis transtulerit, et dialogi forma . . . . . exhibuerit. Itaque Junilius concilio Carthaginiensi favere poterat, quamvis Paulus ille Persa de nonnullis canonicis libris dubitarit.« Haec ille. Cujus Vindicias Anglice Londini editas anno 1732 dignas existimavit Wolfius quae in suis Curis philologicis et criticis sisteret [(l) 1Kb] . Quod si Humfredus Hodius opus illud suum de Bibliorum textibus originalibus post popularis sui Twelsii Vindicias evulgasset, vel potius sive Simonii sive Martianaei censuras in Junilii libellum conscriptas perlegere non neglexisset, fortasse Afrum hunc antistitem inter Ecclesiae Latinae scriptores qui sacrorum voluminum catalogos texuerunt, recensitum nobis obtrudere desiisset [(m) 1Kb] :

[Col. 0014C] IV. Opusculum suum nuncupavit Junilius Primasio Adrumetino sive Justinianopolitano episcopo, qui anno 555 Vigilii papae Constituto pro tribus capitulis subscripsit. Miror equidem haesisse Labbeum de Primasii sede, quem, ait, alii Uticensem, alii Adrumetinum censent. Fabricius vero eumdem episcopum in Africa Justinopolitanum semel iterumque perperam appellat [(n) 1Kb] . Quid porro cum Africa Justinopolis? Uterque igitur emendandus ex ipsius praesulis subscriptione, quae in actis conciliorum sic effertur [(o) 1Kb] : Primasius Dei gratia episcopus civitatis Adrumetinae, quae etiam Justinianopolis dicitur, concilii Bysaceni, huic constituto quod beatus papa Vigilius in causa trium capitulorum protulit, consentiens subscripsi. Quod superest, Junilii opus prodiit primum Basileae anno 1546 curante [Col. 0014D] Joanne Gastio, pluries deinceps excusum; cujus varias editiones post Caveum [(p) 1Kb] recenset laudatus Fabricius [(q) 1Kb] . Nos vero eam reliquis praetulimus, [Col. 0015A] quae exstat in Bibliotheca Patrum Parisiensi ann. 1644 [(a) 1Kb] , caeteris emendatior, quam et alicubi notulis illustravimus: quibus addas velim, si placet, Fabricii [Col. 0016A] emendationem [(b) 1Kb] ad lib. II, cap. 29, ubi testificatio, pro rectificatio legendum censet [(c) 1Kb] .




[Col. 0015]
JUNILII DE PARTIBUS DIVINAE LEGIS LIBRI II. (C,S)
[Col. 0015]

[Col. 0015B] Sancto ac beatissimo episcopo Primasio Junilius salutem.

Scis ipse, venerabilis Pater Primasi, quia vitae meae et propositi conscius, sicut divinae legis me studium habere non denego, ita doctorem dicere non praesumo; illud propheticum metuens: Peccatori autem dixit Deus: Quare tu enarras justitias meas, et assumis testamentum meum per os tuum (Psal. XLIX, 16)? Sed dum te inter alios reverendissimos coepiscopos tuos usque ad Constantinopolim peregrinae provinciae coegisset utilitas, ex civitatis affectu in notitiam colloquiumque pervenimus. Tu autem more illo tuo nihil ante quaesisti, quam si quis esset inter Graecos, qui divinorum librorum studio intelligentiaque flagraret. Ad haec ego respondi, vidisse me [Col. 0015C] quemdam Paulum nomine, Persam genere, qui in Syrorum schola in Nisibi urbe est edoctus, ubi divina lex per magistros publicos, sicut apud nos in mundanis studiis grammatica et rhetorica, ordine ac regulariter traditur. Tunc diu quaesitus, si quid ex ejus dictis haberem, dixi quod legissem regulas quasdam quibus ille discipulorum animos, divinarum Scripturarum superficie instructos, prius quam expositionis profunda patefaceret, solebat imbuere; ut ipsarum interim causarum quae in divina lege versantur, intentionem ordinemque cognoscerent: ne sparsim et turbulente, sed regulariter singula discerent. Haec tu, Pater, nescio qua ratione omnibus Christianis [Col. 0016B] erudiri volentibus necessaria judicasti, excusantemque me diu usque ad defensionis impudentiam compulisti: unde in duos brevissimos libellos regularia haec instituta collegi, addens ipsius dictionis (quantum potui) utilem formam, ut velut discipulis interrogantibus et magistro respondente, breviter singula et perlucide dicerentur. Et ne aliqua confusio per antiquariorum (ut assolet) negligentiam proveniret, Magistro Graecam litteram, Discipulis vero praeposui, ut ex peregrinis characteribus, et quibus Latina scriptura non utitur, error omnis penitus auferatur [* 1Kb] . Sunt alia illius viri praeclara monimenta: Nam et beati Pauli ad Romanos Epistolam audivi subtilius (ut arbitror) exponentem: quam ego ex ejus ore, ne memoria laberetur, excepi; sed curarum [Col. 0016C] negotiorumque spinae, ne quid agro dominico fructificemus, impediunt. Sufficit haec una temeritas, quod divino gazophylacio ex paupertate confessa, duo haec audeo minuta jactare. Sunt qui talentis onerent unde egentibus prorogetur: qui virtutum gemmas, aurum vitae, argentum scientiae, divinis possint offerre sacrariis. Mihi nihil amplius duobus suppetit his minutis (Luc. XXI, 2), et ipsis ab alio commodatis. Verum enimvero multum mihi de evangelico examinatore polliceor: quia licet alii ex pretiosissimis pretiosa, ex plurimis valent plura largiri, ego tamen quia totum dedi, plus obtuli. Vale.




LIBER PRIMUS.
[Col. 0015]


CAPUT PRIMUM.
[Col. 0015D]

D. In quot primas partes legis divinae scientia dividitur? M. In duas: quarum una ad ipsam superficiem dictionis proprie pertinet; alia in rebus est quas ipsa Scriptura nos edocet.



CAPUT II. Quae pertinent ad superficiem Scripturarum.

D. Ad ipsam superficiem dictionis proprie pertinentia quot sunt? M. Quinque. D. Quae? M. Species dictionis, auctoritas, conscriptor, modus, ordo. D. Species dictionis quot sunt? M. Quatuor. Nam aut [Col. 0016D] historica est, aut prophetica, aut proverbialis, aut simpliciter docens.



CAPUT III. De historia.

D. Historia quid est? M. Praeteritarum rerum praesentiumve narratio. D. In quibus libris divina continetur historia? M. In septemdecim: Gen. 1, Exod. 1, Levit. 1, Num. 1, Deuter. 1, Jesu Nave 1, Judicum 1, Ruth 1, Regum secundum nos 4, secundum Hebraeos 2, Evangeliorum 4, secundum Matthaeum, secundum Marcum, secundum Lucam, secundum Joannem, Actuum apostolorum 1. D. Nulli [Col. 0017A] alii libri ad divinam historiam pertinent? M. Adjungunt plures: Paralipomenon 2, Job 1, Esdrae 2, Judith 1, Esther 1, Macab. 2. D. Quare hi libri non inter canonicas Scripturas currunt [a 1Kb] ? M. Quoniam apud Hebraeos quoque super hac differentia recipiebantur, sicut Hieronymus caeterique testantur. D. Nulla in his libris alia species invenitur? M. Incedunt caeterae, sed non principaliter: quia etsi personae a quibus dictae sunt primum, secundum caeteras species sunt locutae; tamen ab eo qui librum scripsit, ut historia sunt relata. Sicut benedictiones Jacob patriarchae, ab ipso quidem propheta dictae sunt: sed Moyses qui refert, ordine narrat historico. Et cum ipse Moyses dicit: In principio factum coelum et terram (Gen. I, 1); prophetico quidem dicit spiritu, [Col. 0017B] sed specie narrat historica. Similiter et proverbialiter nonnunquam sonat historia, ut est: Ambulantia ambulaverunt ligna, ungere super se regem (Jud. IX, 8). Aliquando simpliciter docet, id est: Audi, Israel, Dominus Deus tuus, Deus unus est (Deut. VI, 4). Omnia tamen, ut dixi, specie contexuntur historica. D. Quid historica speciebus caeteris praestat? M. Quod ipsi caeterae subjacent: ipsa, nulli. D. Quid illi commune cum caeteris? M. Habet commune cum simplici doctrina, quod utraque superficie planae videntur, cum sint intellectu plerumque difficiles: nam aliae contra.



CAPUT IV. De prophetia.

D. Quid est prophetia? M. Rerum latentium, praeteritarum, [Col. 0017C] aut praesentium, aut futurarum, ex divina inspiratione manifestatio. D. Da in praeteritis prophetiam. M. Verbo Domini coeli firmati sunt (Psal. XXXII, 6). Et: Quoniam ipse dixit, et facta sunt (Psal. CXLVIII, 5). Et: In principio fecit Deus coelum et terram (Gen. I 1). D. Da in praesentibus. M. Cognitionem futuri facti Giezi propheta in praesenti vidit (IV Reg. V, 26): et Ananiae ac Saphirae, Petrus apostolus (Act. V, 3). D. Da in futuris. M. Ecce virgo accipiet in utero (Isa. VII, 14), etc. D. Quare in definitione positum est latentium? M. Quia si quis jam cognita dicat, licet et futura sint, tamen propheta non est: sicut nos, cum resurrectionem praedicamus, prophetae non sumus. Si vero cujuscunque temporis latentia manifestat, tunc propheta est, sicut jam ostendimus. [Col. 0017D] D. Proba hoc. M. Apostoli testimonio, in Epistola ad Corinthios, qui ait: Si convenerit universa Ecclesia in unum, et linguis loquantur omnes, intrent autem idiotae, nonne dicent quia insanitis? Si autem omnes prophetent, intret autem infidelis aut idiota, convincitur ab omnibus, interrogatur ab omnibus, occulta etiam cordis ejus manifesta erunt: et tunc cadens in faciem, adorabit Deum, annuntians quod manifeste Deus in vobis est (I Cor. XIV, 23, 25). Ecce Apostolus prophetiae vim in occultorum manifestatione signavit. Sed et sequentia in eadem Epistola et caeteris, multa [Col. 0018A] sunt talia. D. Quare addidimus: Ex divina inspiratione? M. Quia illi qui aut daemonum instinctu, aut aliis modis latentia dicunt, licet prophetae dici possunt, tamen inter divinarum Scripturarum non numerantur auctores. D. In quibus libris prophetia suscipitur? M. In septemdecim: Psalmorum CL lib. 1, Osee lib. 1, Isaiae lib. 1, Joel lib. 1, Amos lib. 1, Abdiae lib. 1, Jonae lib. 1, Michaeae lib. 1, Nahum lib. 1, Sophoniae lib. 1, Habacuc lib. 1, Jeremiae lib. 1, Ezechiel lib. 1, Daniel lib. 1, Aggaei lib. 1, Zachariae lib. 1, Malachiae lib. 1. Caeterum de Joannis Apocalypsi apud Orientales admodum dubitatur [b 1Kb] . D. Nulla in his libris alia species invenitur? M. Accedunt caetera; sed non principaliter, nisi ad probationem prophetiae: sicut in Isaia cap. VII, XXXI, XXXVII, [Col. 0018B] Achaz et Ezechiae regum velut quaedam refertur historia; sed prophetiae intentio est, non gesta contexere, sed praedictorum exitum comprobare. Jeremias cum dicit: Terra, terra, audi verbum Domini (Jer. XXII, 29), terram, proverbialiter, habitantes in ea homines nuncupat. Et cum Isaias dicit: Non tale jejunium elegi, dicit Dominus: sed solve omnem nodum iniquitatis (Isa. LVIII, 6), etc., velut simpliciter docet, sed ut prophetico spiritu jussus haec praedicat. D. Quid prophetiae commune cum caeteris? M. Habet commune cum Proverbiis quod utraque superficie difficilia sunt, sed pleraque intellectu non ardua.



CAPUT V. De Proverbiis.

D. Quae est proverbialis species? M. Quaedam figurata [Col. 0018C] locutio, aliud sonans, aliud sentiens, et in praesenti commonens tempore. D. In quibus haec libris accipitur? M. In duobus: Salomonis Proverbiorum lib. 1, et Jesu filii Sirach lib. 1.

D. Nullus alius liber huic speciei subditur? M. Adjungunt quidam librum qui vocatur Sapientiae, et Cantica canticorum. D. Acciduntne his libris aliae species? M. Sola simplex doctrina accidit, sed non principaliter, nisi ad explanationem vel commendationem Proverbiorum: ut, Initium sapientiae timor Domini (Prov. I, 7; IX, 10).

D. Quid Proverbiis commune cum caeteris? M. Habet cum prophetia commune, quod superficie difficilis videtur, cum intellectu plerumque non sit. D. Quid habet proverbialis species proprium? M. [Col. 0018D] Quod ei neque historia, neque prophetia miscentur; et sola est quae ita intelligitur, ut quodammodo verborum superficies auferatur. D. Quare in hoc tantum licitum nobis est, non textum Scripturae ipsius considerare, sed sensum, cum in caeteris tribus ita allegorias mysticas admittamus, ut narrationis fidem praesentare necesse sit? M. Quia si voluerimus proverbialem speciem ubique allegoriam sic recipere, ut narrationis veritas infirmetur, locum damus inimicis, prout voluerint, divinos libros interpretandi. D. Quot modis in divina lege allegoria cognoscitur? [Col. 0019A] M. Quatuor: aut secundum translationem vel metaphoram, ut est: Iratus est Dominus, et descendit (Exod. IV, 14), et similia quae ad insinuandas causas ex humanis moribus transferuntur ad Deum; aut secundum imaginationem vel hypotyposin, ut est in Evangelio: Homo quidam descendebat ab Jerusalem in Jericho (Luc. X, 30); et rursus parabola vineae atque agricolarum (Matth. XX, XXI). Ordo enim eorum quae gerebantur a Christo, velut imagine personae et negotii alterius refertur impletus. Aut secundum comparationem vel similitudinem, sicut dicit: Simile est regnum coelorum grano sinapis (Luc. XIII, 19), etc. Non enim narratio, sicut in superiore exemplo contexitur, sed causarum solummodo comparantur effectus. Aut secundum proverbialem modum, ut est: [Col. 0019B] Bibe aquam de tuis vasis, et de cisterna tua, et de tuis puteis (Prov. V, 15), cum velit Scriptura innuere, carnalem concupiscentiam intra licentiam conjugii refrenandam.



CAPUT VI. De simplici doctrina.

D. Quae est simplex doctrina? M. Qua, de fide aut de moribus in praesenti tempore simpliciter docemur.

D. Quare hoc nomen accepit? M. Quia omnis quidem Scriptura aliquid docet, sed sub aliis speciebus quas supra diximus; sub quibus aliud etiam agitur. Haec autem neque historiam texit, neque [Col. 0019C] prophetiam, neque proverbialiter loquitur; sed tantummodo simpliciter docet. D. Qui libri ad simplicem doctrinam pertinent? M. Canonici sexdecim; id est, Eccles. lib. I. Et Epist. Pauli Apostoli ad Rom. 1, ad Corinth. 2, ad Gal. 1, ad Ephes. 1, ad Philip. 1, ad Coloss. 1, ad Thessal. 2, ad Timoth. 2, ad Titum 1, ad Philem. 1, ad Heb. 1; Beati Petri ad Gentes 1, et Beati Joannis prima. D. Nulli alii Libri ad simplicem doctrinam pertinent? M. Adjungunt quamplurimi quinque alias quae Apostolorum Canonicae nuncupantur: id est, Jacobi 1, Petri secundam, Judae unam, Joannis duas. D. Nulla in his Libris alia species invenitur? M. Accedunt caeterae, sed non principaliter, nisi ad probationem doctrinae. Nam cum dicit Apostolus: Et dum venissem Troadem, in Evangelio Christi ostium mihi apertum est [Col. 0019D] (II Cor. II, 12); et ubi Petro dicitur in faciem restitisse, velut historiam videtur texere. Rursus cum dicit: Ecce mysterium vobis dico: Omnes quidem resurgemus, sed non omnes immutabimur (I Cor. XV, 51), prophetae opus aggreditur. Cum ait: Cretenses semper mendaces, malae bestiae, ventres pigri (Tit. I, 12), proverbialibus utitur verbis: omnia tamen ad doctrinae probationem, ut diximus, inseruntur. D. Quid commune cum caeteris speciebus simplex doctrina habet? M. Habet cum historia commune, quod utraque, superficie faciles videntur, cum sint inspectione aut intellectu plerumque difficiles.



CAPUT VII De auctoritate Scripturarum.
[Col. 0020A]

D. Quomodo divinorum Librorum consideratur auctoritas? M. Quia quidam perfectae auctoritatis [a 1Kb] sunt, quidam mediae, quidam nullius. D. Qui sunt perfectae auctoritatis? M. Quos Canonicos in singulis speciebus absolute enumeravimus. D. Qui mediae? M. Quos adjungi a pluribus diximus. D. Qui nullius auctoritatis sunt? M. Reliqui omnes. D. In omnibus speciebus hae differentiae inveniuntur? M. In historia et simplici doctrina: omnes namque in prophetia mediae auctoritatis libri, non praeter Apocalypsin reperiuntur: neque in proverbiali specie omnino cessata



CAPUT VIII. De scriptoribus divinorum Librorum.
[Col. 0020B]

D. Scriptores divinorum Librorum qua ratione cognoscimus? M. Tribus modis. Aut ex titulis et prooemiis, ut Propheticos Libros, et Apostolorum Epistolas; aut ex titulis tantum, ut Evangelistas: aut ex traditione veterum, ut Moyses creditur scripsisse quinque primos libros historiae; cum non dicat hoc titulus, nec ipse referat, Dixit Dominus ad me: sed quasi de alio, Dixit Dominus ad Moysen. Similiter et Jesu Nave liber, ab eo quo nuncupatur, traditur scriptus. Et primum librum Regum Samuel scripsisse perhibetur. Sciendum praeterea quod quorumdam Librorum penitus ignorantur auctores, ut est Judicum, et Ruth, et Regum III et ultimus, et caetera similia: quod ideo credendum est divinitus [Col. 0020C] dispensatum, ut alii quoque divini Libri non auctorum merito, sed sancti Spiritus gratia tantum culmen auctoritatis obtinuisse noscantur.



CAPUT IX. De modis Scripturarum.

D. Modi divinae Scripturae quot? M. Duo: nam aut metris Hebraicis in sua lingua conscribuntur, aut oratione simplici. D. Quae sunt metris conscripta? M. Ut Psalmi, et Job historia, et Ecclesiastes, et in Prophetis quaedam. D. Quae simplici oratione conscripta sunt? M. Reliqua omnia. D. Quare apud nos iisdem metris conscripta non sunt? M. Quia nulla dictio metrum in alia lingua conservat, si vim verborum ordinemque non mutet.



CAPUT X. De ordine Scripturarum.
[Col. 0020D]

D. Quis est ordo divinorum voluminum? M. Quia quaedam Veteris Testamenti, quaedam Novi. D. Quae ad Novum Testamentum pertinent? M. Evangelia (ut supra dictum est) quatuor, Apostolicae Epistolae, et Actus. D. Quae ad Vetus Testamentum pertinent? M. Reliqua omnia. D. Quae Testamenti Veteris Novique sunt propria? M. Veteris intentio est, Novum figuris denuntiationibusque monstrare: Novi autem, ad aeternae beatitudinis gloriam humanas mentes accendere.



CAPUT XI.[Col. 0021A] De his quae Scriptura sacra nos edocet.

D. Quoniam satis dictum est de his quae ad ipsam Scripturae superficiem proprie pertinent, nunc requiro quae sunt quae ipsa Scriptura nos docet. M. Tria quaedam: nam aut de Deo loquitur, aut de praesenti saeculo aut de futuro.



CAPUT XII. Quot significationibus Scriptura de Deo loquitur.

D. Quot significationibus Scriptura de Deo loquitur? M. Quatuor. Aut enim essentiam ejus significat, quam Latine et substantiam nuncupamus, ut est: Ego sum qui sum (Exod. III, 14). Aut personas, vel secundum Graecos, subsistentias, ut est: Ite, docete omnes gentes, baptizantes eos in nomine Patris, et Filii, [Col. 0021B] et Spiritus sancti (Matth. XXVIII, 19). Aut operationem, ut scriptum est: Secundum operationem potentiae virtutis ejus, quam operatus est in Christo, suscitans eum a mortuis, et sedere faciens ad dexteram suam (Ephes. I, 19, 20). Aut collationem ejus ad creaturas, ut est: Regi autem saeculorum incorrupto [a 15Kb] , invisibili, soli Deo honor et gloria in saecula saeculorum (I Tim. I, 17).



CAPUT XIII. De significationibus divinae essentiae.

D. Quot modis divina significatur essentia? M. Duobus; principaliter et consequenter. D. Principaliter quibus verbis? M. Octo. Dicitur enim, aut Deus, aut Dominus, aut simul, Dominus Deus; aut [Col. 0021C] Adonai, aut Sabaoth, aut Heli, aut Heloi; aut, Est. D. Nihil aliud quam Deum haec verba significant? M. Duo tantum nonnunquam et de aliis abusive dicuntur; Deus et Dominus, teste Paulo: Quoniam dii multi et domini multi (I Cor. VIII, 5). Et: Dii estis et filii Excelsi omnes (Isa. IX, 6). Reliqua vero sex nunquam nisi de Deo dicuntur. D. Quid de Deo haec verba significant? M. Non quid est, sed quia est: quid enim sit Deus, comprehendi non potest. D. Quibus modis Deus consequenter significatur? M. Cum personas, aut operationem, aut collationem ejus ad creaturas Scriptura exponit. Nam et cum nominat Patrem, licet primus auditus generantem significet, consequenter tamen intelligimus Deum: similiter et quando nominat Filium vel Spiritum [Col. 0021D] sanctum. Et cum dicit, omnipotens, licet operationem ejus primus sermo denuntiet, consequenter tamen intelligimus Deum. Et cum dicit invisibilem, licet eum qui videri a mortalibus nequeat, principaliter sonet, et ex collatione nostra id quod non sumus ei qui nos fecit assignet, consequenter tamen intelligimus Deum.



CAPUT XIV. De significationibus Trinitatis.

D. Quot modis Personas sive [b 1Kb] substantias divinitatis [Col. 0022A] Scriptura significat? M. Similiter duobus: Principaliter et consequenter. Principaliter, ut cum dicitur, Pater, Filius, Spiritus sanctus. Consequenter, per ea quibus significatur essentia, aut operatio, aut ad creaturas collatio. Nam et cum dico, Deus, quod ad essentiam; et cum dico omnipotens, quod ad operationem pertinet, dico. Et cum dico, immutabilis, quod ex collatione ad creaturas dicitur, licet aliud primus auditus sentiat, tamen Patrem et Filium et Spiritum sanctum vel simul, vel singulos, consequenter Deum intelligo.



CAPUT XV. Quot modis Pater significatur.

D. Quot modis Pater significatur? M. Patris nomine unam personam intelligis, sed non uno modo: [Col. 0022B] ad Filium enim proprie dicitur, ad creaturam communiter: ibi naturae veritate, hic gratiae bonitate. D. Hoc uno modo Pater significatur? M. Principaliter hoc. Nam consequenter et ex his quae essentiam deitatis, aut operationem, aut collationem ad creaturas quolibet modo significant. Insuper et ex Filii vocabulo consequenter intelligitur Pater; et sancti Spiritus nomine, ipse scilicet Pater cujus est Spiritus, subintelligitur. D. In ipsa Trinitate, nulli alii personae vocabulum Patris adscribitur? M. Legitur de Filio dictum: Pater futuri saeculi (Psalm. LXXXI 6); sed hoc secundum carnem dictum est, et non proprie et significative: ut ostenderetur ipse causa et genitor beatitudinis nostrae; in quo per carnis resurrectionem humana natura futuram vitam et [Col. 0022C] sperare incipit et sumere.



CAPUT XVI. Quot modis Filius significetur.

D. Quot modis loquitur Scriptura de Filio? M. Quinque. Nam velut sola nonnunquam deitas ejus significatur, et consequenter intelligitur carnis assumptio, ut est: Unigenitus Filius qui est in sinu Patris (Joan. I, 18). Nonnunquam vero solus homo ab eo susceptus, et deitas consequenter, ut est: Novissime locutus est nobis in Filio (Hebr. I, 1, 2). Nonnunquam simul utrumque, ut est: Hoc sentite in vobis quod et in Christo Jesu; qui cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens [Col. 0022D] (Philip. II, 5, 7). Nonnunquam et ad corpus videntur dicta, quae ad deitatem sunt principaliter referenda, ut est: Filius hominis [c 1Kb] quidem in coelo (Joan. III, 13). Rursus divinitati nonnunquam videntur adscripta quae specialiter referuntur ad carnem, ut est: Si enim cognovissent, nunquam Dominum gloriae crucifixissent (I Cor. II, 8). D. Quare his quinque modis loquitur Scriptura de Filio? M. Distincte quidem ideo secundum naturas loquitur, ut inconfusas eorum proprietates ostendat; communiter, ideo ut asserat unitatem. Alternat vero humana divinis et [Col. 0023A] divina humanis, ut utrumque unius Personae indivisumque monstretur. D. Quot modis solet Filii significari Persona? M. Duobus: et ipse principaliter quidem significatur, cum Christus dicitur absolute. Nam cum alii Christi vocantur, alterius quidem dicuntur, ut est, Christus Domini (I Reg., XXIV, 7, 11), aut Christus meus (Psalm. CIV, 15). Solus autem Deus naturaliter Dei Filius Christus absolute dicitur; unde et hoc solius ejus esse proprium declaratur. Consequenter vero intelligitur Persona Filii; et ex illis tribus quibus et Pater, et ex ipso Patris vocabulo, et ex Spiritu sancto; quia et Spiritus dicitur Patris et Filii.



CAPUT XVII. Quot modis significatur Persona Spiritus sancti.

[Col. 0023B] D. Quot modis significatur Persona Spiritus sancti? M. Principaliter uno, ut legitur: Ite, baptizate omnes gentes in nomine, Patris, et Filii, et Spiritus sancti (Matth. XXVIII, 19). Et iterum: Templum enim estis Spiritus sancti (I Cor. VI, 19). Consequenter vero et gratia quam ipse largitur, quae ipsa similiter sanctus Spiritus dicitur, ut est: Spiritus sanctus superveniet in te (Luc. I, 35). Et: Accipite Spiritum sanctum (Joan. XX, 22). Similiter et ex his quibus divina significatur essentia, vel operatio, vel ad creaturas collatio, sicut et de Filio diximus: sed et Patris Filiique Persona Spiritum sanctum significat consequenter; quia quidquid horum dicamus, etiam Personam sancti Spiritus aut cooperatricem aut consubstantialem intelligimus consequenter.



CAPUT XVIII.[Col. 0023C] Quid habent commune vel proprium Personae Trinitatis.

D. Quid habent proprium Personae singulae Trinitatis? M. Quod Pater nunquam dicitur Filius, nec conjunctis sermonibus, Spiritus sanctus; licet divise et Spiritus dici possit et sanctus. Nec Filius Pater proprie dici potest, aut conjunctive Spiritus sanctus. Nec rursus sancto Spiritui Patris aut Filii nomen ascribitur. D. Quae sunt his Personis communia? M. Omnia quae ad significationem aut essentiae, aut operationis, aut ad creaturas collationis pertinere noscuntur: unde et constat Trinitatem unius esse substantiae. D. Patris et Filii et Spiritus sancti vocabulis, quid in his Personis significatur? M. Tantum [Col. 0023D] quod sunt. Nam quid sunt (ut supra de Deo diximus) sermo non potest explicare.



CAPUT XIX. Per quot species divinitatis operatio designetur.

D. Per quot species divinitatis efficientia sive operatio designatur, quam Graeci nuncupant? M. Quatuor: aut creatione, aut providentia circa creaturas, aut futurorum circa eas praeparatione, aut praeparatorum exitu vel eventu. D. Da ad operationem pertinentia. M. Ut cum dicitur Bonus; ex eo maxime quod quae non erant, esse fecit ac facit: et Sapiens, eo quod tam mirabiliter cuncta cernimus [Col. 0024A] ab eo ordinata: et Fortis, eo quod potuit, quae tam bene et sapienter voluit, adimplere. D. In Deo, haec essentia sunt, an voluntates? M. Deus simplex est, nec est in eo aliud essentia quam voluntas: unde et omnia nomina operationis ejus, licet inter se definitionibus differant, apud ipsum tamen nulla differentia vel diversitas invenitur. Itaque et essentia vel natura facit, quia ei nihil accidens est; et tamen etiam voluntate, quia nihil necessitate efficit, aut coactus. Non enim, sicut ignis naturali necessitate urit, aut apes naturali necessitate fabricant ceras, vel telas araneae, ita etiam Deus operatur; sed Deus ideo natura vel essentia facere dicitur, ne voluntas in eo quasi aliud aliquid demonstretur: et ideo voluntate, quia nihil operari compellitur; sed essentialiter vult, [Col. 0024B] et voluntate subsistit. D. Da specialiter ad creationem pertinentia. M. Ut cum dicitur Factor, Artifex, Creator, et similia: quamvis dicatur et facere, pro disponere, ut est: Fecit salutem in medio terrae (Ps. LXXIII, 12): sed tunc secundum speciem providentiae dicitur. D. Da quae ad providentiam specialiter pertinent. M. Ut cum dicitur Adjutor, Praescius, Omnipotens, et similia. D. Da ad praeparationem pertinentia futurorum. M. Ut cum dicitur Via, et Spes, Refugium, et similia. D. Da ad eventum praeparatorum pertinentia. M. Ut cum dicitur Exsultatio, Gaudium, et caetera similia. Omnia autem ad operationem pertinentia, [a 1Kb] non in omnibus tantum, sed etiam in verbis, vel revelationibus similibus cognoscuntur. D. His tantum modis divina operatio declaratur? [Col. 0024C] M. Est alius figuratus modus, cum ex humanis operatio divina significatur. D. Quot modis fit? M. Duobus. Cum aut quae ad animum nostrum pertinent figuraliter dicuntur in Deo, ut est furor, et ira, et poenitentia: aut ea quae ad corpus tractantur, id est pedes, manus, digiti. Aliquando enim et humanae operationes transferuntur ad Deum, ut cum dicitur: Apprehende arma et scutum (Psal. XXXIV, 2). Omnia tamen haec praedictis quatuor speciebus operationis, pro sententiarum qualitate jungenda sunt.



CAPUT XX. Quibus modis ex collatione ad creaturas Deus significatur.

D. Quot modis ex collatione ad creaturas Deus significatur? M. Duobus: affirmatione et negatione. [Col. 0024D] Confessione quidem, cum ea dicuntur de Deo, quae juxta eumdem modum nulli creaturae conveniunt; ut est, Simplex, et Vetustus dierum, Ante omnia, et Spiritus: id est incircumscriptus, et Primus Novissimus, et similia. Haec enim omnia ideo de Deo dicuntur, quia nulli creaturae (ejus collatione) conveniunt. Per negationem autem collatio fit, cum, praepositione privativa, ea in Deo negantur quae in creatura sunt: ut est Ingenitus, Incorporeus, Increatus, Incorruptibilis, Immortalis, Impassibilis, et similia. D. Quid ergo? haec verba nunquam de creatura dicuntur? M. Dicuntur quidem, sed non secundum eamdem rationem. Nam cum homo dicitur simplex, [Col. 0025A] non quia compositus non est (solius enim Dei est esse essentiam simplicem), sed simplex homo dicitur, quia non habet doli duplicitatem. Sic et cum dicitur aliquid invisibile, non quia a nullo, in quantum est, videri non potest (hoc enim solius Dei est), [Col. 0026A] sed quia aliquos latet. Similiter et caetera dicuntur. D. Quae sunt collativa, quae de Deo sic dicuntur ut de creatura dici non possint? M. Quae in eo summa sunt et singularia, ut Ingenitus, Sempiternus, Sine initio, et similia.



LIBER II.
[Col. 0025]


CAPUT PRIMUM.[Col. 0025A] Quid de praesenti saeculo Scriptura significet.

D. Quoniam satis dictum quot modis de Deo Scriptura loquatur, nunc requiro quae, de praesenti saeculo loquens, Scriptura significat. M. Quaedam quinque: aut generationem ejus, id est creationem, aut gubernationem, aut accidentia naturis, aut evenientia voluntatibus, aut subsequentia voluntatis eventus.



CAPUT II. Quot modos et differentias in operatione creaturarum Scriptura posuerit.

D. Quot modis generationem saeculi Scriptura significavit? M. Tribus. Aut enim sola Dei voluntate factum [Col. 0025B] aliquid scribitur, ut est: In principio fecit Deus coelum et terram (Gen. I, 1). Aut voluntate simul et voce, sive praeceptiva, ut est: Fiat lux (Ibid., 3), et: Fiat firmamentum (Ibid., 6); sive deliberativa, ut est: Faciamus hominem ad imaginem et similitudinem nostram (Ibid., 26). Aut voluntate, voce ac definitione, ut est: Crescite, et multiplicamini, et replete terram (Ibid., 28). Et iterum: Germinet terra herbam pabuli ferentem semen secundum genus suum, et lignum fructiferum faciens fructum, cujus semen sit in eo ad similitudinem ejus in terra (Ibid., 11), et caetera quae post septimum diem, usque in finem saeculi per partes operatur: ex illa enim definitione proveniunt. D. Est in his tribus aliqua differentia? M. Est, quia ea quae sola voluntate vel etiam voce sunt facta, noviter facta sunt; quae vero definitione, illis jam [Col. 0025C] similia quae facta noviter diximus. Et rursus illa quidem in sex primis diebus, haec vero donec saeculum stabit. D. Da ordinem per sex dies factarum rerum. M. In ipso quidem principio conditionis facta sunt coelum, terra, angeli, aer et aqua. D. Comproba angelos, et aquas, et aerem factum. M. Facta quidem ex his Scripturae locis ostenditur, ut est: Qui facit angelos suos spiritus (Psal. CIII, 4). Et: Laudate eum, omnes angeli ejus (Psal. CXLVIII, 2). Et: Aquae quae super coelos sunt laudent nomen Domini: quoniam ipse dixit, et facta sunt (Ibid., 4, 5). Et aer in Scripturis coeli nomine ostenditur, ut est: Volucres coeli (Psal. VII, 9), cum certum sit aves in aere volare. Coelum autem ostendimus factum. Quod vero praecesserint ista caeteras creaturas, in angelis, Scriptura [Col. 0025D] demonstrat, dum in laudibus et benedictionibus creaturis caeteris praeponuntur: et ratio id postulat; oportuit enim ut terrenas coelestis creatura praecederet. De aquis vero ipsa Scriptura dicit quod Spiritus Dei [Col. 0026A] ferebatur super aquas (Gen. I, 2). D. Sequere ordinem generationis. M. In principio, die prima, lux facta est: secunda vero die, firmamentum: tertia, mare et terrae nascentia: quarta, luminaria coeli: quinta, natantia et volatilia: sexta, reliqua animalia et homo. D. Quae est in ipsarum creaturarum operatione distinctio? M. Quod quaedam ex nihilo facta sunt, ut coelum, terra, et caetera quae usque ad completum diem primum diximus facta; quaedam vero ex jam factis primo die. D. Da horum probationes. M. Quia quoties Scriptura ex aliquo factas res cupit ostendere, aut palam significat, ut est: Producat terra (Ibid., 11), et: Producant aquae (Ibid., 20), et similia. Aut certe ex subtili significatione verborum, ut [Col. 0026B] cum dicit: Fiat firmamentum (Ibid., 6), utique significat fuisse aliquid fluidum ac liquidum, id est aquas: quae ut solidatae ostenderentur, firmamentum vocatum est, quod fiebat. Et rursus luminaria derivativa appellavit, quae quarto die facta sunt: ut ex lumine, primo die operato, facta monstraret. In his autem quae primo die facta sunt, neque aperte, neque subtili verbo factum aliquid declaratur ex altero. D. Nihil ergo post primum diem ostenditur, ex non existentibus factum? M. Sola hominis anima: in quo et hoc ad ostendendum quia cum alia aut ex nihilo, aut ex jam factis facta sint, solus homo ex utroque componitur. D. Quas alias differentias creaturis ascribimus? M. Quod ea quae primis sex diebus facta sunt, non naturaliter, neque ex similitudine provenerunt; reliqua vero quae fiunt naturaliter, ex divina definitione [Col. 0026C] nascuntur, exceptis scilicet miraculis. D. Da tertiam differentiam. M. Quod creaturarum aliquae, id est rationales, [a 1Kb] propter se ipsas factae sunt, ut angeli et homines. Reliquae vero non propter se, sed propter praedictos angelos aut homines factae noscuntur. Homo vero principaliter, secundum animam, propter se [b 1Kb] intelligendus est factus. Nam secundum corpus consequenter. D. Quid autem? praeter homines et angelos, aliae creaturae se ipsis invicem non egebant? M. Egebant quidem, non ad utilitatem tamen, sed ad ornatum: utiles enim sunt, non sibi, sed angelis vel hominibus pro quibus etiam factae noscuntur. Ornatum vero etiam invicem praestant: quippe et coelum inornatum sine coelestibus luminaribus fuit, et luminaria ipsa, ne superflua facta essent, [Col. 0026D] videntium oculis indigebant; et mare inornatum, donec aut locum suum reciperet, aut animalibus impleretur; et terra incomposita, praeter habitantium vel nascentium usum; et irrationabilia animalia, sine [Col. 0027A] hominis regimine inepta; et herbae, absente animalium usu, superfluae. Ita omnia egent invicem vel his quae per dies sex facta sunt, vel his quae quotidie fiunt. Sed, ut jam diximus, aliud esse incompositum, aliud utile incompositum, aliquid per se utile alteri declaratur. D. In ornamento ipso aliqua est differentia? M. Est. Nam aliqua in sex diebus ornata sunt: ut coelum luminaribus, et terra herbis, et piscibus mare. Quaedam donec mundus vivit ornantur, ut mare navigiis, et terra aedificiis et caeteris quae humano construuntur ingenio, et homo ipse scientia. Quaedam vero decorem suum in futuro recipient, ut corpus incorruptionem, et mortalia immortalitatem, et coeleste regnum habitationem sanctorum.

Notandum autem in ornamentis, quod eorum quae [Col. 0027B] vel ingenio vel artibus fiunt, in hominibus causa est; reliquorum vero in Deo. D. Da quartam differentiam. M. Quod quaedam simul et velut subito creata emerserunt, ut ea quae primis diebus diximus facta, id est herbas, luminaria, natantia et volatilia, necnon terrena animalia et quadrupedia. Quaedam vero non simul, sed velut cum quadam mora, ut mare, terra, homo: et ipse enim paul tim factus scribitur, sicut et caetera. D. Da quintam creaturarum differentiam. M. Quod quaedam earum ratione caeteris praesunt, ut rationalia; quaedam vero usui habentur, ut coelestia luminaria; quaedam naturae necessitate obsequuntur, ut aves et quadrupedes, et similia. D. Da sextam differentiam. M. Quod ea quae caeteris praesunt, id est rationalia, voluntate ac ratione moventur; quae vero [Col. 0027C] usu ac necessitate obsequuntur, natura moventur. D. Ea quae ex aliquo facta sunt, quot materias habuerunt? M. Sex: terram, aquas, aerem, ignem, lumen, costam. D. Da in singulis origines suas. M. Ex terra, virentia, plantaria et animalia; ex aquis, firmamentum, mare, natantia ac volatilia; simul autem ex terra, aquis igne et aere, omnia quae per successiones renovantur; ex lumine, luminaria; ex costa, Eva. D. Ignis quomodo probatur factus, aut unde, vel quando? M. Factum quidem et ex generali Scriptura possumus approbare, cum dicitur de Deo: Qui fecit coelum et terram, mare et omnia quae in eis sunt (Psal. CXLV, 6): quia utique etiam ignis in eis est. Ex speciali professione: Laudate Dominum de terra, dracones, abyssi, ignis, grando, nix, glacies, spiritus [Col. 0027D] procellarum (Psal. CXLVIII, 7, 8), de quibus ante dixerat: Quoniam ipse dixit, et facta sunt (Ibid., 5). Et rursus: Benedicite, omnia opera Domini, Domino (Dan. III, 57); et subjunxit: Benedicite, ignis et aestus, Domino (Ibid., 66). Utrum vero ex nihilo, sicut et alia, factus sit, an ex aliquo, dubitatur. Plures enim volunt coelestium luminarium esse particulam; quippe enim nunc frequenter videmus homines certo modo ignem ex solis radiis mutuari: quod si ita est, primo die factus est. Sed sapientius hoc Scriptura lumen quam ignem vocavit, ut ex meliore usu nomen acciperet. D. Da septimam creaturarum differentiam. M. Quod omnia quae ex aliquo facta sunt, vel ex quibus [Col. 0028A] aliqua facta sunt, corporea sunt: incorporea autem neque ipsa ex aliquo, neque ex ipsis facta sunt aliqua. Haec vero incorporea accipienda sunt, non sicut Deus incorporeus dicitur; ejus enim comparatione nihil incorporeum est, sicut nec immortale, nec invisibile. Alius enim modus est quo haec verba soli divinitati conveniunt, alius quo de creaturis loquitur, sicut animabus vel angelis. D. Quomodo sex diebus Deus dicitur operatus esse, et septimo die requievisse, si nec faciens aliquid laborat, ut necessaria ei requies credatur, nec aliquando cessat, Domino in Evangelio dicente: Pater meus usque modo operatur, et ego operor (Joan. V, 17)? M. Septimo die requievisse dicitur Deus, non a creando, quippe cum quotidie ex ejus dispensatione ac providentia omnis [Col. 0028B] creatura renovetur et constet; sed hoc significatum est, quod post illos sex dies nullam mundo incognitam substantialem speciem, aut naturam novam inexpertamque creavit. D. Quomodo Deus mundum fecerit, possumus quaerere? M. Hoc temerarie magis quam caute requiritur. Nullius enim divinae creaturae modum homini licet agnoscere: nam si sciret quis quomodo ex nihilo aliqua facta sunt, Creatori utique scientia ac potentia par esset.



CAPUT III. De his quae ad gubernationem mundi pertinent.

D. Quoniam de creatione mundi tractatum est competenter, restat ut quaeramus, gubernatio ejus quot modis significatur? M. Duobus; aut enim generalis [Col. 0028C] est, aut specialis. D. Quae est generalis? M. Per quam ea quae facta sunt, secundum modum quo facta sunt permanent; quod significatur, cum dictum est: Vidit Deus quia bonum (Gen. I, 4 et seq.); et: Quia bona valde, et benedixit ea (Ibid., 31). Quod et beatus David ostendit dicens: Ipse dixit, et facta sunt; ipse mandavit, et creata sunt. Statuit ea in aeternum et in saeculum saeculi: praeceptum posuit, et non praeteribit (Psal. CXLVIII, 5, 6). D. Quae est gubernatio specialis? M. Per quam singula, et maxime rationabilia gubernantur a Deo, sicut praeceptum in paradiso, de ligno (Gen. II, 9). Sicut enim omnes creaturas divina continet virtus, ut maneant; ita etiam rationales diversis occasionibus erudit, ut proficiant.



CAPUT IV. [Col. 0028D] Quot modis fiat generalis gubernatio.

D. Generalis gubernatio in quot species dividitur? M. In duas: aut enim successione constat, aut statu. Successione, ut homines vel jumenta caeteraque quae morte vel corruptione pereuntia, renascentium similitudine renovantur. Statu autem, ut ea quae his passionibus non subjacentia, mundanis motibus obsequuntur, ut coelum, sol, et stellae, et caetera. D. Quae in eis alia differentia est? M. Quod ea quae renovatione solvuntur indigent etiam quibusdam remediis, alimentis et pluviis; nonnunquam et ministeriis angelorum, caeterisque similibus. Ea vero quae non per successionem subsistunt, sine aliqua tali mediatione [a 1Kb] [Col. 0029A] divinitus gubernantur. Utrum vero et in ipsis per angelorum ministerium aliquid agatur, secreta et difficilis quaestio est.



CAPUT V. Quibus modis fiat gubernatio specialis.

D. Specialis gubernatio quot modis fit? M. Tribus: aut enim a Deo fit, pro angelis et hominibus; aut ab angelis, propter se ipsos et homines; aut ab hominibus, propter se. D. A Deo pro angelis et hominibus quomodo fit? M. Per legislationem.



CAPUT VI. De legislatione et differentiis ejus.

D. Legislatio in quot partes dividitur? M. In duas: in naturalem discretionem, et in legem extrinsecus [Col. 0029B] positam. D. Proba naturalem discretionem, legem dici. M. Dicit Apostolus: Quia gentes quae legem non habent, naturaliter quae legis sunt faciunt; hi legem non habentes, ipsi sibi sunt lex (Rom. II, 14): secundum hanc et Cain reus erat fratris sui occisi. D. Extrinsecus constituta lex in quot partes dividitur? M. In duas: in opera, id est actuum retributionem, et verba.



CAPUT VII. De lege per opera.

D. In opere per quot modos? M. Per quatuor: aut per generalem praesentem retributionem, ut est fructuum rerumque proventus; aut per specialem praesentem retributionem, ut est Abraham in peregrinatione [Col. 0029C] ditatus, vel Noe salvatus in diluvio; aut per generalem visibilem poenam, ut est fames generalis, seu siccitas; aut per specialem, ut Cain vel Saul poena. Haec enim omnia, ad modum legis, angelos atque homines erudiunt; quippe et angelos diaboli ruina perterruit atque firmavit: licet credendum sit alio modo angelos, alio homines erudiri. D. Quae est totius legislationis intentio, et in quo consistit? M. in discretione boni ac mali: quae vel in doctrina, id est fide, vel in actibus agnoscuntur.

D. Quare poenas et retributiones praesentes diximus? M. Quia ipsa sunt quae ad vicem legis erudiunt. Nam futura et aeterna nec patientibus, nec videntibus proderunt, ubi jam poenitentiae non erit tempus. D. Haec gubernatio, per quos ministros in Scripturis legitur [Col. 0029D] facta? M. Nonnunquam Deus per se ipsum, ut Adae praecepit ne tangeret lignum; nonnunquam per angelos, testante Apostolo: Quia si per angelos locutus sermo factus est firmus (Hebr. II, 2). Et rursum primogenita Aegypti angeli manu dicuntur exstincta (Exod. XII, 29). Aut per homines, sicut per prophetas. Aut per bestias, sicut per serpentes in eremo (Num. XXI, 6), atque similia. Et per haec enim, velut quamdam substantialem ac materialem legem, a malis prohibent propter quae ingeruntur; et ad bona propter quorum retributionem oratur, impellunt.



CAPUT VIII. De lege per verba.
[Col. 0030A]

D. Lex in verbis constituta in quot partes dividitur? M. In duas: aut enim immutabile aliquid praecipitur, aut temporale. D. Quot sunt immutabilium genera? M. Duo: dilectio Dei, et dilectio proximi. D. Temporalia praecepta in quot partes dividuntur? M. In duas: aut enim diu servata sunt, ut circumcisio; aut parvo tempore, ut mannae perceptio. D. Quae alia est legum differentia? M. Quae aut aliquid praecipiunt, ut: Honora patrem tuum (Exod. XX, 12); aut aliquid vetant, ut: Non occides, Non moechaberis (Ibid., 13, 14).

D. Da tertiam differentiam. M. Quod alia sunt per se utilia, alia propter illa necessaria. D. Quae sunt [Col. 0030B] per se utilia? M. Dei proximique dilectio. D. Quae sunt propter alia necessaria? M. Ut: Non occides; homicidio enim dilectio fratris expellitur: et observatio sabbati; in ejus enim observatione commemoratio est quietis Dei ab operatione creaturarum, in qua celebritate Dei ut conditoris dilectio significabatur. D. Da quartam differentiam. M. Quod quaedam praecepta velut corporalia erant, ut de animalibus mundis et immundis, ac lepra, et similibus. Quaedam spiritalia, ut: Ne oderis fratrem tuum in corde tuo (Levit. XIX, 17). D. Da quintam differentiam. M. Quod quaedam sunt Veteris Testamenti specialiter praecepta, ut de jubileo: quaedam specialiter Novi, ut: Sic orabitis: Pater noster, qui es in coelis (Matth. VI, 9): quaedam utriusque communia, ut: Diliges Dominum [Col. 0030C] Deum tuum (Matth. XXII, 37; Marc. XII, 30; Luc. X, 27). D. Da sextam differentiam. M. Quod aliqua praecepta sicut sonant intelliguntur, ut est: Non moechaberis (Exod. XX, 14): aliqua autem sonant sicut res est: Cum feceris eleemosynam, nesciat sinistra quid faciat dextera tua (Matth. VI, 3).

D. Da septimam differentiam. M. Quod aliquorum transgressio praeceptorum poena punitur, ut est: Oculum pro oculo, dentem pro dente (Levit. XLV, 20): aliquorum poena non habetur, ut: Panem sacerdotalem comedi ab eo qui sacerdos non erat (I Reg. XXI, 6; Matth. XII, 4): aliorum vero etiam laudabilis transgressio est, ut est: Si reddidi retribuentibus mihi mala (Psal. VII, 5). Lex enim tunc jubebat malis mala restitui [a 1Kb] . Invenitur ergo contemptus legis esse [Col. 0030D] laudabilis. D. Da octavam differentiam. M. Quod aliqua praecepta ad fidem pertinent, aliqua ad mores: quorum subdivisio admodum prolixa cognoscitur.



CAPUT IX. De angelica gubernatione.

D. Angelorum propter se ipsos et homines gubernatio quomodo fit? M. Palam quidem in Scriptura non legitur: tamen cum in ea dicantur esse angelorum gradus et ordines, atque discursus propter humanam vitam, ut pro Tobia et Daniele et aliis, sine [Col. 0031A] dubio significantur quod injuncta sibi in mundo negotia gubernant: quibus et sibi consulunt dum obediunt Creatori, et hominibus, dum eorum dispensationi prospiciunt.



CAPUT X. De humana gubernatione per homines.

D. Hominum propter se ipsos gubernatio quot modis fit? M. Tribus: aut enim pro republica quis hominum satagit, ut rex; aut pro domo, ut paterfamilias; aut pro se ipso, ut quilibet monachus vel egenus. D. Nullis aliis creaturis convenit gubernatio? M. Omnibus quidem convenit; cunctis enim secundum suam naturam, velut prudentiam quamdam Creator inclusit, sicut legitur: Volui colligere filios tuos, sicut gallina pullos suos (Matth. XXIII, 37), et [Col. 0031B] similia. Sed neque intentio Scripturae est de irrationabilibus subtiliter edocere, neque in ea proficientium est desiderium in his quaerendis tempus atterere.



CAPUT XI. De accidentibus naturae.

D. Quoniam de gubernatione mundi satis dictum est, quae sunt naturis accidentia? M. Divinae quidem naturae nihil accidit: cum enim sit incomprehensibilis, et semper eodem modo se habens, non recipit accidentium diversitatem. D. Quae certe accidunt creaturis? M. Stare, ut terrae, secundum Scripturam; moveri, ut coelo, igni, et aquis caeterisque enascentibus. Deinde tempus, locus, numerus. Omnia [Col. 0031C] enim et aliquando coeperunt, et alicubi sunt, et unum vel plura. Item accidunt, generari, corrumpi, sanitas, aegritudo, forma, positio, artium disciplinarumque capacitas. Item crescere, nutriri, sentire, vivere, mori, inter se differre, et esse contraria. Insuper ordo, consecutio, cohaerentia, hisque similia atque contraria; nec tamen singulis, universa.



CAPUT XII. De accidentibus voluntatis.

D. Quoniam satis dictum est de accidentibus naturarum, dicendum nunc de accidentibus voluntatis. Quid est voluntas? M. Vis animi inviolata sive spontanea, secundum quam diversae atque contrariae cogitationes [Col. 0031D] efficiuntur, et opera. Naturalis est in nobis boni malique communis discretio; spontaneus autem motus in his quae jam discreta et sequenda sunt. Ipsum lex quidem erudit; gratia autem praeparat, adjuvat, corroborat, coronat.



CAPUT XIII. De consequentibus eventum voluntatis.

D. Quae sunt consequentia voluntatis eventus? M. Quatuor. Quaedam enim in hac vita, aut bona bonis, et mala malis eveniunt, ut Abrahae prosperitas (Gen. XIII, 6), et Cain poena (Gen. IV, 11). Aut contra, bona malis, et mala bonis, ut dives qui in Evangelio usque ad mortem felix describitur (Luc. 16, 19); e contra Lazarus ulceribus atque [Col. 0032A] egestate torquetur. Aut certe neque his, neque illis utralibet retributio; ut pro Joseph vendito (Gen. L, 18) nulla ultio fratribus irrogatur. Nec socer Moysi pro regendo populo consilium dans (Exod. XVIII, 17), licet laudetur, a Deo aliqua mercede donatur. D. Quas hujus diversitatis dicimus causas? M. Aliquibus hic congrua rependuntur, ne mundus non putetur providentia divina regi, sed casibus; simul ut et bonos bonorum copia consoletur, et malos similium poena deterreat. At vero malis felicitas permittitur, ut boni probentur et discant ea contemnere quae vident indignis secum esse communia: bonis autem aeque accidunt mala. Aut utrique generi nulla hic compensationis imago conceditur, ut alibi et judicium et plenam pro actibus retributionem [Col. 0032B] certissime possimus cognoscere. D. Da quartum modum. M. Cum ii neque mali aliquid per se, neque boni gesserunt, bona participant aut mala, ut infantes; aut forsitan neutra, ut sunt abortivi; de quorum et statu, et merito, causa subtilis dubiusque tractatus est.



CAPUT XIV. De his quae ad futurum saeculum pertinent.

D. Quoniam omnes regularum partes de praesenti saeculo complevimus, quae ad futurum credimus pertinere? M. Quatuor quidem. Aut enim acceptatio est sive vocatio, aut figura, aut praedictio, aut effectus vel exitus praedictorum.



CAPUT XV [Col. 0032C] De acceptationibus.

D. Quam vocamus acceptationem sive vocationem? M. Eam, scilicet, qua Deus quosdam homines vel populos specialis gratiae beneficio sibi conciliare dignatur, plusque circa eos quam circa caeteros homines divinae indulgentiae et quasi familiares favores ostendit. D. Quot sunt acceptationes? M. Decem. D. Da ordinem acceptationum. M. Prima est beati Abrahae; secunda, Isaac; tertia, Jacob et ex eo natorum duodecim patriarcharum; quarta, tribus Juda; quinta, totius populi in Aegypto; sexta, sancti David; septima, domus ipsius David, et per ipsam totius tribus Juda: octava, reditus populi ex captivitate; nona, Domini nostri Jesu Christi secundum carnem; quam sibi uniens Dei Filius ex genere David, et per [Col. 0032D] eum ex Abraham atque ex Adam, omnium nostrum saluti remissionique prospexit: decima, omnium gentium per dispensationem incarnationis ipsius Dei et Salvatoris nostri. D. Quid ergo? Justi et Deo placentes ante Abraham homines non fuerunt? M. Fuerunt quidem: quippe cum filii Dei appellati sint qui ex Seth fuerant progenerati (Gen. VI, 2); et Enoch translatus sit; Noe pereuntis mundi renovator effectus; et Melchisedech, summi sacerdotis exemplum. Sed in istis non divina acceptatio, id est, specialis illa familiaritas et favor ostenditur; sed ipsorum justitia declaratur. Ad Abraham vero Dei frequens allocutio et quasi convictus, ac per singula dispensatio, probationis promissa praemia, in posteros recordatio, [Col. 0033A] vim miram divinae acceptationis ostendunt. Similiter et circa caeteros supra dictos, peculiaris quidam divinitatis favor, et quasi per singulos vitae actus palam dispensata gubernatio, praecipuum gratiae declarat auxilium. D. Quare haec ad futurum saeculum dicimus pertinere, cum in praesenti gesta sint? M. Quia unaquaeque res ex effectu perspicitur, et eadem est facti causa, atque facientis intentio. D. Proba harum acceptationum causas ad futura respicere. M. Gentium fides pro spe vitae aeternae religionem sequitur Christianam. Nam Christus ipse Dominus toto doctrinae suae remedio actuumque miraculis, nec non resurrectione atque ascensione, futuram vitam docuit, promisit, approbavit, indulsit. Jam caeteras acceptationes, quis pro Domino [Col. 0033B] sacramentisque ignorat effectas? Ipse Abraham, Isaac, Jacob, promittitur salutem gentibus collaturus. Propter eum Abrahae semen a caeteris gentibus segregatur; et propter ipsum Judae tribus et benedictione praecellit, et in captivitatem ultima ducitur, et prima salvatur; quia ex ipsa Dominus carnem sumpsisse dignatus est, adeo ut ex illa Judaei fuerint nuncupati. Ipse, David domnique ejus ac tribui repromittitur, in perpetuum de ejus semine regnaturus. Igitur si fides gentium pro vita futura, Christi incarnatio pro fide gentium fuit facta, omnes acceptationum series ad futurum saeculum pertinere ex ipsa intentione colligitur. Haec autem omnia etiam Novi ac Veteris Testamenti testimoniis facile comprobantur, cum ubique dispersa sint.



CAPUT XVI.[Col. 0033C] De typis.

D. Quid est typus? M. Quam nos figuram dicimus, sive formam; sicut dicit Apostolus: Omnia enim in figura contingebant illis (I Cor. X, 11). Et iterum: Adam qui est forma futuri (Rom. V, 14). Nec enim abs re est unum aliquid multis significari vocabulis. D. Quid est ergo typus, sive figura? M. Praesentium, aut praeteritarum, aut futurarum rerum ignotarum, per opera (secundum id quod opera sunt) manifestatio. D. Da praeteritorum typos. M. Ut est catechumenorum humilitas; typum enim gerunt Adae paradiso exclusi, et ex conscientia delictorum divinum metuentis aspectum, propter quod et per publicum capitibus tectis incedunt. D. Da in praesentibus. [Col. 0033D] M. Ut Aaron vestis, qua duodecim tribuum nomina lapidibus insita gestabat, ostendens se quodammodo pro omni populo supplicare. D. Da de futuris. M. In his nulla est difficultas: tamen ex superfluo, ut in duobus filiis Isaac duo Testamenta monstrata sunt (Gal. XIV, 4). D. Quoniam et de prophetica similem pene definitionem diximus, quid interest? M. Quod in prophetia, verbis (secundum hoc quod verba sunt) futura significantur; typis autem res declarantur. Ex rebus possunt tamen haec duo et ita definitione misceri, ut dicamus quia prophetia est typus in verbis, secundum id quod verba sunt: et contra, typus prophetia est de rebus, in quantum res esse noscuntur.



CAPUT XVII.[Col. 0034A] De differentiis typorum.

D. Quot sunt typorum vel figurarum modi? M. Principaliter quatuor. Aut enim grata gratis significantur, aut moesta moestis; aut grata moestis, aut gratis moesta. D. Da exempla per singulos modos. M. Grata quidem gratis significantur, ut Domini secundum carnem resurrectio et in coelis habitatio, formae nostrae resurrectionis, et futurae justis in coelo habitationis indicium, sicut dicit Apostolus: Mortui enim estis, et vita vestra abscondita est cum Christo in Deo (Coloss., III, 3). Moesta vero moestis praefigurantur, ut diaboli angelorumque ejus dejectio, et futurae poenae repromissio, figura est eorum qui pro similitudine operum poenis similibus detrudentur; sicut [Col. 0034B] et beatus Petrus eadem forma ad deterrendos utitur peccatores, dicens de Deo: Quia et angelis peccantibus non pepercit, sed carceribus caliginis tradidit eos (I Petr. II, 4). Tertius modus est, cum moestis grata significantur, ut Adae transgressio typus fuit justitiae Salvatoris nostri, sicut beatus Apostolus docet: Quia sicut per inobedientiam unius hominis peccatores constituti sunt multi, sic etiam per obedientiam unius hominis justi constituentur multi. Regnavit enim mors ab Adam usque ad Moysen, etiam in eos qui non peccaverunt, in similitudinem transgressionis Adae, qui est forma futuri (Rom. V, 19, 14), id est, typus. In Graeco enim, typus, specialiter legitur. Secundi ergo Adam, id est, Christi, gratia, forma vel typus fuit transgressionis Adae per contrarium, [Col. 0034C] scilicet, figurata. Quartus modus est, cum gratis moesta figurantur, ut baptisma; etenim figura est mortis Domini nostri Jesu Christi, sicut dicit Apostolus: Quotquot enim baptizati estis, in morte Jesu Christi baptizati estis (Rom. VI, 3). Quid enim aut baptismate gratius, ubi a peccato purgamur, et quo filii Dei efficimur; aut morte moestius, ad quam ipse quoque qui eam fuerat sponte sumpturus, tamen moestus accessit? D. Quae alia typis accidunt? M. Temporum differentia. Nam quaedam ante Legem sunt, ut Abel a fratre occisus Christi passionem praefigurabat (Gen. IV, 8): et Noe arca Ecclesiam (Gen. VII, 7); et caetera similia. Quaedam vero sub Lege, ut ipsius Moysi mors, et Jesu gloria. Quaedam sub Gratia, ut baptizatorum indumenta, et sacerdotum [Col. 0034D] vestes, et dominici corporis participatio, et singula alia: quae omnia typis monstrare, non ad regularum doctrinam, sed ad expositionem textus pertinet. D. Qua ratione figuras sive typos ad futurum saeculum dicimus pertinere? M. Quia Veteris Testamenti figurae ad Novum intentione respiciunt; Novum autem figurae vitae beatitudinem repromittit; et sic omnia ad futuri saeculi spem ex ipsa intentione currunt.



CAPUT XVIII. De praedictionibus.

D. Quoniam typorum regulam diximus, de prae dictione videamus. Quid est praedictio? M. Futurarum, [Col. 0035A] et incertarum rerum verbis (in quantum verba sunt) manifestatio. D. Quae accidunt praedictionibus? M. Principaliter tria: quod quaedam ante Legem fuerunt, quaedam sub Lege, quaedam sub Gratia.



CAPUT XIX. De praedictionibus ante Legem, quot modis factae sunt?

D. Ante Legem praedictiones quot modis factae sunt? M. Quinque. Aut de generalitate communiter, ut est: Propterea relinquet homo patrem et matrem, et adhaerebit uxori suae, et erunt duo in carne una (Matt. XIX, 5). Et rursus: Maledicta terra in operibus tuis (Gen. III, 17). Hoc enim, per unum, omni humano generi praedictum esse cognoscitur. Aut ex [Col. 0035B] parte vel medio, ut est: Multiplicabo dolores tuos (Ibid., 16). Et: Conversio tua ad virum tuum, et ipse tibi dominabitur (Ibid.). Hoc enim non omni humano generi, sed omnibus tantum feminis dictum. Aut singulariter, ut est: Et vocavit Adam nomen uxoris suae Eva, quia ipsa est mater omnium viventium (Ibid., 20). Aut pro initio Veteris Testamenti, ut est: Maledictus Chanaan, servus erit fratribus suis (Gen. IX, 25). Aut pro Novo Testamento principaliter; nam cum dicit: Faciamus hominem ad imaginem et similitudinem nostram (Gen. I, 26): Venite, descendamus, confundamus linguas eorum (Gen. XI, 27): pluralis numerus Trinitatis judicium est, qui Novo Testamento apertius praedicatur. Et cum dicitur: Sanguis fratris tui clamat ad me de terra (Gen. IV, 10), passio Domini [Col. 0035C] nostri Jesu Christi praedicitur, Apostolo teste in Epistola ad Hebraeos (Hebr. XII, 24): quia conspersio sanguinis Christi plus potuit ad Dominum clamare pro nobis, quam Abel sanguis clamaverat contra fratrem



CAPUT XX. Quot modis sub Lege praedictiones factae sunt.

D. Sub Lege, praedictiones quot modis factae sunt? M. Duobus. Aut pro his rebus quae sub Lege factae sunt, aut pro his quae sub Gratia.



CAPUT XXI. Pro rebus sub Lege factis, quot sunt praedictiones.

D. Pro rebus quae sub Lege factae sunt, quot praedictionum [Col. 0035D] species invenimus? M. Fere viginti duas. Aut enim augmentum populi praedicitur, ut est ad Abraham: Et eris in gentem grandem et multam (Gen. XII, 2). Aut haereditatis promissio, ut est: Semini tuo dabo terram hanc (Ibid., 7). Aut segregatio indignorum, ut est: Ejice ancillam hanc et filium ejus; non enim haeres erit filius ancillae cum filio liberae (Gal. IV, 30). Aut vindicta in adversarios populi, et merces in amicos, ut est: Benedicam benedicentes te, et maledicam maledicentes te (Gen. XII, 3): Aut liberatio populi ab inimicis, ut est: Peregrinum erit semen tuum in terra non sua, et exient inde cum praeparatione magna (Gen. XV, 3), et caetera. Aut [Col. 0036A] aliquorum generationes et nomina, ut Isaac et Samson. Aut sublimitas posterorum, ut: Reges ex te exient (Gen. XVII, 6). Aut motus exitus, ut est: Tu autem ibis ad patres tuos cum pace, nutritus in senectute bona (Gen. XV, 15). Aut differentia populorum, ut est: Populus populum praecedet, et major serviet minori (Gen. XXV, 23). Aut abundantia est, ut est: Dabit tibi Deus de rore coeli, et de pinguedine terrae plenitudinem frumenti et vini (Gen. XXVII, 28). Aut divinum auxilium, ut est: Ecce ego tecum sum custodiens in omni via (Gen. XXVIII, 15). Aut sacerdotii vel doctrinae electio, ut est: Dividam eos in Jacob, et dispergam eos in Israel (Gen. XLIX, 7). Aut fortitudo et haereditatis immutabilitas, ut est: Catulus leonis Juda, ex radice filii mei [a 1Kb] ascendisti; recumbens dormisti [Col. 0036B] sicut leo, et sicut catulus leonis; quis excitavit eum (Ibid., 9)? Aut propositum vitae, ut: Zabulon peregrinus inhabitavit, et ipse portus navium, et sciens requiem, quia bona est (Ibid., 13), et caetera. Aut transgressio, ut dicit: Scio enim quia in fine transitus mei iniquitatem agetis, et declinabitis a via quam mandavi vobis (Deut. XXXI, 29). Aut supplicium, ut est: Quia occurrent vobis mala in fine dierum (Ibid.) Aut generalis expulsio, ut dicitur: Quia ipsi aemulati sunt me in diis, et exacerbaverunt me in idolis suis: et ego aemulabor eos in non gentem, in gentem insipientem tradam eos (Deut. XXXII, 21). Aut virtutis effectum atque mercedem, ut est: Quis habitabit in tabernaculo tuo, aut quis requiescet in monte sancto tuo? Qui ingreditur sine macula, et operatur justitiam [Col. 0036C] (Psalm. XIV, 1, 2), et caetera. Aut species poenae, ut est: Venit Gad ad Da id et annuntiavit ei dicens, Elige tibi fieri aut tribus annis famem super terram, aut tres menses fugere a facie inimicorum tuorum persequentium te, aut tribus diebus fieri mortalitatem in terra tua (II Reg. XXIV, 11-13). Aut signa, ut est: Et hoc tibi signum, quia unxit te Deus regem super haereditatem suam (I Reg. X, 1), et reliqua. Aut electio prophetiae, ut est: Et tu, puer, Propheta Altissimi vocaberis (Luc. I, 76). D. Da praedictiones de gentibus pro populo. M. Ut est: Manus ejus super omnes, et manus omnium super eum (Gen. XVI, 12). Et: Surgite et exite ex loco hoc, quia conteret Dominus civitatem (Gen. XIX, 14). Visiones quoque Nabuchodonosor et Pharaonis, aliorumque regum vel [Col. 0036D] gentium per prophetas dictae, generales quidem causas referunt; ad populum tamen spectat intentio, pro cujus ultione singula provenerunt.



CAPUT XXII. De praedictionibus sub Lege in Christo.

D. Quot sunt modi praedictionum in Christo? M. Fere viginti sex. Aut de mirabilibus ejus conceptu et nomine, ut est: Ecce Virgo in utero concipiet, et pariet filium; et vocabunt nomen ejus Emmanuel (Isa. VII, 14). Aut de loco nativitatis, ut est: Et tu, Bethlehem, civitas Juda, nullo modo minor es in civitatibus Judae ex te enim prodiet dux qui reget populum [Col. 0037A] meum Israel (Mich. V, 2). Aut pro his quae in rudimentis gessit; ut est: Priusquam sciat puer cognoscere malum, et eligere bonum (Isa. VII, 16). Aut de justitia ejus atque judicio, ut est: Dilexisti justitiam et odisti iniquitatem; propterea unxit te Deus, Deus tuus, oleo laetitiae prae participibus tuis (Psalm. XLIV, 8). Aut de divinitate ejus, ut est: Generationem ejus quis enarrabit (Isa. LIII, 8)? Aut de visitatione assumptionis humanae, ut est: Quid est homo, quod memor es ejus, aut filius hominis, quia visitasti eum (Psalm. VIII, 5)? Aut pro unitate deitatis et carnis, ut est: Puer natus est nobis (Isa. IX, 6): et postmodum addidit: Deus fortis. Aut de potentia ejus et regno, ut est: Ego autem constitutus sum rex ab eo super Sion montem sanctum ejus [Col. 0037B] (Psalm. XI, 6). Aut de inimicorum confractione, ut est: Omnia subjecisti sub pedibus ejus (Psalm. VIII, 8). Aut de ejus doctrina, ut est: Speciosus forma prae filiis hominum (Psalm. XLIV, 3). Aut de ejus doctrinae utilitate, ut est: Propter veritatem, et mansuetudinem, et justitiam (Ibid., 5). Aut pro miraculis, ut est: Et deducet te mirabiliter dextera tua (Ibid.). Aut de glorificatione quam juste a fidelibus suscepit, ut est: Propterea populi confitebuntur tibi in aeternum, et in saeculum saeculi (Ibid., 18). Aut de probatione praedicationis, ut est: Domine, Dominus noster, quam admirabile est nomen tuum (Psalm. VIII, 2)! Aut de sacerdotio, ut est: Tu es sacerdos in aeternum (Psalm. CIX, 3). Aut de judicio ejus atque justitia, ut est: In splendoribus sanctorum (Ibid., 4). Et [Col. 0037C] rursus: Judicabit, implebit ruinas, confringet capita in terra multorum (Ibid., 6). Aut de laboribus vitae ejus, ut est: De torrente in via bibet (Ibid., 9). Aut placidum circa Patrem incarnationis mysterium Scriptura significat, ut est: Ecce puer meus, dilectus mihi, in quo complacuit anima mea (Matt. I, 18). Aut sancti Spiritus [a 1Kb] infusionem, quam utique homo ab eo susceptus meruit sive in principio ipsius incarnationis, sive in incremento, sive in baptismate, sive in miraculis, sive in doctrina, sive in resurrectione, ut est: Ponam Spiritum meum super eum (Isa. XLII, 1); et: Spiritus Domini super me, propterea unxit me (Luc. IV, 18), et reliqua. Aut diligentiam circa discipulos, ut est: Non dicet, neque clamabit, neque audiet quis in plateis vocem ejus [Col. 0037D] (Matt. XII, 19). Aut sessionem ejus super jumentum, ut est: Ne timeas, filia Sion, ecce rex tuus venit sedens super pullum asinae (Zach. IX, 9). Aut passiones vel sepulturam causasque eorum, ut dicitur: Vidimus, et non habebat speciem neque decorem, sed species inhonorabilis, inferior omnibus hominibus. Et rursus: Homo in plagis, et sciens ferre [b 9Kb] humilitatem, quia adversa facies ejus et dehonestata est, et ad nihilum reputatus: ipse peccata nostra portat, et pro nobis dolet; et nos putavimus eum esse in dolore et in [Col. 0038A] plaga et in aerumna. Ipse autem vulneratus est propter iniquitates nostras, et infirmatus est propter peccata nostra (Isa. LIII, 2-5). Aut divisionem vestimentorum ejus, ut: Diviserunt sibi vestimenta mea, et super vestem meam miserunt sortem. (Psalm. XXI, 19). Aut resurrectionem Domini, ut: Non derelinques animam meam in inferno, nec dabis Sanctum tuum videre corruptionem (Psalm. XV, 10). Aut vocationem Filii secundum assumptam humilitatem, ut est: De Aegypto vocavi filium meum (Ose. XI, 1). Aut divinitatis ejus generationem ante principium, ut est: Ex utero ante luciferum genui te (Psalm. CIX, 3). Aut secundum ejus adventum: Ecce super nubes coeli sicut Filius hominis (Dan. VII, 13). D. Omnes hae praedictiones de solo Salvatore [c 1Kb] non intelliguntur? M. Duobus modis haec solemus accipere. Quaedam [Col. 0038B] enim ita in ipsius personam praedicta sunt, ut aliis convenire non possint, sicut legitur: Non deficiet princeps ex Juda, neque dux ex femore ejus, donec veniat cui reposita sunt (Gen. XLIX, 10). Quaedam vero sub alterius personae occasione dicuntur, ad Christum tamen intellectu respiciunt: In te, et semine tuo benedicentur omnes gentes (Gen. XXII, 18).



CAPUT XXIII. De praedictionibus ad vocationem gentium pertinentibus sub Lege.

D. Quoniam praedictiones de Christo dictas in veteri Lege probavimus, da eas quae de gentium vocatione sunt positae. M. De vocatione gentium praedictiones fere decem et septem modis positas accipimus. [Col. 0038C] Aliquando enim acceptionem earum significant, cum dicitur: Ego aemulabo eos in non gentem, in gentem insipientem irritabo eos (Deut. XXXII, 21). Aliquando infirmitates, peccatorum expulsionem, meliorumque doctrinam, eum dicitur: Pronuntiare pauperibus misit me, praedicare captivis remissionem, et caecis visum (Isa. LXI, 1); aliquando gratiam quam acceperant, sive adoptionis, sive miraculorum, cum dicitur: Filiae regum in honore tuo: astitit regina a destris tuis (Psalm. XLIV, 10). Aliquando etiam admonitionem, ut illud quod sequitur: Audi, filia, et vide, et inclina aurem tuam, obliviscere populum tuum (Ibid., 11). Aliquando glorificat onem quam Christo debemus, cum dicitur: Quia ipse est Dominus Deus tuus, adorabis eum (Ibid., 12) Aliquando [Col. 0038D] beatitudinem et virtutem quam meretur fidelis, cum dicitur: Adducentur regi virgines post eum (Ibid., 15). Aliquando laetitiam in qua sunt, profectum suum videntes, cum dicitur: Adducentur cum gaudio et exsultatione (Ibid., 16). Aliquando sacerdotium et ecclesiasticam consuetudinem, cum dicitur: Pro patribus tuis nati sunt tibi filii (Ibid., 17). Aliquando Ecclesiae spiritualem aedificationem, cum dicitur: Ex gradibus eburneis, ex quibus te delectaverunt (Ibid., 9). Aliquando ecclesiasticam auctoritatem, cum dicitur: [Col. 0039A] Pones eos principes super omnem terram (Psal. XLIV, 17). Aliquando plenitudinem credentium, cum dicitur: Replebitur gloria ejus omnis terra, fiat, fiat (Psalm. LXXI, 19). Aliquando tolerantium sive tentationes, sive persecutiones, cum dicitur: Donec educat in victoria judicium, et in nomine ejus gentes sperabunt (Isa. XLII, 4). Aliquando inimicorum destructionem, cum dicitur: Et inimici ejus terram lingent (Psalm. LXXI, 9). Aliquando pacem qua gaudet post persecutiones Ecclesia, cum dicitur: Orietur in diebus ejus justitia et plenitudo pacis, [a 23Kb] donec confirmetur luna (Ibid., 7). Aliquando haereticorum errores, et Eliae praesentiam, cum dicitur: Ecce transmitto vobis Eliam Thesbiten, et revocabit corda patrum in filios (Malach. IV, 5, 6). Aliquando fidelium [Col. 0039B] spem, et secundum Salvatoris adventum, cum dicitur: Et ipse erit exspectatio gentium (Gen. XLIX, 10). Aliquando baptismum Joannis, cum dicitur: Ecce mitto angelum meum ante faciem tuam (Malach. III, 1).



CAPUT XXIV. De speciebus praedictionum, quae in Gratia factae sunt.

D. Quoniam species praedictionum quae in Lege sunt diximus, da eas quae in Gratia leguntur emissae. M. Praedictionum quae in Gratia factae sunt species viginti tres inveniuntur. Aut enim generatio et vita Joannis Baptistae praedicitur ad patrem ejus Zachariam, ut est omnis locutio illa per angelum, et prophetia ipsius Zachariae (Luc. I, 13-17, 68-79). [Col. 0039C] Aut Salvatoris conceptus nativitasque mirabilis, ut est praedictio quam ad sanctam Mariam angelus dixit (Ibid., 28-37). Aut magorum revelatio, aut Judaeorum incredulitas atque conversio (Matt. II, 1 seq.), sicut dicitur: Ecce iste positus est in ruinam et resurrectionem multorum in Israel, et signum contradictionis (Luc. II, 34). Aut praemium regni coelestis, sicut est: Poenitentiam agite, appropinquavit (Matt. III, 2), et reliqua. Aut gentium vocatio, sicut dicitur: Multi ab Oriente et Occidente venient, et recumbent cum Abraham et Isaac et Jacob in regno coelorum (Matt. VIII, 11). Aut Hebraeorum exclusio, ut est quod sequitur: Filii autem regni hujus excludentur in tenebras exteriores (Ibid., 12). Aut salvatio per apostolorum praedicationem, ut cum dicitur: Venite post me, faciam [Col. 0039D] vos fieri piscatores hominum (Matt. IV, 19). Aut miraculorum claritas, ut dicitur: Qui credit in me, opera quae ego facio et ipse faciet, et majora horum faciet (Joan. XIV, 12). Aut tentatio persecutioque justorum, ut dicitur: Tradent enim vos in conciliis, et in synagogis suis flagellabunt (Matt. X, 17), etc. Aut patientia fidelium inter adversa, ut cum dicitur de Ecclesia: Et portae inferi non praevalebunt adversus eam (Matt. XVI, 18). Et rursus: Regnum coelorum vim patitur, et violenti diripiunt illud (Matt. XI, 12). Aut contemplatio regni coelestis et secundi adventus, qua et in hac vita sanctorum animae perfruuntur, [Col. 0040A] ut est: Veniet enim Filius hominis in gloria Patris sui cum angelis suis; et tunc reddet unicuique secundum opera sua. Dico autem vobis quia sunt aliqui de hic stantibus qui non gustabunt mortem donec videant Filium hominis venientem in regno suo (Matt. XVI, 27, 28). Aut retributio bonorum seu malorum, ut cum dicitur: Et ibunt isti in poenam aeternam, justi vero in vitam aeternam (Matt. XXV, 46). Aut Spiritus sancti praesentia apostolis data, ut est: Ego rogabo Patrem meum, et alterum Paracletum mittet vobis, ut maneat vobiscum in aeternum Spiritum veritatis (Joan. XIV, 16, 17). Aut ecclesiastica praenuntiatur auctoritas, sicut dicitur: Et dabo tibi claves regni coelorum: et quodcunque ligaveris in terra, erit ligatum et in coelo (Matt. XVI, 19). Aut mors, passio ac resurrectio Salvatoris, [Col. 0040B] sicut dicitur: Ex illo coepit Jesus ostendere discipulis suis, quia oportet eum in Hierosolymam ire, et multa sustinere a presbyteris et principibus sacerdotum, et mori, et tertia die resurgere (Luc. IX, 22). Aut generalis resurrectio, ut cum dicit Apostolus: Sicut in Adam omnes moriuntur, ita et in Christo omnes vivificabuntur (I Cor. XV, 22). Aut simul Christi et nostra resurrectio, sicut dicitur: Cum ego exaltatus fuero a terra, omnes traham ad me (Joan. XII, 32). Aut Judae proditio, sicut dicit Christus: Nonne ego vos legi duodecim, et unus ex vobis diabolus est (Joan. VI, 71)? Aut modus tentationis et mortis aliquorum discipulorum, sicut Petro Dominus et negationem futuram praedixit et speciem passionis, dicens: Antequam gallus cantet, ter me negabis (Matt. XXVI, 34); et: [Col. 0040C] Cum senex fueris, extendes manus tuas, et alius te cinget et ducet quo tu non vis (Joan. XXI, 18). Aut praesentia detentorum Christi, cum dicit: Surgite, eamus, ecce appropinquavit qui me tradet (Matt. XXVI, 46). Aut dispersio apostolorum, sicut: Percutiam pastorem, et dispergentur oves gregis (Ibid., 31). Aut pulli asinae repertio, quem Dominus in Evangelio praedixit a discipulis adducendum (Matt. XXI, 2, 3). Aut Antichristi praesentia, cum dicitur: Nemo vos seducat ullo modo: quia nisi venerit discessio primum, et revelatus fuerit homo peccati, filius perditionis qui contradicit (II Thess. 2, 3). Aut Eliae praesentia, cum dicitur: Elias veniet primum (Matt. XVII, 11). Aut conscientiae electorum, ut de Paulo: Vas electionis mihi est iste (Act. IX, 15). Aut aliqui non immutandi, [Col. 0040D] sed gustaturi mortem praedicuntur, sicut Apostolus: Ecce mysterium dico vobis: omnes quidem resurgemus, sed non omnes immutabimur (I Cor. XV, 51). Aut futura pestis, sicut Agabi prophetia (Act. XI, 28). Aut haeresum contrarietas, sicut dicitur: Istud autem agnosce, quia in ultimis diebus exsurgent tempora maligna (II Tim. III, 1). Et rursus: Quando sanae doctrinae non acquiescent, sed secundum sua desideria quaerent sibi doctores (II Tim. IV, 3). Aut baptismatis gratia, ut est: Ipse vos baptizabit in Spiritu sancto et igne (Matt. III, 11). Aut consumptio Jerusalem ac templi judaici, sicut est: Orate ne fiat [Col. 0041A] fuga vestra hieme vel sabbato (Matt. XXIV, 20); et: Ecce relinquetur vobis domus vestra deserta (Matt. XXIII, 38). Aut Evangelii praedicatio, sicut dicitur: Et praedicabitur Evangelium regni in omni orbe terrarum, in testimonium omnium gentium; et sic erit finis (Matt. XXIV, 14). Aut mala finis ipsius una cum ipso fine, ut cum dicitur: Statim post tribulationem dierum illorum sol obcaecabitur (Ibid., 29). D. Quomodo has praedictiones ad futurum saeculum dicimus pertinere? M. Sicut [a 1Kb] de acceptationibus diximus: quia ea quae praedicta sunt ante Legem, intentio eorum fuit ad tempora Legis aut Gratiae: rursus quae in Lege praedicta sunt Gratiam figurabant; et quae in Gratia, causam et praemium regni coelestis habuerunt. Ita colligitur praedictionum omnis intentio ad futuri [Col. 0041B] saeculi bona respicere.



CAPUT XXV. De effectibus praedictionum.

D. Quoniam tres jam partes ostendimus eorum quae ad futurum saeculum diximus pertinere, hoc est acceptationes et figuras et praedictiones, nunc quarta pars restat, ut de effectionibus disseramus. Quid sunt igitur effectus? M. Effectus sunt earum rerum quas acceptationum prospiciebat intentio, aut typorum similitudo figurabat, aut dictionum scientia praeloquebatur. D. Quot sunt effectuum tempora? M. Tria. Aut enim Legis tempore effecta sunt quae praedicebantur, aut nunc sub Gratia fiunt, aut saeculorum futurorum tempore complenda sunt.



CAPUT XXVI.[Col. 0041C] Quae causa fuerit praesentis saeculi faciendi.

D. Si omnia quae in praesenti saeculo gesta sunt ad futurum respiciebant, quid opus erat ut a Deo praesens saeculum fieret? M. Quia decuit ut rationales creaturae prius discerent, ut excitarentur in dubiis, ac tunc aeternis postea fruerentur; et merito data viderentur probatis; et gratiora fierent reminiscentibus transacta certamina; et plus glorificarent donatorem qui pios in hoc saeculo juvat; et ut vincerent, et victoribus aeterna praemia concederet.



CAPUT XXVII. De doctrina rationalium in hoc saeculo.

D. Quot modis in hoc saeculo rationalium doctrina peragitur? M. Duobus. Aut intelligentia rerum factarum, [Col. 0041D] sicut dicit Apostolus: Quia invisibilia ejus a creatura mundi, per ea quae facta sunt, intellecta conspiciuntur (Rom. I, 20). Necesse est enim ut qui mundum atque omnia in eo posita considerat, modis ordinibusque distincta, intelligat esse Deum, qui haec [Col. 0042A] et fecerit et gubernet. Aut ex divinis Scripturis, quae (ut diximus) in quatuor species dividuntur; historicam, propheticam, proverbialem, et simpliciter docentem.



CAPUT XXVIII. Quae servanda sint in Scripturarum intelligentia.

D. Quae sunt quae in intellectu divinarum Scripturarum custodire debemus? M. Ut ea quae dicuntur dicenti conveniant; ut a causis pro quibus sunt dicta non discrepent; ut concordent temporibus, locis, ordini, intentioni. D. Quam dicimus divinae doctrinae intentionem? M. Ipse Dominus dixit: Ut diligamus Dominum ex toto corde et ex tota anima, et proximos tanquam nos ipsos (Deut. VI, 1). Doctrinae autem corruptio est et contrarium: Deum non amare [Col. 0042B] vel proximum. D. Quae hujus contrarietatis est causa? M. Causa malorum in ipsis est qui mali sunt; quia dum libero arbitrio atque bene concesso inordinate utuntur rationales creaturae, et malitiae et poenae causa sibimet existunt.



CAPUT XXIX. Unde libri religionis catholicae asseruntur.

D. Unde probamus libros religionis nostrae divina esse inspiratione conscriptos? M. Ex multis, quorum primum est ipsius Scripturae veritas; deinde ordo rerum, consonantia praeceptorum, modus locutionis sine ambitu, puritasque verborum. Additur conscribentium et praedicantium qualitas: quod divina, homines; excelsa, viles; infacundi, subtilia, non nisi [Col. 0042C] divino repleti Spiritu tradidissent; tum praedicationis virtus, quam dum praedicaretur (licet a paucis despectis) obtinuit. Accedunt his, rectificatio contrariorum, ut sibyllarum vel philosophorum; expulsio adversariorum, utilitas consequentium, exitus eorum quae per acceptationes et figuras et praedictiones quae praedicta sunt; ad postremum miracula jugiter facta, donec Scriptura ipsa susciperetur a gentibus. De qua hoc nunc ad proximum miraculum sufficit, quod ab omnibus suscepta cognoscitur.



CAPUT XXX. Ubi sit fides religioni necessaria.

D. Si divinae Scripturae probationibus sufficiunt, quid necessaria est religioni fides? M. Fides nostra super ratione quidem est; non tamen temerarie et [Col. 0042D] irrationabiliter assumitur: ea enim quae ratio edocet, fides intelligit; et ubi ratio defecerit, fides praecurrit. Non enim utcunque audita credimus, sed ea quae ratio non improbat. Verum quod consequi ad plenum non potest, fideli prudentia confitemur.




ANNO DOMINI DL.
MAPPINIUS RHEMENSIS EPISCOPUS.




[Col. 0043]
MAPPINII EPISTOLAE DUAE. (C)
[Col. 0043]


EPISTOLA PRIMA. AD SANCTUM NICETIUM [a 1Kb] ,
[Col. 0043A]

In concilium Tullense ad annum 549 habitum.

Domino sancto et in Christo beatissimo fratri Nicetio papae [b 1Kb] Mappinius episcopus.

Evangelicae lectionis doctrina testatur regnum in se divisum stare non posse (Matth. XII). Si hoc de mundi amatoribus et in terrena cupiditate manentibus recte et non immerito credatur, indubitanter rectius de sacerdotum personis sentitur, si discordantibus votis ac studiis inter se dividi comprobentur. Aut qua fiducia Conditori nostro qui nos in unitate compagis, quod est corpus suae deitatis, vivere praecepit, preces oblaturi sumus, si nos vicissim a mutua charitate seponimus? Ut quodam loco deificus [Col. 0043B] sermo docet, studere nos convenit ut frater fratri adjuvans, sicut civitas munita et fortis, inconcusso fundamine stare possit; scilicet ut unius fratris moestitiae omnes aequanimiter compatiendo participemus, mutuisque nos laboribus sublevemus. Pro qua re, piissime ac multum diligende domine et frater, indicamus nos litteras filii nostri domini regis Theodebaldi excepisse, ut in Tullensium urbe die calendarum Juniarum adesse deberem, nullam causam evocationis declarantes. Reciprocante pagina indicavimus nos illuc accedere non debere, quia causam conditionemque nos constabat ignorare. Iteratis scriptis edocuit beatitudinem vestram, dum aliquos Francorum pro zelo divini timoris corripit, ac pro incestis conditionibus a communione ecclesiastica [Col. 0043C] removet, scandala seu anxietates multimodas sustinere. De qua re non mediocriter ingemiscimus, quod nos relatione vestra scire non feceritis, utrum ex canonica lectione damnentur, an pro pastorali diligentia de mediocribus reatibus corrigantur. Licet nihil novi vos de his rebus invenire posse cognoscimus, quod prisca Patrum solertia non potuit reperire; tamen absurdum esse videtur ut a nobis recipiantur qui a vobis secundum seriem canonum ecclesiastica severitate abdicantur. Novimus enim, si scienter hoc gerimus, quod criminibus aliorum misceamur; si ignoranter, reatui non subdamur. Quapropter salutantes charitate debita indicamus, simulque suademus ut nos in omnibus participes tam tribulationum [Col. 0044A] vestrarum incommodis quam prosperitatum commodis fieri studeatis. Nam nos, mediante capite nostro quod est Christus, nullis adversitatibus a vestra anxietate divellimur, nullisque asperitatibus a vestra charitate dividimur. De qua re si tamen praesumptiosi non existimus, indicare praesumimus. Decuerat ut vestra consolatio, pro hujusmodi conditionibus potius quam regiae vocationis, nos conserere debuisset; quia pari modo, si nobis aliquid simile, quod in posterum arbitramur posse fieri, contigisset, statim ad vestram fraternitatem scripta direxissemus, ut nos congruo tempore vel loco coram positi videremus. Quanquam parere nos regiis praeceptis in bonis rebus et conveniat et libeat, tamen non vestris minus scriptis, si studio charitatis, non supercilio [Col. 0044B] dirigantur despectionis; quia amaritudo vestra dulcedo nostra esse non poterit; nec abjectio vestra absque nostra dejectione constabit; et veneratio vobis debita impensa a nobis non dignoscitur procul posita. Atque utinam, ut praefati sumus, charitate suadente ac pagina decurrente, vestram nobis patefieri decrevissetis animorum molestiam! cognoveramus utrum compatimur molestiis vestris, an delectamur; nam tacente, ut ipsi scitis, divina, sola loquente viro humanitas intelligere potest. Hoc tamen plenius noverit vestra perfectio, si ad nos iterata scripta domini regis ante quinque vel sex dies calendarum Juniarum pervenissent, in die praefato praesentiam humilitatis nostrae in locum habueratis constitutum [c 1Kb] .



EPISTOLA II. AD VILLICUM EPISCOPUM METENSEM.
[Col. 0044C]

Domino suo Villico papae, Mappinius episcopus.

Felicem beatumque te, beatissime pater, omnes unanimiter praedicamus, cui superna pietas hujusmodi tribuit intellectum, atque benignitatis affectum, ut singulari perfectione vivere comproberis, licet sancto Petro hoc a Domino dictum legamus, Pasce oves meas, sed ad cunctos qui sacerdotale funguntur officium pertinet praesens sententia. Tu vero cunctos supergrediens dulcedine singulari, qui non solum oves tibi commissas pascere cerneris, sed aliarum ovium sacerdotes melliflua perfectione atque deliciarum ubertate saginare non desinis.

[Col. 0045A] Testis est ille perscrutator renis et cordis, non assentatione ista, sed veridica nobis assertione conscribi. Quod si te Conditor Redemptorque noster usque sexagenarium numerum annorum, ut euxoramus, provexerit, eris cunctis praecipuus et reliquis sacerdotibus anteponendus, et cuncti qui vitae tuae instructione proficiunt, doleant te deesse, et se post te vivere ingemiscant. Salutantes igitur amore debito, [Col. 0046A] amore sollicito precantes, gratias cum sedula relatione, laudesque referentes pro nobis misericordis Domini misericordiam exorare non desistas. Quapropter rogamus ut nobis charitas vestra indicare dignetur, quantos solidos ad comparandos porcos [a 1Kb] in illis partibus dirigamus, quia constat nobis donum a vobis muneris loco collatum, si hoc beneficium vobis ordinantibus fuerit repertum [b 1Kb] .




ANNO DOMINI DLI.
ARATOR, S. ECCLESIAE ROMANAE SUBDIACONUS.
[Col. 0045]



[Col. 0045]
PROLEGOMENA. HENR. JOAN. ARNTZENIUS LECTORI.

[Col. 0045B] Decennium fere est ex quo Sedulium, meis hominumque eruditissimorum observationibus illustratum, publici juris fecerim. Jam tunc consilium ceperam de Aratore quoque emaculando; plerisque etenim in editionibus Sedulio comes addebatur, atque in eodem magis editores arbitrium suum quam codicum auctoritatem, secuti videbantur. Publice me huic rei dudum obstrinxi [(a) 1Kb] , sed quominus consilium fuerim exsecutus, intercesserunt causae, eaeque satis graves, in quibus, ne publici muneris partes implendas memorem, jure variantium ex codd. Leidensibus lectionum spem datam numeraverim. Harum compos factus, telam, pro tempore depositam, resumpsi pertexendam, jamque in manus tibi trado poetam, si quid sperare liceat, curis hisce emendatiorem, et ad optimos [Col. 0045C] codices expressum. Et si magis grata sint quae rariora videantur, augurari liceat fore nonnullos qui hoc, quidquid sit consilii, probent lubenter, cum Aratoris editiones non ubivis fuerint notae, et hoc carmen in antiquioribus Christianorum poetarum editionibus inveniatur quidem, sed recentiorum non sit opera perpolitum. Prudentius Cellarium et Heinsium, Juvencus Omeisium et Reuschium, Sedulius Cellarium et Grunerum nacti sunt sospitatores, sed qui ex recentioribus Aratorem notis illustraverit, novi neminem. At quid recentiores memoro? cum generatim eruditi nihil notarum ad eum contulerint, [Col. 0046B] si discesseris ab Arrio Barbosa, Lusitano, cujus in hunc poetam commentarii, forma majori, prodierunt Salmanticae an. 1516 [(b) 1Kb] , sed quos mihi videre non contigit. Alii quidem similia videntur conati, sed conati tantum. Christianum Daumium de illustrandis Christianorum poetis, atque adeo de Aratore, cogitasse, idque, si sumptuarii adessent, absolvere opus voluisse ex ipsius ad Heinsium epistola apparet [(c) 1Kb] . Referendus huc quoque est Andreas Rivinus, humaniorum litterarum professor Lipsiensis, cujus opuscula Christianorum poetarum Daumius memorat [(d) 1Kb] , et Nicolaus Heinsius [(e) 1Kb] , cosdemque pro concione explicitos, animadversionibus illustratos, et ex mss. emaculatos Rivinum divulgasse scribit Joan. Georg. Graevius [(f) 1Kb] , inque iis corrigendis eumdem sibi multum [Col. 0046C] indulsisse testatur Daumius [(g) 1Kb] . Notae sunt certe Dracontii et Drepanii Flori editiones a Rivino procuratae. Sed utrum de Aratore quoque cogitaverit edendo, non definiverim.---In ipso praeterea conatu substitit Franciscus Juretus, ob idem Christianorum poetarum edendorum consilium, successu licet caruerit, laudatus ab Joan. Albert. Fabricio [(h) 1Kb] ; quem dum nomino, doleo sane Aratoris vicem, qua fata minus benigna eumdem illi Fabricium negarunt sospitatorem. Is etenim instructus codice Cantabrigiensi, quem Ericus Benzelius, episcopus Lincopensis et bibliothecae Upsaliensis praefectus, contulerat, Aratorem [Col. 0047A] sese editurum promisit [(a) 1Kb] , cui praemittere constituerat Acta apostolorum, Graece et Latine e codice Laudiano expressa, praeterea adjicere Florum Sparsionem ad Acta, et Grotii commentaria [(b) 1Kb] ; quae omnia si quis, juncta viri egregii eruditione, consideret, eo magis dolendum est, Ajacem hunc in spongiam incubuisse, cum eximia quaevis ab eo collata haud dubie fuissent, quorum utrum jam primas lineas duxerit, eaque ad Reimarum deinde pervenerint, prorsus ignoro; dubito tamen, cum Reimarus in posthumis Fabricii mss. nihil de illis memoret, eo praecipue loco ubi opportuna adesset ad manus occasio, cum exponeret de specimine Fabricii ad Actus apostolorum, deque iis Graece litteris majusculis, e codice Laudiano, exprimendis [(c) 1Kb] . Suspicatus et [Col. 0047B] aliquando sum Aratorem fuisse sepositum a Fabricio, postquam edendorum poetarum sacrorum consilium rejecerit, ex quo Juveneum Omeisio et Reuschio illustrandum concesserit: id sane Reimari in Vita Fabricii [(d) 1Kb] testimonium indicare videbatur. Sed huic suspicioni obstare deinceps ea deprehendi, quae ipse Fabricius alio loco promisit [(e) 1Kb] .---Atque ex his apparet, viros eruditione insignes sua hos scriptores cura non indignos judicasse, praecipue cum et vel eruditioribus minus noti viderentur, quod vel adeo verum, ut Georgius Fabricius, cui poetarum veterum ecclesiasticorum collectionem, hac licet aetate rarissimam, debemus, in praefatione ad Alexandrum principem [(f) 1Kb] profiteri non erubuerit, se ex hisce poetis, excepto Prudentio, novisse neminem. [Col. 0047C] Cum enim haud alio quam religiosae scriptionis nomine viderentur commendandi, paucis eosdem evolvere placuit, carmina haec levia et futilia arbitrantibus. De sua aetate conquestus est Christianus Daumius [(g) 1Kb] raros esse, qui poetas Christianos curent, eorumve elegantias perspectas habeant. Quis adeo miretur, illis emendandis vix ullum operam, legendisve tempus insumpsisse? Ita Franciscus Floridus Sabinus: Sic, inquit [(h) 1Kb] , antecedit Prudentium Sincerus, ut sine dubio pluris sit faciendum unicum hujus ad summum pontificem epigramma, quam innumerae Prudentiorum, Aratorum, ac Juvencorum, ne dicam boum myriades. Quod judicium licet nimis sit durum et acerbum, eique Daumius [(i) 1Kb] , multa ex hisce poetis bona hauriri posse arbitratus, jure restiterit, id tamen [Col. 0047D] non diffitendum est, saeculi vitia secum traxisse hosce poetas tam in verbis quam rebus exponendis; at vero ob id eruditiorum hominum curis haud minus digni sunt censendi, quam istius aetatis prosaici, pluribus quoque naevis et superstitioso judicio notandi. Sed de [Col. 0048A] eo disserere non est loci. Id addendum, Aratoris neglecti, et tantum non incogniti causas in ipsa scribendi qua usus est methodo sitas esse. Nimius certe est cumulandis allegoriis, sive eas typos, formas, figuras dicere malis [(j) 1Kb] ; sed et in his facile excusationem meretur ex saeculi illius consuetudine, qua acumen ingenii talibus tentabant. Notum est quanto opere id expositionis genus Origeni placuerit, atque illud post saeculum III avide arripuerint scriptores Hebraeae Graecaeve linguae imperiti, qui, quam lucem sacri codicis locutionibus afferre non poterant litterarum inopes, ex talibus elegantiis addere fuerunt conati: accedebat et hisce pium consilium, quo res historicas, nude positas, parum moribus vitaeque probe instituendae inservire credebant, nisi, velo [Col. 0048B] velut remoto, tecta, ut credebant, veritas pietati promovendae exponeretur. Quod quidem consilium nec damnaverim prorsus, neque laudaverim. Hiacos in hisce extra muros peccatum, et intra. Pietatis promovendae conatus, suo in hisce scriptoribus merito, maximi fecerim, sed cavere debuissent, ne in turgidam orationem, in ampullas et sesquipedalia verba, et, vis amplius? ne in nugas prolapsi fuissent. Quis, quaeso, ferat, ex historica narratione enatam sacri codicis interpretationem moralem, allegoricam et anagogicam? qua de re lectu digna est Georgii Fabricii observatio [(k) 1Kb] . At quidni haec feramus in illius temporis scriptoribus, quo in humaniores disciplinas ardor dudum deferbuerat? cum illa aetas, quae supremi Numinis beneficio majori eruditionis [Col. 0048C] et litterarum luce fruitur, talia nonnunquam probet, et libenter audiat [(l) 1Kb] . Sed ad Aratorem redeo, ut de ipsius allegoriis idem feram judicium, quod de Manuele Phila alicubi [(m) 1Kb] scribit Christianus Adolphus Klotzius: Ubique argutias captat, dumque novo modo sententias loqui cupit,---risum movet,---in figuris atque in similium comparatione instituenda infelix.

Ipsum Aratorum nomen, ut eo pergam, quod res est, in veterum monumentis non est prorsus incognitum. Ducem Aratorem memorat Ammianus Marcellinus [(n) 1Kb] , quem Valentinianus per Syagrium notarium jussit trans Rhenum in monte Piri munimentum exstruere. Dubiam tamen in Ammiano scripturam esse non diffiteor, cum in Regio codice, et Colb. ut et in [Col. 0048D] Augustana editione Oratorem legi testetur Valesius. ---Est et Arator in veteri lapide Narbonensi, cui ex sorore nepos fuit Rusticus, Narbonae episcopus; lapidem protulit ad Salvianum Stephanus Baluzius [(o) 1Kb] . ---Proxime accedit Arator, Nostri pater, quem in [Col. 0049A] Liguria vixisse suspicor, celebrem vero facundiae et eruditionis laude fuisse, testis est Athalaricus, ad Nostrum scribens [(a) 1Kb] : Genitoris quin etiam tui facundia et moribus adjuvaris, cujus te eloquium instruere potuit, etiamsi libris veterum non vacasses. Erat enim, ut scimus, egregie litteris eruditus. Et deinde: Paterno igitur exemplo ingenium extendisse credendus es.

Tali patre natus fuit poeta noster, exeunte saeculo V, quod nativitatis tempus eo erit certius, si vera scripserit Hoogstratenus [(b) 1Kb] , Laurentium, episcopum Mediolanensem, apud quem Arator post mortem patris fuit educatus, anno 504 exspirasse. Accedit praeterea eumdem jam variis fuisse muneribus functum ante annum 544, quo carmen Vigilio obtulit, et talibus quidem, quae junioribus vix commissa credas; unde non male mihi videntur illi sentire qui [Col. 0049B] anno 490 natum affirmant [(c) 1Kb] . Hoc saltem majori jure constituerim, quam alterum illud, quod nonnulli Ravennam natale ipsi solum vindicant [(d) 1Kb] . Ravennae fuisse cum Parthenio, patet ex epistola ad eumdem scripta [(e) 1Kb] :

His quoniam Laribus tenebamur in urbe Ravennae,
   Hospes hians aderam, nocte dieque, tibi.
Sed natum illic fuisse mihi nondum liquet, quin potius prorsus non fit verosimile, siquidem Ravenna remotior sit a Liguria, ubi patrem vixisse suspicabar, poetamque in lucem arbitror editum. Georgius quidem Fabricius [(f) 1Kb] nondum lectum fuisse scribit, qua patria Arator fuerit, Italum tamen fuisse alios opinari. Sed, ni fallor, Liguriam ipsi patriam tribuit Athalaricus, apud Cassiodorum [(g) 1Kb] ita scribens ad [Col. 0049C] Aratorem: Romanum denique eloquium non suis regionibus invenisti, et ibi te Tulliana lectio disertum reddidit, ubi quondam Gallica lingua resonavit.--- Mittit et Liguria Tullios suos. Eodem et argumento usus est Joannes Albertus Fabricius [(h) 1Kb] . Sed forte quis conjiciat haec verba magis pertinere ad locum quo eloquentiam didicit, quam natale solum. At vero duo mihi significasse videtur Athalaricus, Aratorem ingenio fuisse adeo felici, ut eloquentia praestiterit, licet Romae non formatus orator, et inde apparere e Liguria quoque provenire potuisse homines eloquentissimos. Ipsum illud verbum mittere natalis soli habere videtur indicium. Opportune succurrunt Latini Pacati verba [(i) 1Kb] : Haec (Hispania) durissimos milites, haec experientissimos duces, haec [Col. 0049D] facundissimos oratores, haec clarissimos vates parit; haec judicum mater, haec principum est; haec Trajanum illum, haec deinceps Hadrianum misit imperio. [Col. 0050A] Paret itaque satis, ni tallor, e Liguria oriundum fuisse, et forte non male Mediolanum ipsi patriam constituit in lexico Hoogstratenus, quod et idem suspicatus est Saxius [(j) 1Kb] , cujus suspicio eo quidem fit verisimilior, si Mediolanum ad Liguriam referas, cum ejusdem interdum metropolis dicatur.---Infantiam Aratoris celebravit Ennodius, ipsi amicissimus, cujus tria supersunt De flagello infantis Aratoris epigrammata [(k) 1Kb] , unumque in ipsius natalem [(l) 1Kb] . Et in hac quidem aetate, prima certe pueritia, videtur optimo parente orbatus, quod verosimili conjectura inde constituo, quia apud Ennodium [(m) 1Kb] , ubi de hac patris morte agit, susceptus dicitur Arator a Laurentio, archiepiscopo Mediolanensi. Apud hunc itaque educatus est, tanquam tutorem; ea enim est suscipere notio [(n) 1Kb] ; quod non opus fuisset, si ipse [Col. 0050B] per aetatem sese tueri et defendere potuisset. Forte quis conjiciat patrem adhuc vixisse cum Arator litterarum studiis operam daret, ex his Athalarici verbis [(o) 1Kb] : Genitoris quinetiam tui facundia et moribus adjuvaris, cujus te eloquium instruere potuit, etiamsi libris veterum non vacasses. Erat enim, ut scimus, egregie litteris eruditus. Sed magis haec pertinent ad exemplum ex patris, vita functi, moribus atque eloquentia capiendum, quod sedulo imitaretur; in facundia certe addiscenda non usum fuisse patris praeceptis, ex sequentibus apparebit.---Cum vero fortes creentur fortibus et bonis, sic quoque Arator exprimere voluit illius exemplar, cui natura illum voluerat esse simillimum, ut de Geniali suo scribebat Plinius [(p) 1Kb] . Eruditionis namque paternae laudibus stimulatus totum [Col. 0050C] se litterarum studiis tradidit, usus disciplina Deuterii, grammatici Mediolanensis. Hujus auditorium cum ingrederetur, Ennodius, qui praecipue Aratori suo consuluisse videtur [(q) 1Kb] , praefationem habuit, quae adhuc in ipsius Dictionibus nona superest [(r) 1Kb] . Ipsius Ennodii opera in arte dicendi tunc quoque fuisse exercitatum tradit Joannes Nicolaus Funccius [(s) 1Kb] .---Tantos quidem, his praeceptoribus usus, progressus fecit, ut in studiis litterarum habere parem neget Athalaricus [(t) 1Kb] . De pangendi carminis facultate deinceps erit dicendi locus. Eloquentia ipsius maxime fuit celebrata, cujus quidem vires eo latius explicare potuit, quo magis causas in foro egerit torrenti facundiae flumine perfusus. Advocationis, inquit ad eum scribens Athalaricus [(u) 1Kb] , te campus exercuit, te judicii nostri culmen elegit. [Col. 0050D] Nam ita intra te fuit quamvis [legendum puto quarumvis] ampla professio litterarum, ut tuum ibi consenescere non pateremur ingenium. Auspicatus es militem [Col. 0051A] [(a) 1Kb] , cum implere potueris cognitorem. Et quamvis traheret te eloquentia pro defensione dicere, suadebat tamen aequitas judicanda proferre. Probatum est, quid utilitatis habeat moribus armata facundia. Tantum autem eruditione et ingenii dotibus virum ornatissimum ad summos honores admoveri jubebat ipsa rei publicae salus. Primaevum ad eos jam pervenisse testatur Athalaricus [(b) 1Kb] . Ipsi Athalarico fuisse a tabulis secretioribus scribit Hoogstratenus, et ex eo Luiscius [(c) 1Kb] ; sed qua id fiat auctoritate me ignorare fateor. Certius est legationem pro Dalmatis obiisse ad regem Theodericum, quam ad annum 526 refert Funccius [(d) 1Kb] , at vero ad annum 527 Hambergerus [(e) 1Kb] , uterque, ut mihi quidem videtur, ex conjectura, nec tamen satis certa. Funccii opinio probabilior, si ad principium [Col. 0051B] anni 526 referas; at illa Hambergeri prorsus non procedit, cum Theodericus jam anno 526 diem obierit supremum, mense Augusto, vel ineunte Septembri [(f) 1Kb] , relicto imperio nepoti Athalarico, tutelam gerente Amalasuntha, Theoderici filia. Quantas vero eloquentiae laudes inde tulerit, non spertius quam ipsis Athalarici verbis exponi potest: Sed ut, inquit, merita tua exemplis potius laudabilibus asseramus, juvat repetere pomposam legationem, quam non communibus verbis, sed torrenti eloquentiae flumine peregisti. Directus enim de partibus Dalmatiarum ad dominum avum nostrum, sic necessitates provincialium, sic utilitates publicas allegabas, ut apud illum, magna cautela sollicitum, et copiosus esses et fastidia non moveres. Abundantia siquidem verba cum suavissimo lepore defluebant, et, cum [Col. 0051C] finem faceres, adhuc dicere quaerebaris: movendo, de lectando implebas magis veri oratoris nisum, cum jam causidici deseruisses officium. Memorant praeterea et alii, de quo tamen mihi nondum certo liquet, Aratorem fuisse principem legationis ab Athalarico ad Justinianum missae, quam ad annum 527 referunt Hoogstratenus et Luiscius.---Certius est sua sibi eruditione eumdem deinceps viam parasse ad honores in aula regia obeundos. Constitutus namque ab Athalarico est comes domesticorum, quod non satis accurate Joan. Nicol. Funccius referre videtur ad annum 526 [(g) 1Kb] , obstante minori regis aetate et matris Amalasunthae tutela; nisi tamen epistolas quae Athalarici nomen praeferunt, matri potius tribuendas arbitreris, ob corruptissimum Athalarici ingenium vices ipsius [Col. 0052A] sustinenti, quae Ludewigii est sententia [(h) 1Kb] . Sequor tamen hac in causa potius Joan. Fridericum Buddeum [(i) 1Kb] , circa annum 534 hoc factum scribentem; licet ipsum hunc annum constituat Hambergerus [(j) 1Kb] ; quod si verum sit, non diu ante mortem Athalarici hoc contigisse dicendum est, qui eodem anno tabe confectus, octodecim tantum annos natus exspiravit [(k) 1Kb] . Ipsa autem Athalarici, vel, si mavis, Amalasunthae hac de re epistola superest apud Cassiodorum [(l) 1Kb] , ubi inter alia: Hinc est, inquit, quod te comitivae domesticorum illustratum honore decoramus, ut multo majora de nostris debeas sperare judiciis, qui in te adhuc meliora credimus inveniri. Grande tibi negotium vides esse commissum. Posteriora haec lucem accipiunt ex iis quae de hoc munere disseruit Jacobus [Col. 0052B] Gutherius [(m) 1Kb] et Valesius [(n) 1Kb] ; ipsa autem verba protuli, ut appareat non satis accurate Funccium egisse et Joan. Albert. Fabricium: illum quidem [(o) 1Kb] , cum his litteris creatum fuisse domesticorum et privatorum comitem affirmet; hunc vero [(p) 1Kb] , cum privatarum tantum comitem constitutum declaret. Comes enim privatarum, quod munus maxime erat honorificum [(q) 1Kb] , deinceps demum factus est, forte post Athalarici mortem. Hoc vero munere ornatum fuisse, licet nulla certi scriptoris firmet auctoritas, memoriam tamen illius rei commode servavit codex Aratoris Rhemensis monachorum S. Remigii, in cujus exordio haec legi testantur Jacobus Sirmondus [(r) 1Kb] , et Aub. Miraeus [(s) 1Kb] : Beato domino Petro adjuvante, oblatus hic codex ab Aratore illustri, excomite domesticorum, excomite [Col. 0052C] privatarum, viro religioso, etc.---Tandem vero negotia et molestias pertaesus, quas aula passim suggerit, ad aliud vitae genus sese confert Arator. Monachum prius factum fuisse scribit Georgius Fabricius [(t) 1Kb] . Certe militiae sacrae sese accingens caput, solemni more tondendum praebuit [(u) 1Kb] , atque ita subdiaconus Ecclesiae Romanae factus est, quod ad annum 541 refert Funccius [(v) 1Kb] , cum Totilas in Italia rerum potiretur, eoque refert quae in elegia ad Vigilium ipse Arator memorat; sed de eo dixi in notis et in addendis. In Chronico tamen auctoris incerti apud Canisium titulus subdiaconi jam illi datur ad annum 538, nisi hoc per prolepsin factum putes. Non satis accurate autem Allonsus Ciaconius [(x) 1Kb] , et Joan. Hildebr. Withofius [(y) 1Kb] Nostrum appellant diaconum. Alterum constanter [Col. 0053A] tuentur codices, et Hermanni Contracti [(a) 1Kb] et auctoris incerti in Chronico [(b) 1Kb] testimonium; eoque magis hoc tenendum, cum diaconorum et subdiaconorum partes maxime essent distinctae [(c) 1Kb] . Neque meliori jure Aldus [(d) 1Kb] , Ciaconius [(e) 1Kb] , Gyraldus [(f) 1Kb] , et editores nonnulli dixerunt diaconum cardinalem, qua de re ad Epistolam ad Florianum [(g) 1Kb] exposui.

Ex hisce apparet clarissime, praesertim Aratorem nostrum floruisse sub Justino Thrace et Justiniano, atque pueritiam ipsius ad Anastasii imperium esse redigendam [(h) 1Kb] . Nimis tamen late florentem ipsius aetatem Taubmannus [(i) 1Kb] , aliique, extendunt ad annum 560. Habita vitae humanae ratione, eo potuisse pervenire largior facile Ciaconio [(j) 1Kb] , cum vix tum septuagenario major fuerit; sed aliud est, si loquamur [Col. 0053B] de tempore, quo quis praecipue rebus gestis scriptisve inclaruerit, aliud, si de vitae termino, quem attingere potuerit. Nescio itaque cur Aldo, Aratorem anno 544 floruisse memoranti, oblocutus fuerit Gyraldus [(k) 1Kb] , Paulum Diaconum, et Palmerium duces secutus, qui ad annum 560 referunt. Magis placent quae addit, nisi fortasse hoc scripsisse tempore (anno nempe 544), illo (anno 560) decessisse intelligamus. Licet enim non constet clarissime quando fuerit fato functus [(l) 1Kb] , tamen conjectura non rejicienda aetas ipsius ad hunc similemve annum extendi poterit. Vellem Georg. Christoph. Hambergerus auctoritatem addidisset, qua mortuum fuisse Aratorem anno 555 affirmaverit [(m) 1Kb] .

[Col. 0053C] Atque haec quidem sunt quae ex veteris aevi monumentis et hominum eruditissimorum commentariis colligere potuerim ad Aratoris vitam pertinentia. Pedem promoveo ad poeseos cognitionem, ipsumque hoc carmen, cujus causa omnis haec praefatio comparata est. Ut itaque liberalibus disciplinis Aratorem traditum et imbutum fuisse superius ostendi, ita in iisdem excolendis ducem habuit Parthenium. Cum eodem Ravennae moratus primum illic legit Caesaris Historias, sive Ephemeridas [(n) 1Kb] . Ex sua autem eruditionis penu varia tum deprompsit Parthenius, quibus doctior fieret Arator; cumque ipse poetarum legendorum miro amore caperetur, suo ad poesin exemplo Nostrum stimulavit, qui cum jam inde a prima aetate scribendis carminibus operam dedisset, praecipue iis [Col. 0054A] quibus veterum fabulas expressisse videtur [(o) 1Kb] , hortatu Parthenii ad sacram poesin sese convertit, atque hinc exponenda sunt quae in epistola ad Vigilium [(p) 1Kb] memorantur. Itaque vel Davidis Psalmos, vel Genesin versibus exponere in animum induxit [(q) 1Kb] . Neque mirum est Parthenium eidem hujus rei auctorem fuisse, siquidem pangendi carminis facultate inter suos excellenti. Hac laude neque eumdem posteriores eruditi censuerunt indignum. Danieli Heinsio videbatur a natura ad poesin factus, nisi quatenus non pauca ab aetate sua trahebat [(r) 1Kb] , non ignobilem poetam appellat Joan. Ludov. de La Cerda [(s) 1Kb] , poetam non infelicis ingenii Maderus [(t) 1Kb] , vatem magni ingenii, et Christianorum non postremum Barthius [(u) 1Kb] . Mutato autem consilio, potius Arator ad celeberrima apostolorum [Col. 0054B] Acta animum applicuit, ducem secutus Lucam, atque ita tandem edidit carmen hoc, De Actibus apostolorum; hanc enim potius operis fuisse inscriptionem, quam Historiae apostolicae, ut aliis videbatur, inferius ostendam [(v) 1Kb] . Imitatum hac in re fuisse Juvenci et Sedulii exempla scribit in Nostri Vita Aldus, quae ipsius editioni praefixa est. Perfectum autem fuit hoc opus anno Christi 544, ut ex codice Vaticano recte monuit Labbeus [(x) 1Kb] , et mox clarius apparebit, unde non satis accurate Aldus in Aratoris Vita: Cum vero hos libros componeret, urbs Roma a Gothis et Vandalis obsidebatur, eratque in Urbe de eligendo pontifice non parva contentio. Tandem, divina clementia Urbe ab hostibus liberata, Vigilioque creato pontifice, pax Ecclesiae reddita est anno Domini nostri Jesu Christi 507. Nisi sit [Col. 0054C] in numeris typographi vitium, gravissimus est Aldi error, cum secundum vulgatiores Fastos Vigilius pontifex fuerit creatus anno 537 vel sequenti, quo tempore et illae contentiones fuerunt, praecipue ob Silverium, sede pontificia ejectum [(y) 1Kb] .---Perfectum vero carmen primum obtulit Arator abbati Floriano, deinceps Vigilio papae; utrique commendavit addita epistola, quam alios secutus operi praemittendam censui. Oblatum vero Vigilio est VIII idus Apriles, maximeque placuit, ita ut non tantum publice praelectum, sed et omnium laude honoratum fuerit. Apponam hanc in rem, quo magis fata hujus carminis cognoscantur, ea quae in cod. Vossiano secundo ad finem erant ascripta, ita ut addam varias ex cod. Voss. 3 ut et Vaticano [(z) 1Kb] lectiones.

[Col. 0055A] In nomine Patris, et Filii, et Spiritus sancti [haec priora ignorat Vatic.]: Beato domno [posterior vox abest a Vat.] Petro adjuvante oblatus est hujusmodi codex ab Aratore subdiacono [Vat. addit [(a) 1Kb] ,sanctae Ecclesiae Romanae et] sancto atque apostolico viro papae Vigilio, et susceptus ab eo die VIII iduum Aprilis in presbyterio ante confessionem sancti [Cod. Vat., beati] Petri, cum ibidem plures episcopi [Vat. addit presbyteri], diaconi, et clerus [lege ex Vat. cleri] pars maxima pariter interesset, quem cum ibidem legi mox pro aliqua parte fecisset, Surgentio, viro venerabili, primicerio [Vatic. habet Surgentius, vir venerabilis, primicerius, et ita Aldus in Nostri Vita] scholae notariorum in scrinio dedit recte [lege ex Vat. et Voss. 3, Ecclesiae] collocandum. Cujus beatitudinem [Col. 0055B] litterati omnes doctissimi [lege doctissimique ex Vat.] continuo rogaverunt, ut eum juberet publice recitari, quod cum fieri praecepisset in ecclesia beati Petri quae vocatur Ad Vincula, sub [dele hoc ex Vat.] religiosorum simul ac laicorum nobilium, sed et e populo diversorum [novem praecedentes voces ignorat Vat.] turba convenit, atque eodem Aratore subdiacono [abest a [Vat.] recitante, distinctis diebus ambo libri quatuor [Cod. Vat., septem; sed male, ut ex sequentibus patet] vicibus sunt auditi, cum in una die modica pars libri [Vat. habet, cum unius medietas libri, quod malim] tantummodo legeretur, propter repetitiones assiduas, quas cum favore multiplici postulabant. Eadem ergo recitatio [Vat. codex, eadem haec repetitio] facta est his diebus, prima id. Apr., secunda XV cal. [Col. 0055C] Mai. [Aldus in Vita Nostri, XIII cal. Mai.], tertia VIII id. Mai. [(b) 1Kb] , quarta vero die III cal. Jun., tertio [Vat. addit anno] post consulatum Basilii V. C., indictione septima.

Posteriora haec satis indicant annum 544, de quo superius monui. Videatur Relandus in Fastis; Bibliothecae Patrum editores [(c) 1Kb] ad annum Vigilii 5 et Justiniani 19 non satis accurate referunt.

Ita cum laudatum et in scriniis Ecclesiae repositum fuisset hoc de Actibus apostolorum opus, misit illud Arator in Galliam ad Parthenium, ipsi amicissimum, filiumque sororis Ennodii, de quo plura Sirmondus [(d) 1Kb] . Aratoris fuisse commilitonem docet Funccius [(e) 1Kb] . Is illustri nomine insignis, magister officiorum et patricius [(f) 1Kb] , sua auctoritate plurimum ornamenti [Col. 0056A] huic addere carmini poterat, atque adeo ipsi ab Aratore commendatum est insigni epistola, ex qua sicuti pleraeque Parthenii dotes et insignia merita cognosci possunt, ita eamdem doctior orbis debet accuratae Jacobi Sirmondi diligentiae, qui primus edidit ex cod. Rhemensi monachorum S. Remigii, in notis ad Ennodium [(g) 1Kb] , unde deinceps Bibliothecae Patrum Lugdunensis editores expresserunt [(h) 1Kb] , idemque consilium secutus sum, licet in nostris codd. non reperiatur. Barthius quidem [(i) 1Kb] Aratore eamdem statuit indignam, sed argumenta ejus tanti non sunt, ut operose refellantur, quod ex illis etiam apparebit, quae ad hanc epistolam sunt notata.---Alia Aratoris scripta mihi non innotuere. Ex Thomasini Bibliocheca Patavina tamen Fabricius [(j) 1Kb] memorat epistolas Aratoris [Col. 0056B] mss.; sed cum libri inspiciendi mihi non sit copia, non ausim definire utrum intelligantur epistolae ad Florianum, Vigilium et Parthenium datae.

Ad ipsum carmen quod attinet, uti illud Vigilio placuit, sic non minus aliorum laudibus, propter eloquentiam, fuit celebratum. Ita namque Venantius Fortunatus [(k) 1Kb] :

Sortis apostolicae quae gesta vocantur, et Actus,
Facundo eloquio vates sulcavit Arator.
Et Eberhardus Bethuniensis [(l) 1Kb] :

Non aret serie metri, sed floret Arator.
   Doctus, apostolica facta decenter arat.
Eamdemque laudem non minus a posterioribus eruditis tulit. Disertissimum Aratorem in perpolito carmine appellat Alexander a Turre [(m) 1Kb] ; acuti scriptor [Col. 0056C] ingenii habetur Casp. Barthio [(n) 1Kb] , et bene doctus, et facilior etiam in tot difficultatibus, quam saeculi illius tricae fere ferebant [(o) 1Kb] ; admodum doctus [(p) 1Kb] ; eruditus [(q) 1Kb] ; minime contemnendus [(r) 1Kb] ; ipsumque poema nobile dicitur eidem [(s) 1Kb] , adeo ut satis admirari id multa saecula non potuerint; et sane plura eidem insunt elegantia, praecipue cum optimos quosque secutus fuerit duces, quod jam attigit Withofius [(t) 1Kb] , et ex veteribus praecipue Lucanum, quod quibusdam exemplis in Observationibus docui [(u) 1Kb] : atque hinc gratissimam quodam loco versuum concatenationem laudavit Beda [(v) 1Kb] , et acumine suo, in describendo Pauli discessu, Latinitatem illius aetatis superasse vere scripsit Barthius [(x) 1Kb] . Neque tamen diffiteor nimio allegoriarum studio interdum fuisse abreptum [Col. 0057A] illisque eumdem carmini elegantissimo non paucas inussisse maculas, iis praecipue locis ubi voces Hebraicas male fuit interpretatus, atque ex iis allusiones, plerumque languidas, derivavit. In talibus hos scriptores nugas saepius egisse recte censebat Daniel Heinsius [(a) 1Kb] , et vere Joan. Aug. Ernesti, V. C. Nam cum, inquit [(b) 1Kb] , religio Christiana ad Graecos esset propagata, doctores Ecclesiae, qui in explicandis divinis versabantur, plerique---ignorabant linguam Hebraicam, solaque Graeca in interpretando utebantur.--- Hinc ortae sunt multae interpretationes librorum sacrorum, et invectae in Ecclesiam, pro verisque probatae, etsi non pugnantes cum summa doctrinae Christianae, quanquam tales quoque, et falsae minimequae accuratae, quaeque plura hanc in rem sequuntur, lectu prorsus dignissima. [Col. 0057B] Atque haec ratio est quod Aratorem turbati sermonis scriptorem appellat Barthius [(c) 1Kb] , vatem difficilioris eloquii [(d) 1Kb] , scriptorem affectibus movendis parum utilem [(e) 1Kb] , et intricatiorem [(f) 1Kb] , parum tamen in hisce constans; neque enim illa satis conveniunt iis quae ex eodem superius memoravi. Sed jam alii eamdem notam quibusdam Barthii testimoniis apposuerunt. Accuratius est judicium Funccii [(g) 1Kb] : Sufficit opus esse pium, etiamsi non satis eruditum; neque, ut saeculum ferebat, in eo exarando scriptori spiritus defuit poeticus, licet nonnullos, vel imprudens, contra leges metri severas commisit errores. Posterioris generis exempla in notis passim protuli, in indice sub Prosodiacis collata; sed hoc Arator cum reliquis poetis Christianorum habet commune, ex pio eorumdem [Col. 0057C] consilio, quod attigit Corn. Valer. Vonckius [(h) 1Kb] .---Cum vero jam in eo sim, ut carminis hujus merita investigem, non omiserim poetam sibi quidem Actus apostolicos proposuisse carmine conscribendos, sed res ipsas primis plerumque digitis attigisse, atque, suis additis, liberius Juvenco aliisque fuisse evagatum, quae vera est Richardi Simonis [(i) 1Kb] sententia, unde nescio an quis carmen hoc Metaphrasin poeticam Actorum recte cum Cl. Joanne Albertio dixerit [(j) 1Kb] .---Atque ita jam defunctus videor illis quae ad poetam ipsumque carmen pertinent, ubi hoc addiderim, videri mihi carmen hoc continua serie conscripsisse eo modo quo Fabricius edidit, non vero in capita dissecuisse, veluti in Antverpiensi editione conspicitur, in qua initium libri II constituit caput 25. Igitur capitula rejeci, ex editorum [Col. 0057D] arbitrio nunc longiora, nunc breviora, licet et codd. eadem habeant, sed quae tamen, ut in Sedulio deprehendi, debentur librariis, iis praesertim qui vel ornamenta addebant titulis librorum, capitumque initiis, atque adeo ad spatia quae a priori librario his ornamentis vacua erant relicta sese accommodantes, tales inscriptiones vel [Col. 0058A] contrahebant, vel extendebant [(k) 1Kb] . Ut tamen appareat quantum sibi in hisce editores permiserint, addam hic ea quae ex codice Balthasaris Moreti excerpsit Nicol. Heinsius, additis versibus ad quos sint referenda.




CAPITULATIO LIBRI PRIMI.

    De Ascensione Domini, vs. 21.
    De allocutione sancti Petri, ex Matthia XII (lege et Matthia in) relato, vs. 69.
    De adventu sancti Spiritus in igne super apostolos, vs. 119.
    De sermone Petri ad baptismum hortantis, vs. 160.
    De eo ubi illis erant omnia communia, vs. 211.
    De claudo a sancto Petro ad Portam speciosam curato, vs. 244.
    [Col. 0058B] De interminatione Judaeorum, qui Petro respondente sunt contempti, vs. 293.
    De eo ubi omnes apostoli gratias Deo retulerunt, vs. 335.
    De eo ubi erat credentium cor unum et anima una, vs. 383.
    De Anania et Saphira, vs. 417.
    De eo ubi umbra Petri sanabantur infirmi, vs. 455.
    De eo ubi in templo apostoli qui in carcere missi fuerant reperti sunt, vs. 515.
    De eo ubi ab apostolis 7 diaconi ordinati sunt, vs. 552.
    De passione sancti Stephani, vs. 586.
    De eo ubi Simeon pecuniam offerens, Petro increpante, [Col. 0058C] confusus est, vs. 624.
    De Philippo et Eunucho, vs. 672.
    De Saulo cum peteret Damascum caecitate percusso, vs. 708.
    De Paralytico a sancto Petro in Lidda curato, vs. 754.
    De Tabita a sancto Petro suscitata, vs 801.
    De Cornelio ab angelo visitato, vs. 846.
    De visione Petri, cum ei de coelo plenum vas ostensum esset, vs. 878.
    De eo ubi sanctus Petrus Hierosolymis retulit cur gentibus praedicasset, vs. 966.
    De eo ubi nocte angelus Petrum solvens e carcere perduxit, vs. 1007.





CAPITULATIO LIBRI SECUNDI.

    [Col. 0058D] De eo ubi Saulus, qui et Paulus, apud consulem Paulum praedicavit in Pasa [lege in Papho], vs. 1.
    De eo ubi Paulus Antiochiae in synagogam praedicans de egressu Israelitici populi attulit mentionem, vs. 40.
    De eo ubi iterum in eadem synagoga de resurrectione et passione Domini praedicavit, vs. 96.
    [Col. 0059A] De eo ubi Paulus infirmum pedibus curavit in Listris, vs. 156.
    De eo ubi Paulus Hierosolymam Petro vel cunctis Apostolis de circumcisione, quam Judaei moverant, intulit quaestionem, vs. 242.
    De eo ubi Paulus a Spiritu prohibetur in Achaia [lege Asia] praedicare, vs. 307.
    De eo ubi Paulus in Philippis a puella Pithonem jussit exire, vs. 383.
    De eo ubi Paulus cum Epicuraeis, Stoicis philosophis decertavit, vs. 443.
    De eo ubi Paulus Corinthi apud Aquilam manens populum convertit ad Christum, vs. 506.
    De eo ubi Paulus Ephesi 12 viros, qui a Joanne baptizati sunt, in Christo baptizavit, vs. 569.
    [Col. 0059B] De eo ubi in Epheso 7 Judaei, sicut Paulus faciebat, daemoniaco manus imponentes, ab eodem lacerati sunt pariterque fugati, vs. 623.
    De eo ubi in Epheso contra Paulum Demetrius argentarius seditionem concitavit, vs. 688.
    De eo ubi in Troia Paulus Euthicum de coenaculo adentem suscitavit, vs. 753.
    De eo ubi Paulus Hierosolymam profecturus cunctis ex Asia vocatis valedixit in littore, vs. 826.
    De eo ubi Paulus apud Festum praesidem contendens cum Judaeis, vs. 991. Sed sequens capitulum praefigendum fuisset.
    De eo ubi Paulus in templo comprehensus est a Judaeis, vs. 913.
    De eo ubi Paulus excussit viperam de manu sua in [Col. 0059C] focum, et illaesus permansit, vs. 1156.
    De eo ubi Paulus a Milite insula, ubi sanitates fecit, navigans Romam usque pervenit; Caesarem appellavit, vs. 1206.


Haec jam librariis deberi vel inde apparet, quod in Vossianis longe plenius legantur, elegantiora tamen in priori cod., aliter iterum in Aldi editione, aliter in Tornaesianis similibusque.

Atque haec quidem tantum. Superest ut de adminiculis exponam quibus in ornando poeta usus sum. Et priori quidem loco memorandi sunt tres codices Vossiani, in membrana conscripti, quos talium ditissima academiae Lugduno Batavae bibliotheca asservat. Consilii mei de Aratore per clariss. Burmannum Secundum certior factus Ludovicus Casparus Valckenaer, [Col. 0059D] V. C. officia in litteras humanitate, horum inspiciendorum copiam fecit, cui adeo hoc nomine obstrictus gratias quas possum maximas me debere profiteor. Nec minus in aere suo me constituit reum Everwinus Wassenbergius, qui studiorum causa Lugduni moratus, in his conferendis operam sua sponte obtulit, et accuratissime perfecit. Uti autem probata pietate ductus hoc mihi, praeceptori quondam suo, praestitit officium, ita, oblata mox eidem honorifica in Daventriensi gymnasio provincia, [Col. 0060A] spem omnium implevit, insigne, quod dudum fore augurabar, musarum nostrarum decus et ornamentum. Caeterum codex primus, ita dictus quia reliquis praestare videbatur, forma est octava, reliqui autem quarta. Integrum Aratorem complectitur secundus, si ab epistola ad Florianum discesseris; primus autem incipit demum lib. I, versu 427; tertius vero lib. II, vs. 704. Hic est omnium corruptissimus, ita ut librarium vix Latine scivisse diceres, eaque est ratio quod plerasque ex eo variantes tacitus praeterierim, futiles siquidem, et somniantis potius librarii deliramenta. In secundo conspiciebantur plures glossae interlineares, quae tamen lib. II maximam partem evanescunt; has locis obscurioribus consului, et in notis passim iisdem locum dedi.---Praeter haec celebranda [Col. 0060B] mihi, et grata mente praecipue commemoranda est insignis Petri Burmanni Secundi in me humanitas et benevolentia, qui tot aliis amicitiae erga me indiciis, tantum in Aratore addidit, ut, quidquid ornamenti jam poetae accesserit, huic uni fere debeatur. Nactus scilicet sum a viro clarissimo trium codd. collationes, Cantabrigiensis, Universitatis, et Balthasari Moreti. Duo priores ad editionem Fabricianam contulerat Gotlieb Cortius, atque ex bibliotheca Menckeniana, Lipsiae divendita, eamdem sibi comparaverat Burmannus. Moreti codicem contulerat Nicolaus Heinsius, lectionesque variantes in schedula notaverat. Cantabrigiensem ascripserat Cortius esse cod. membranaceum collegii Trinitatis apud Cantabrigienses, uncialibus litteris scriptum, perantiquum [Col. 0060C] et nitidissimum. Hunc arbitror eumdem esse quem ab Erico Benzelio collatum habuit Joan. Alb. Fabricius [(a) 1Kb] . Alter codex erat paulo recentior, sed accuratius scriptus, teste Cortio, isque in bibliotheca Universitatis servabatur. Cum Cortius non addiderit, cujus universitatis fuerit, tantum hunc Cod. Univers. dixi; suspicor tamen esse membranaceum codicem, quem in Paulina Lipsiensium bibliotheca exstare memorat in epistola ad Heinsium Christ. Daumius [(b) 1Kb] . Moreti codicem Heinsius veterrimum appellat; sed non ultra vs. 204 lib. I contulit, unde reliquis aegre caremus. Eumdem forte inspexit in itinere, cum a Spadanis fontibus, quos valetudinis causa adierat, redux et Brabantiam peragrans Antverpiae Moretum, typographum ejus aetatis summum, [Col. 0060D] inviseret [(c) 1Kb] . Hoc addendum, praeter variantes ex Cantabr. et Univers., Cortium quoque ascripsisse quaedam, addita littera P. Suspicor haec ex schedis Pulmanni esse deprompta, qui quidem ex codd. haec videtur descripsisse, cum aliquando aperte sint contra metrum, veluti, ut unico tantum exemplo defungar, vetus lib. I, vs. 149, et certe Pulmanni manum sese in Aratore habere testatur in epistola ad Heinsium Christ. Daumius [(d) 1Kb] , eumdemque mss. consuluisse tria, Brugense, et bina Leodiensia auctor est [Col. 0061A] Georg. Fabricius [(a) 1Kb] : eo magis id suspicor, quia, beneficio itidem Burmanni, habuerim aliud editionis Fabricianae exemplum, quod olim fuit Car. Andr. Dukeri, in quo ex schedis Pulmanni ad Aratorem quaedam exstabant, levioris licet momenti. Hac suspicione ductus, illa Cortii, Schedarum Pulmanni nomine, reliquis variantibus inserui.---Vellem, ad manus quoque fuissent variantes ex cod. membranaceo, forma quarta, quem Londini in Westmonasteriensi bibliotheca servatum vidit Zacharias Conradus Uffenbachius [(b) 1Kb] , ut et ex Suollano et Daventriensi, quos memorat Georg. Fabricius [(c) 1Kb] ; posterior tamen quo abierit nescio; in publica saltem illius urbis bibliotheca non exstare ad me perscripsit Cl. Rhoerius.

[Col. 0061B] Editiones Aratoris uti sunt variae, sic praecipue, beneficio Cl. Burmanni Secundi inspexi Aldinam, Antverpiensem, Basiieensem, et Tornaesianam: duae ejusdem Tornaesii aliae penes me erant, unde in illis distinguendis interdum iis numeris usus sum de quibus dixi in praefatione ad Sedulium. Ut omittam editionem forma quarta, sine anni et loci nota, quam memorat Fabricius [(d) 1Kb] , omnium quae enumerantur prima est Mediolanensis anno 1469, forma octava [(e) 1Kb] , quae forte eadem est quam ex Mattairio ad sequentem annum refert Hambergerus [(f) 1Kb] ; additos eidem fuisse Juvencum et Sedulium testatur Fabricius, unde apparet quo jure in catalogo bibliothecae Gochenianae editio Sedulii Daventriensis anni 1519 prima dicatur.---Secutus est Aldus Manutius, qui [Col. 0061C] Venetiis Aratorem cum aliis Christianorum Poetis edidit, forma quarta, anno 1511: quae editio eximia est et emendatior.---Solus Argentorati prodiit 1507, forma octava.---Cum Sedulio et Juvenco Lipsiae 1515, forma quarta.---Salmanticae, cum commentariis Arrii Barbosae, forma majori, 1516.---Antverpiae, typis Joannis Graphei, 1535; ejusque lectiones conspirant cum iis quae ex Schedis Pulmanni, ut videbatur, protuli, ita ut vitiosissima quaeque sint expressa. ---Succedunt quae Pulmanno tribuuntur Basileenses. Talem sine anni nota, praemissa Reinhardi Hadamarii praefatione cum variis lectionibus, forma octava, memorat Fabricius [(g) 1Kb] , eamdemque affirmat repetitam Calari apud Vincentium Sembenium 1573, sed 1571 constituit in Bibliotheca Ciaconius. [Col. 0061D] Est et Basileensis anni 1537, apud Bartholomeum Westhemerum et Nicolaum Brylingerum; hanc beneficio Burmanni consului, et adeo quidem cum Aldina conspirat, ut omissos ab Aldo versus ipsa quoque ignoret. Ex hac forte reliquae Basileenses profluxerunt, quae referuntur ad annos 1541, [Col. 0062A] 1551, 1562 [(h) 1Kb] .---Tornaesianae tres sunt, 1553, 1566, 1588. Prima quidem omnium est optima, ad Aldinam, ut videtur, expressa.---Fabricius quoque edidit in Corpore Poetarum ecclesiasticorum 1564, neque tamen in Aratore tantum sibi tribuit quantum in Sedulio aliisque, qua de re in praefatione ad Sedulium prope finem abunde dictum est.---Exstat etiam in Bibliotheca Patrum, cujus editiones enumerat Fabricius [(i) 1Kb] : ipse autem variantes lectiones protuli ex edit. Lugdunensi apud Anissonios 1677. Coloniensem vero 1573, forma minori, cum quibusdam ex superioribus nunquam vidi: memorant eam Fabricius et Funccius.

Quos codd. quasque (Sic) ex edd. ascriptis vidi, ex illis accuratissime varias lectiones protuli, etiam aperte [Col. 0062B] vitiosas, si Voss. 3 excipias, secutus in eo quidem consilium Joan. Aug. Ernesti [(j) 1Kb] : Melius, inquit, hodie et aliorum usibus et posteritatis commoditati consulitur, hac quasi lege inducta, ut in codicibus excutiendis nihil, quamvis tenue, quamvis vitiosum, negligatur, qua re omnis ultra conferendi necessitas tollitur. ---Addidi excerptas ex Adversariis Caspar. Barthii observationes; vellem tamen ut ex mss. suis plura poetae protulisset emendando, praecipue cum egregios Aratoris codices habuisse videatur. Ipse enim sese possidere affirmat Aratoris membranam, aetate vix jam legendam [(k) 1Kb] , membranas antiquissimas et rectissimas [(l) 1Kb] , vetustissimas et fidelissimas Colonienses [(m) 1Kb] , bonas et pervetustas, quas ex manubiis Carthusiensium prope Argentinam redemerat [(n) 1Kb] , et [Col. 0062C] quatuor codd. membranaceos, integros diversos, accedentibus etiam quos Pulmannus composuerat [(o) 1Kb] . ---Praeter haec ex Georg. Fabricii commentario illa excerpsi quae ad Aratorem referenda videbantur, praecipue cum illud Fabricii Corpus paucorum sit in manibus.---De meis nihil est quod addam; si diligentiae in conferendo laudem, et bene de litteris merendi studium non denegaverit aequior judex, sat operae me tulisse pretium arbitrabor. Quas iis insertas vides Cl. Wassenbergii conjecturas, sane quam elegantes, mecum per litteras communicavit vir amicissimus; aegre tamen fero, majorem earumdem partem in Addendis reponendam fuisse, operis litteras praevenientibus. Indices adjeci satis accuratos, et priorem quidem, quo facilius quisque Aratorem cum [Col. 0062D] Actibus conferre possit. In Addendis leviora typographi peccata praetermisi, notatis tantum gravioribus; id moneo, ne quis reliqua negligentiae incuriaeve omissa tribuat. Atque haec sunt quae tecum agere volui, lector erudite. Tu vale, et huic de Aratore bene merendi consilio fave.




[Col. 0063]
ARATORIS SUBDIACONI EPISTOLA AD FLORIANUM (C)
[Col. 0063]

[112Kb] 1 Domino sancto ac venerabili 2 et in Christi gratia spiritaliter 3 erudito Floriano abbati, Arator subdiaconus S.


[Col. 0065A] [100Kb] 4 Qui meriti florem, maturis sensibus ortum,
   Nominis ore tui jam, Floriane, tenes; [Col. 0066A]
5 Nam, primaevus adhuc, senibus documenta dedisti,
   E quibus in coelum vita pararet iter;
[5] [Col. 0067A] [43Kb] 6 Ad carmen concurre meum, pedibusque labanti
   Porrige de placido saepe favore manum.
7 Jejuno sermone quidem, sed pinguia gesta
   Scripsimus, ac pelagi pondere gutta fluit. [Col. 0068A]
8 Inter grandiloquos per mille volumina libros
[10]    Maxima cum teneas, et breviora lege.
Naturaeque modo, variam quam condidit Auctor,
   Concordent studiis celsa vel ima tuis.
9 Quae genuit tigres, quae nutrit terra leones,
   [Col. 0069A] [40Kb] Formicis, apibus praebuit ipsa sinum.
[15] Et si respicias, dispenset ut omnia rector,
   Ingenium mites, vim meruere truces.
10 Ipsaque continuum virtus infracta laborem
   [Col. 0070A] Deserit, et varias quaerit habere vices.
11 Loricam solitus membris imponere miles,
   20 Gymnasii gaudet nudus adire locum.
[Col. 0071A] [8Kb] 12 Et, qui ferratas acies atque agmina vincunt,
   Imbelles feriunt per sua tela feras.
[Col. 0072A] 13 Ergo gradum retinens, et prisca volumina linquens,
   Cede dies operi, quod pia causa juvet.




[Col. 0071]
ARATORIS EPISTOLA AD VIGILIUM. (C)
[Col. 0071]

[17Kb] 15 Domino sancto ac beatissimo 16 atque apostolico et in 17 toto orbe primo omnium sacerdotum, papae Vigilio, Arator subdiaconus S.


[Col. 0073A] [61Kb] 18 Moenibus undosis bellorum incendia cernens,
   [Col. 0074A] Pars ego tunc populi, tela paventis, eram.
[Col. 0075A] [216Kb] 19 Publica libertas, Vigili, sanctissime papa,
   Advenis incluso solvere vincla gregi.
[5] 20 De gladiis rapiuntur oves, pastore ministro,
   [Col. 0076A] Inque humeris ferimur, te revocante, piis.
21 Corporeum satis est sic evasisse periclum,
   At mihi plus animae nascitur inde salus.
22 Ecclesiam subeo dimissa naufragus aula;
[10]    [Col. 0077A] [14Kb] Perfida mundani desero vela freti.
23 Transferor ad niveas Petri, sine turbine, caulas,
   Et fruor optati jam statione soli.
24 Littoris ille sinus ad carbasa nostra paravit,
   [Col. 0078A] Fluctibus in mediis, cui via sicca fuit.
[15] Esse reus potero, grates si reddere cessem.
   Unius officio displicuere novem.
25 Sensibus ardor inest horum celebrare labores,
   Quorum voce fides obtinet orbis iter.
[Col. 0079A] [46Kb] Versibus ergo canam, quos Lucas rettulit actus,
[20]    Historiamque sequens carmina vera loquar.
26 Alternis reserabo modis, quod littera pandit,
   [Col. 0080A] Et res si qua mihi mystica corde datur.
27 Metrica vis sacris non est incognita libris;
   Psalterium lyrici composuere pedes;
[25] [Col. 0081A] [6Kb] 28 Hexametris constare sonis in origine linguae
   Cantica, Hieremiae, Job quoque dicta ferunt.
29 Hoc tibi, magne Pater, cum defero munus amoris,
   [Col. 0082A] Respice, quod meritis debita solvo tuis.
30 Te duce tiro legor, te dogmata disco magistro;
   Si quid ab ore placet, laus monitoris erit.




[Col. 0081]
ARATOR SUBDIACONUS. DE ACTIBUS APOSTOLORUM (C,S)



LIBER PRIMUS.
[Col. 0081]

[Col. 0083A] [43Kb] 31 Ut sceleris Judaea sui polluta cruore,
Ausa nefas, complevit opus; rerumque Creator
[Col. 0084A] 32 Hoc, quod ab humanis sumpsit sine crimine membris,
Humana pro stirpe dedit, dignatus ut ima
[5] [Col. 0085A] [155Kb] 33 Tangeret inferni, non linquens ardua coeli;
Solvit ab aeterna damnatas nocte tenebras,
34 Ad Manes ingressa dies: fugitiva relinquunt
Astra polum, comitata Deum; cruce territa Christi
35 Vult pariter natura pati, mortisque potestas,
[Col. 0086A] Se vincente, perit, quae pondere mersa triumphi,
36 Plus rapiens, nil juris habet, divinaque virtus,
Rursus membra ligans, animata cadavera movit.
Ad vitam monumenta patent, cineresque piorum
Natalem post busta novant. Lux tertia surgit,
[15] [Col. 0087A] [42Kb] 37 Majestas cum carne redit, speciemque coruscam
Umbrarum de sede refert, ut ab exsule limo,
38 Interclusa diu, patriae repetatur origo.
Omnipotens parat ipse vias, et corpora secum
Post tumulos regnare jubet; moriente veneni
[20] [Col. 0088A] Semine, florigero sua germina reddidit horto.
39 Jamque quaterdenis Dominus manifesta diebus
Contulerat per signa fidem, cernentibus illis,
40 Usque sub extremum, diffuso in limite, mundum,
[Col. 0089A] [123Kb] Quos testes jubet esse suos. Miracula rerum
[25] Non poterant celare Deum; documenta resurgens
Quae sic certa daret, quam mandere? corpora vitam
Hinc humana probant. Coelum petiturus, olivae
41 Progreditur lustrare nemus, quia germine sacro
[Col. 0090A] Luminis et pacis locus est; vult inde reverti,
[30] Unde creaturam, signata fronte micantem,
42 Divinus commendat odor, cum desuper unctos
Abluit interius Christi de nomine chrisma
Tollitur astrigerum rediturus victor in axem,
Et secum quod sumpsit habet; nova pompa triumphi!
[35] Arva Deus petiit, homo sidera; quis datur illi
[Col. 0091A] [176Kb] 43 Aetherea de parte fragor? quantumque resultant
Coelestes in laude chori, cum rector Olympi
Evehit excelsis, quidquid suscepit ab imis?
44 Ingrediensque polum, carnis comitante tropaeo,
[40] [Col. 0092A] Exuvias atri raptas de fauce profundi
Lucis in arce locat, terrenosque erigit artus;
Qua pietate capit, propter quam venerat, ivit.
   45 Discipulos stupor altus agit, quibus ore corusco
Perspicui dixere viri; quae cognita nobis
[45] [Col. 0093A] [72Kb] 46 Et miranda sonant, nunc jam speculemur ovantes,
Imperiique modum per subdita jura probemus.
Virgine matre satus, calcata morte resurgens,
Coeli sceptra petens, his nuntiat acta ministris.
[Col. 0094A] 47 Nec cessant elementa suo servire Tonanti;
[50] Stella, comes praegressa Magos, venientis honori
48 Militat: obsequio nubes famulatur euntis.
   Angelicis igitur postquam est affatibus usa,
Liquit oliviferi veneranda cacumina montis,
[Col. 0095A] 77Kb] Ad messem praelecta manus, qui, calle citato,
[55]    49 Moenia nota petunt, quo per sua sabbata mille
Passibus ire licet, qua tunc statione sedebat
50 Porta, Maria, Dei genitrix intacta creantis,
[Col. 0096A] A nato formata suo; mala criminis Evae
51 Virgo secunda fugat; nulla est injuria sexus;
[60] Restituit quod prima tulit. Non voce querelas
[Col. 0097A] [97Kb] 52 Excitet; aut gemitu moerentia corda fatiget
Antiqua pro lege dolor; scelera ipsa nefasque
Hac potius mercede placent, mundoque redempto
Sors melior de clade venit; persona ruinam,
[65] Non natura, dedit; tunc femina feta periclum,
Nunc tumuit paritura Deum, mortalia gignens,
Et divina ferens, per quam Mediator in orbem
Prodiit, et veram portavit ad aethera carnem.
   Primus apostolico, parva de puppe vocatus,
[70] Agmine Petrus erat, quo piscatore solebat
Squamea turba capi; subito de littore visus,
[Col. 0098A] 53 Dum trahit, ipse trahi meruit; piscatio Christi
Discipulum dignata rapit, qui retia laxet
Humanum captura genus: quae gesserat hamum,
[75] Ad clavem est translata manus, quique aequoris imi
Ardebat madidas ad littora vertere praedas,
54 Et spoliis implere ratem, melioribus undis
Nunc alia de parte levat, nec deserit artem,
Per latices sua lucra sequens, cui tradidit agnus,
[80] Quas passus salvavit oves, totumque per orbem
Hoc auget pastore gregem, quo munere summus
[Col. 0099A] [84Kb] Surgit, et, insinuans divina negotia, coram
Sic venerandus ait: Nostis quia proditor amens
55 Mercedem sceleris solvit sibi; taedia noxae
[85] Horruit ipse suae, stringens in gutture vocem,
Exemplo cessante, ream, qui parte necari
Promeruit, qua culpa fuit, crimenque retractans
Judicio tali permisit membra furori,
56 Aeris in medio communi ut poneret hosti
[90] [Col. 0100A] Debita poena locum; coelo terraeque perosus
Inter utrumque perit; nullis condenda sepulcris
Viscera rupta cadunt, tenuesque elapsus in auras
Fugit ab ore cinis: non haec vacat ultio Judae,
57 Quae suprema negat, vindictaque mercis iniquae
[95] Sic placitura venit; nam, cum modo rura parasset
[Col. 0101A] [119Kb] Funeris ex pretio, cum nomine sanguinis emptus
58 Cespes, in externas componens busta favillas,
De tumulis fecundet humum, caret impius agri
Fertilitate sui, solusque excluditur arvis,
[100] Quae monumenta ferunt, cujus tuba saeva cruentum
[Col. 0102A] Est exorsa nefas, qui signifer, oscula fingens
59 Pacis, ab indicio bellum lupus intulit agno.
Nunc opus est votis, quod verba prophetica clamant,
60 Quem liceat supplere vices. Tunc, summa precantes,
[105] Constituere duos, Joseph cognomine Justum,
[Col. 0103A] [95Kb] 61 Matthiamque, Dei parvum quod nomen, ut aiunt,
Hebraeo sermone sonat, humilemque vocando
Comprobat. O quantum distant humana supernis
Judiciis! Parvi merito transcenditur ille,
[110] Laude hominum qui justus erat. Duodena refulgent
signa chori, terrisque jubar jaculatur Olympi.
62 Haec quoque lux operis quid praeferat, edere pergam.
[Col. 0104A] Quatuor est laterum discretus partibus orbis;
Trina fides vocat hunc, quo nomine fonte lavatur.
[115] Quatuor ergo simul repetens ter, computat omnem,
63Quam duodenarius circumtulit ordo figuram.
Discipulisque piis, quibus hoc baptisma jubetur,
Mystica causa dedit numerum remeare priorem.
[Col. 0105A] [22Kb] 64 Spiritus aetherea descendens sanctus ab aula
[120] Irradiat fulgore locum, quo stemma beatum
Ecclesiae nascentis erat, quibus, igne magistro,
Imbuit ora calor, dictisque fluentibus exit
Linguarum populosa seges; non littera gessit
Officium, non ingenii stillavit ab ore
[125] 65 Vena, nec egregias signavit cera loquelas;
Sola fuit doctrina fides, opulentaque verbi
Materies, coeleste datum, nova vocis origo
[Col. 0106A] 66 Quae numerosa venit, totoque ex orbe disertis
Sufficit una loqui. Dudum vetus aequoris arca
[130] Cum superasset aquas, turrim voluere maligni
In coelum proferre suam, quibus impia corda
Sermonum secuere modos, sociisque superbis
Affectus cum voce perit: confusio linguae
Consimili tunc gente fuit, nunc pluribus una est,
[135] Ecclesiae quoniam venientis imagine gaudet
Concordes habitura sonos, et pace modestis
Fit fecunda redux, humilisque recolligit ordo,
[Col. 0107A] [132Kb] Quod tumidi sparsere viri. Res maxima cogit
67 Non reticere diu, quid sit, quod Spiritus almus
[140] His datur in flamma, Jordanis ab amne columba;
Quod tunc rite canam, promissaque debita solvam,
Si sua dona ferat: duo sunt haec signa figurae,
[Col. 0108A] Ut sit simplicitas, quam congrua diligit ales,
68 Quae ne tarda gerat sine dogmatis igne tepores,
[145] Sit pariter succensa fides; ibi destinat undis
Unanimes, hic ore jubet flagrare docentes.
Mentibus instat amor, sermonibus aestuat ardor.
   69 Hos etiam musto typica ratione moveri
Error verus ait, quos, ebria fonte recenti,
[150] [Col. 0109A] [12Kb] 70 Complevit doctrina poli; nova vasa liquorem
Suscepere novum, nec corrumpuntur acerbo,
Quo veteres maduere lacus, de vite bibentes,
Quae, Christo cultore, dedit convivia verbis,
Unde rubent, quas vertit aquas, tenuemque saporem
[155] Legis in Ecclesiae fecit fervescere libris.
   Tertia sidereis inclaruit hora loquelis.
71 Hunc numerum Deus unus habet, substantia simplex
Personis distincta tribus; quam plurima nobis
Instrumenta patent, simul hoc et tempora monstrant.
[160]    [Col. 0110A] Primus at ille Petrus, qui figit in aequore gressus,
Retia jam cupiens hominum vibrare saluti,
Ut piscator ovans levet has de fonte catervas,
Retulit aethereos, populo mirante, triumphos.
72 Venit ad occiduas carnaliter editus oras,
[165] Humana sub lege, Deus, qui temporis expers
Principium de matre tulit, nec vile putavit,
Majestate potens, terreni sumere formam
Corporis, atque opifex hominum pars esse, suoque
Nos pretio revocare sibi, post dona salutis,
[170] Postque tot erectos, pulsis languoribus, aegros,
[Col. 0111A] [96Kb] Cum defleta etiam, perfunctaque corpora luci
73 Redderet, et superas iterum concederet auras;
Se quoque permittens, fusus genitricis ab alvo,
Carnis jura pati, vitam ne perderet orbis,
[175] Maluit ipse mori; sed quod de virgine feta
Nascitur, illud obit; ligno suspenditur insons,
Et ligni vacuatur onus: sic vulnus iniqui
[Col. 0112A] Fit medicina Dei; pavidis resplenduit umbris,
74 Pallida regna petens, propria quem luce coruscum
[180] Non potuit fuscare chaos, fugere dolores;
75 Infernus tunc esse timet, nullumque coercens
In se poena redit; nova tortor ad otia languet.
Tartara moesta gemunt, quia vincula cuncta quiescunt.
[Col. 0113A] [29Kb] Mors ibi quid faceret, quo vitae portitor ibat?
[185] Hunc Deus omnipotens, cui nunquam terminus instat,
Post sacra busta levat; radiantem in corpore Jesum
Vidimus, et propriis reducem conspeximus astris.
Sed fugite, o miseri! funesta piacula gentis,
76 Cui, veniente Deo veteres avertere noxas,
[190] Addita sacrilegae creverunt vulnera culpae.
Cur natos, Judaea, tuos, per vota cruoris,
Parricida trahis? quid, Christi sanguine fuso,
Hos tecum damnata premis, necdumque creatos
Festinas proferre reos, homicidaque lingua
[195] Naturae percussit iter? cui serior ortus
[Col. 0113B] Quam facinus discrimen alit, scelerumque propago
De natale perit, quae saucia voce parentum
[Col. 0114A] In lucem punita venit. Si solvere cura est
Fecundi crementa mali, felicibus undis
[200] 77 Exstinctum reparate genus; spes una remitti
Debita supplicii, post crimina velle renasci.
   Multiplicat jam pastor oves; tria millia vulgi
Non minus illa dies in flumine diluit Agni.
Hic primum, post jussa Dei, baptismatis usus
[205] 78 Exoritur, data jura probans; nam trina potestas
Colligit hanc prolem, numerum partita per aequum.
Perfectum est, quod mille sonat: sic denique saeclis
Ponimus aetates, cum tempora dicimus orbis.
[Col. 0114B] Res perfecta semel ter jungitur, et facit agmen
[210] Mystica vis numeri. Gregis est pia forma novelli.
   Funditur interea per cunctos gratia sensus,
[Col. 0115A] [41Kb] Divitiasque metit locuples in amore voluntas.
Utque pii coeant in foedera, pignore certo,
Res laxant, et corda ligant sine limite census,
[215] 79 Affectu consorte licet; nova jura beatis
Munifica fluxere manu, quibus ubere laeto
Divisae geminantur opes, et crescit in omnes,
Quod faciunt commune sibi, totumque capessunt,
Qui proprium nihil esse volunt. Quo fonte cucurrit
[220] Haec probitas, quaeve illa fuit bonitatis origo,
Hinc canere incipiam: Sacris bis Spiritus almus
Discipulis concessus erat; spiratus in illos
A Christo surgente semel; post, missus ab astris,
Nescia verba viris facundus detulit ignis.
[225] [Col. 0115B] 80 Ne quid inexpertum studio meditemur inani,
Spiritus alme! veni, sine te non diceris unquam;
[Col. 0116A] Munera da linguae, qui das in munere linguas.
Haec iterata, reor, confirmant praemia justos,
Ut duo jussa colant, tabulis conscripta duabus:
[230] Dilige mente Deum, ferventi plenus amore:
Rursus ait: Charus tibi sit quoque proximus, ut tu.
Hoc pactum jus omne tenet, quod Spiritus almus,
81 Bis veniens, per corda creat: semel hunc dedit auctor
In terris, ut ametur homo; post misit ab astris,
[235] Ut flagrent humana Deum: dilectio prima est,
Quae Dominum vehementer amat, cui deinde secunda est,
Quae sociat mortale genus; tamen incipit ante
[Col. 0116B] Posterior numero, sequitur comitata secundam
Quae prior est; sic forma docet: nisi diligis, inquit,
[240] [Col. 0117A] [90Kb] Cernere quem potis es, fratrem, quem cernere non es,
Nescis amare Deum. Concordia nexa calescat
Ergo pari voto, Dominumque in pectore condat
Fratris amor, geminae sibi sit substantia causae.
   82 Claudus erat, cui prima dies exordia vitae,
[215] Membrorum cum strage, dedit, languore coaevo
Octo lustra gerens, ad quem, comitante Joanne,
Respice, Petrus ait: Votum spes lusit avarum,
Cumque negat, meliora parat. Quam saepe gravatos
Desperata juvant, et semine nata sinistro
[250] Prosperitas, celans moestis confinia laeta
Principiis, ad vota venit? gaudebit egenus
[Col. 0118A] Plus vacua meruisse manu, qui munera poscens
Est datus ipse sibi. Nulla hic mihi vena metalli,
83 Respondit, quae fundat opes; ego ditior aegro
[255] Pauper ero; progressus abi! De voce jubentis
Exsiliit medicina potens, atque hospite gressu
84 Convixere pedes; cunabula longa relinquens
Calcavit veteranus humum, plantisque novellis
Materies se prisca movet, cui praepete cursu
[260] Protulit incessus, quidquid non edidit ortus.
Stat facti manifesta fides; sed et altera nobis
Res aperit, quod causa gerit: gens nomen ab illo
Israel dicta tenet, qui bella reliquerat aeger,
[Col. 0119A] [14Kb] Conatus certare Deo; tulit ipse figuram
[265] Corporis ante gravem, quam post in vulnere mentis
85 Israel claudus habet, qui per sua crimina labens
Corde magis quam carne fluit, spatiisque sub ipsis
Quadraginta annos Aegypti fine remotus
Claudicat, Aegyptum cupiens, atque idola quaerens.
[270] 86 Ponitur ad portam Speciosam debilis; ultra
Non valet ire miser, nec limina tangere portae;
Culpa negavit iter. Qui sunt qui pectore claudum
[Col. 0119B] Israel ferre solent, portaeque adjungere certant,
[Col. 0120A] Quae speciosa suo prodit de nomine Jesum?
[275] Isaias, Daniel, similes quique ore prophetae
Obscuris manifesta canunt miracula Christi.
Et portae qui nomen habet, sic admonet ipse:
Porta ego sum vobis, qui per me intrare recusat,
Fur erit ille nocens. Possunt portare prophetae
[280] Ad portam, cernenda magis, quam visa loquentes;
In templum non ferre queunt; haec janua Petro
Credita, qui, Christum confessus, cognita monstrat,
Non ventura sonat. Vetus o sine fine jacebis,
87 Ni Petrum jam, claude, roges! qui, noxia pellens,
[285] [Col. 0120B] Auri vitat onus, rerum cui censuit auctor
[Col. 0121A] [42Kb] Non peram gestare sibi: pete dona salutis,
Non fragiles secteris opes, quas spernere debet
Cum Domino, qui dives erit. Post limina templi
Porticus hunc Salomonis habet, qui jure vocatur
[290] Pacificus; regnante fide quis semper in orbe
Pacificus, nisi Christus, erit? Hic protegit omnem,
Qui, Petro ductore, placet, quo praesule surgit.
   Agmine jam niveo, per millia quinque virorum,
Ecclesiae crescebat apex; arcere laborat
[295] Hunc Judaea coli, cujus de munere fluxit,
Quod virtus operata dedit, sed linquere Christum
[Col. 0121B] Petri nescit amor: Non hunc reticebimus, inquit,
Quo remeat praestante salus, qui jure creantis
[Col. 0122A] Infectum supplevit opus: solidumque decorem
[300] 88 Pars reparat, quam jussa novant, hic membra redemptor
Saucia restituit, hic mortua surgere cedit.
89 Fert animus patrare nefas, sanctisque verendis
Sacrilegas inferre neces. O semper iniqui!
Dona vident, et bella movent; sed coepta relinquunt,
[305] Ne violent, quos turba fovet, quibus, indice claudo,
Testis erat meriti, cumque hoc sua corda levabant.
Nam non parva dedit populo miracula gressus,
Quem rudis atque senex nullis jam legibus aevi
[Col. 0122B] Vernula sumpsit humi, cum quo stupet ipsa moveri,
[310] Quae jacuit natura diu, firmataque nuper
[Col. 0123A] [73Kb] Incessu proprio nova jam vestigia signat,
90 Quae fuerant aliena sibi; tamen improba proles
Saevit adhuc, farique vetat, quod gaudia clamant.
Quid toties, Judaea, cadis? surrectio Christi
[315] Ut furto celetur, emis, sed inania demens
A somno documenta petis livore caduco,
Quae sentis virtute geri, vis fraude negari.
Infernum Dominus cum destructurus adiret,
Detulit inde suam, spoliato funere, carnem.
Victor ab arce crucis radiantia signa ministrat.
91 Sol ruit in tenebras, tu pectore nigra rebellas.
[Col. 0124A] Arva tremunt concussa locis, tu fixior haeres.
Saxa crepant, tu dura manes. Jam scissio veli,
Quae latuere diu, nudavit mystica templi.
[325] Lux tua nos adiit, tecum nox sola remansit.
Mors sine fine premit, cui nunquam vita resurgit.
Planta vetus, sociare novis et condere libris,
92 Ne pereas viduata cibis, sine munere quorum
Arida ficus eris, nullo quia tempore fructum
[330] Ad Christi vis ferre manum, neque cernere quantum
Floruit incertus faciens oleaster olivas,
[Col. 0125A] [60Kb] Plenaque per gentes de spinis pullulat uva.
93 Imminet exhaustis radicibus ira securis,
Ut succisa ruas, ni jam translata virescas.
[335]    Postquam mira salus, in corpore nata vetusto,
Discipulis audita liquet, gentisque superbae
Cognovere minas, celebrant his vocibus hymnum:
Tu, qui cuncta Deus, propriis animata figuris,
Artifici sermone facis, quique edita cernens
[340] [Col. 0126A] 94 Ante vides, rerumque creas per nomina formas.
Cum fierent, vox semen erat, nec distulit ortus
Imperium natura sequens; mox spiritus oris
Aethera curvavit, sola nexuit, aequora fudit,
Materiemque operis sola est largita voluntas.
[345] 95 Ne deforme jugum similis portaret imago,
Tegmine servili latuit regnator Olympi,
Ut sua gentiles implerent coepta furores.
[Col. 0127A] [27Kb] Quis dolus Herodis, cum tristia bella moveret
Infantum mandata neci? quos ubere raptos
[350] Vulnera suscipiunt parvis errantia membris
Vix habitura locum, saevoque jubente tyranno,
Nasci poena fuit, cujus tulit impetus aevum,
Quem nescivit agi, qui perdidit. O nova mortis
96 Conditio! solo vitam pro fine subire,
[355] Et, cum prima dies atque ultima sit simul una,
Posse magis quam scire mori. Quis lumine sicco,
Aut gemitu cessante queat memorare Pilati,
Quod deflent elementa, nefas? quo judice, Christus
Subdere pro mundi voluit sua membra periclis,
[360] Ut carnale malum caro solveret, et ferus hostis,
Cujus ab ingenio fluxerunt tela veneni,
[Col. 0127B] Perderet antiqui lacrymosa piacula belli,
Materia superante pari, ne criminis ultra
Per sobolem prodiret onus: damnatio justi
[365] Libertas est facta reis: da semina verbi
[Col. 0128A] 97 Per tua dona coli, segnisque, novalibus usa,
Colligat ista manus, te fructificante, maniplos,
De quibus ipse tui componas horrea coeli,
Triticeamque fidem, lolio pereunte, corones.
[370]    Qua sancti fulsere pedes, concurrere visa est
Pondere terra gravi, moxque almus Spiritus illis
Splenduit, et linguis facundia crevit obortis.
Auditae valuere preces: humana propago
98 Materies terrena sumus, limumque parentem
[375] Nomine prodit homo: vis flexit et impulit arva
Vocis apostolicae, quae de tellure creatos
Fecit habere fidem: sed quid magis exsilit unus
Concutiturque locus? cecinit Scriptura decoros
Pacem ferre pedes; horum sub gressibus ergo
[380] Laeta movetur humus, quibus est sermone Magistri
[Col. 0128B] Pax commissa pii, quae, deportata per illos,
Exiit in cunctas veloci munere terras.
   Ecce tot egregiis unum cor esse catervis
[Col. 0129A] [35Kb] 99 Incipit, atque animam populus nanciscitur unam.
[385] Quis dubitare queat mysteria dogmatis, unum
Personas tres esse Deum? cum millia vulgi
Conveniant sub mente pari, numerique frequentis
Sint animi velut unus homo; quae turba perennem
100 Portatura crucem, Dominumque secuta fidelem
[390] Sprevit agros, habitura polos: haec nempe facultas
Fortior est, de parte magis conquirere totum,
Atque caducorum pensare manentia causis,
Et quaestum per damna sequi. Non, prodige rerum
Venditor, ista facis, sed qui tua jura tenere,
[395] [Col. 0130A] Ambitiose, cupis, parvoque in tempore linquis,
Quod semper vis esse tuum. Sic spargere rura,
Nolle carere fuit; quid enim substantia prodest,
Quae servata perit? quam sideris arce locatam
Commodius, qui cedit, habet. Pete, creditor, inde
[400] Usurae majoris opem, gazasque reconde,
Quo nequeant adversa pati; non deterit ullus
101 Perpetuas ibi casus opes; sine fine tenebis,
Quod Dominum debere facis. Nunc aspice partes,
Lector docte, pias, et tecum mente sagaci
[405] Volve, quid esse putes, rutili quod pompa metalli
Ponitur ante pedes, sacris non debita dextris;
Destitui debere probant, quod tangere vitant,
[Col. 0131A] [100Kb] Calcandumque docent, quod subdunt gressibus aurum;
De quo terrenae veniunt ad pectora curae
[410] Consimili jactatur humo. Quo sistat, avare,
Mens tua, disce, loco; quod tu custodis anhelus,
Quod statione premis, quod cernere saepius ardes,
102 Cujus in amplexus per somnia cuncta recurris,
Horrescunt tractare pii, nec tunc quoque gestant,
[415] Cum bona facta parant: quantum speculantur in illo
Stare nefas! et dona gerens contemnitur aurum!
   Decidit infelix Ananias vulnere culpae,
Fur census sub fraude sui; cadit impia conjunx,
[Col. 0132A] Supplicio percussa pari, quia crimine ab uno
[420] Fit commune nefas, quoties scelus ante peractum
Consensus facit esse suum: nam mentis avarae
Vindex illa fuit sententia. Denique quando
Auri cessat amor? qui pectora semper adurit,
103 Quo capitur mortale genus, qua pullulat omne
[425] De radice malum, cujus violentior ardet
Ambitio, crescente modo, simulantque rapinis
Addita lucra famem. Sed, quod mutata voluntas
104 Falsi crimen habet, cumque est jam cautio voti
Stare decet, nec velle prius violare sequenti,
[430] Jus proprium retinere magis quam demere fas est.
[Col. 0133A] [281Kb] Omnibus exemplum sanxit vindicta duorum,
105 Ne quis dona vocet, quae sponsio debita poscit.
Respice, vera fides, ac dogmate clara beato
Verba require Petri: Quisnam te fallare suasit,
[435] Conclusitque probans? homines haud, talia fando,
Deludis, mentire Deo. Quae damnat iniquos,
106 Aedificat doctrina pios. Quod Spiritus almus
Sit Deus, ex multis plena est instructio libris.
Et tamen hinc capit arma fides: quo tendimus ultra?
[440] Quis dubitet, quod Petrus ait? qui jure venitis
Ad latices, hoc state loco; satis hostibus obstat,
Ecclesiae quod forma sonat: divisor amare,
Judicium de fine time! qui criminis auctor
[Col. 0134A] Errorisque tui est, fusa ruit Arrius alvo
[445] Infelix, plus mente cadens, lethumque peremptus
Cum Juda commuue tulit, qui, gutture pendens,
Visceribus vacuatus obit, nec poena sequestrat,
Quos par culpa ligat, qui majestatis honori
Vulnus ab ore parant: hic prodidit, ille diremit,
[450] Sacrilega de voce rei. Deus arbiter orbis
107 Personis tribus est, in quo simul una potestas.
Abstulit his species operum, bonitate creatas,
Qui fabricatoris non inspexere decorem,
Errantesque putant, qui fecerit omnia, factum.
[455]    Fama ciet populos ad mystica signa salutis
E cunctis properare locis, et pestibus aegros
In lectis deferre suis, quos urbis in illa
Parte locant, qua sacra tenet vestigia Petrus.
[Col. 0135A] 47Kb] O mihi si cursus facundior ora moveret,
[460] Centenosque daret vox ferrea, lingua diserta
108 Hac in laude sonos, quantum speciosior esset
Ambitus eloquii! variis aperire figuris
Singula, nec modicis includere grandia verbis,
Quae fuerit rerum facies, cum tempore parvo
[465] Morborum cecidere greges, et fluxit ad omnes
Improvisa salus, quam corpore fusa sereno
Luminis umbra creat, dubiaque a morte remoti
Erexere caput. Sed non deprendere visu
Auctorem potuere boni, quibus ardua virtus
[470] Occultat, quam praestat opem, resque ante paratur,
Quam spes ulla foret, furtivaque praemia vitae
[Col. 0135B] Dat medicina latens, et anheli corporis aestus,
Ignaro languente, rapit, quam nescit adesse,
[Col. 0136A] 109 Qui venisse probat, crescitque potentia facti
[475] Agnitione carens; cujus splendoris imago,
Omnia pervolitans, tactuque nocentia mundans,
Stat donis, fugitiva oculis, et munere plenos
Linquit ubique toros, hostesque a sensibus atros
Projicit, ac nebulis larvalibus exuit artus.
[480] I citus, et curas hominum de calle frequentans
Excute, Petre, gradus; tecum medicina salutis
Ambulat; adde viam; spes est ad gaudia velox,
110 In pedibus non esse moram; tua semita vita est;
Si properas, jam nemo jacet; tu motibus umbrae
[485] Corpora cuncta levas; atque hoc simul, inscia voti,
[Col. 0136B] Sumit turba tacens, quod, cum rogat, accipit unus.
[Col. 0137A] [6Kb] [Omnibus ergo salus, uno poscente, venibat.]
Quaerite, quos agitat tanti reverentia facti,
Quid typicum res ista ferat, librisque volutis,
[490] 111 Noscite quod soli cessa est haec gloria Petro;
Quaeve sub hac specie lateant documenta videte;
Quae tentabo loquens, et si datur ista facultas,
Aridus ut magnas impellat rivulus undas.
Rursus ab antiquis veniunt miracula causis,
[495] Firmior in cunctis capitur substantia rerum,
Corpore sensa suo, sequiturque, et corpore certo
Funditur, et solidam non terminat umbra figuram;
[Col. 0137B] Sed tamen ipsa sibi praecedere corpora signat.
Ecclesiam terris colimus quam prodere nulli
[500] [Col. 0138A] 112 Aetheream dubitasse licet, sed verior illa est,
Quae, super astra manens, coelestis et alta vocatur.
Haec, in transcursu dubii quae cernitur orbis,
Ad vitam datur esse via, spatioque sub isto
113 Destinant aeternae, quos colligit, atque probatis
[505] Hinc iter est excelsa sequi; regit agmen utrumque
Petrus, et hinc ductis sorti dat sidera turmis,
Ut patuit per verba Dei: Quod solveris, inquit,
Quodque ligas terris, sic vinctum sive solutum
Aethere perdurat: culta haec quam cernimus arvis,
[510] [Col. 0138B] Ergo figura foret, firma est quam nubila gestant.
[Col. 0139A] [75Kb] Petrus, utramque regens, ibi corpus et hic parat umbram,
Ut, quos hic vitiis noxisque resolverit aegros,
Innocui ducantur ei, quae permanet astris,
Susceptura pias, hac emundante, catervas.
[515]    Interea templi, zelo mordente, priores
Ecclesiam crevisse dolent, animaeque colonos,
Ne spargant, quod corde metant, in sede relegant
Carceris, ut desint nascenti sarcula messi.
Angelus adveniens tenebrosa volumina noctis
[520] 114 Reppulit, et subito micuerunt antra sereno,
Erumpensque dies alieno tempore sanctos
Ad templum facit ire viros, sed, cardine fixo,
Irrita signato custodia permanet antro,
[Col. 0139B] Stansque suis foribus, vallante crepidine, carcer
[525] Clausus apostolicis vestigia pandit aperta
Gressibus, et vigiles illudit janua fallax.
O nunquam neglecta fides! cui subjacet illud
Quod natura negat, propriis quam legibus uti
Non sinit Omnipotens; quoties jubet ipse vicissim
[530] Posse quod insolitum fieri, mirata perurget.
Si quis adhuc fragili meditatur pectore Thomam,
Hinc documenta petat, quia tunc penetrata recepit
[Col. 0140A] 115 Janua clausa Deum, mirum est, si corpore portam
Sic adeat, quem virgo parit, quem viscera matris
[535] Integra concipiunt; humanam quae, rogo, carnem
Sumere causa fuit, nisi suscitet? Inde reversus
Exhibuit pro teste latus, nostrique favillas
Corporis exemplo proprii docet esse novandas,
Vulneribus sua membra probans: modo, Didyme, discis,
[540] Quam fuerit dubitasse nefas, an fecerit auctor,
Quod nobis licuisse vides; si solvere sensu
Cura subit, quod Christus ait, non indiga vocis
Est species, cur has sancti liquere tenebras.
Dixit, opima parans, hos luminis esse ministros,
[545] [Col. 0140B] Et candelabri positas velut arce lucernas
In tota fulgere domo; nox nulla retentat,
Quos lumen lux ipse vocat, qui dona ferentem
Et testem meruere Deum, qua lege cavernis
116 Occulerit locus ille suis tot in ordine soles,
[550] De quibus ut tenebras, pulsis erroribus, orbis
Vinceret, aeternam meruit cognoscere lucem.
   Jura ministerii, sacris altaribus apti,
[Col. 0141A] [21Kb] In septem secuere viros, quos, undique lectos,
117 Levitas vocitare placet: quam splendida coepit
[555] Ecclesiae fulgere manus! quae pocula vitae
Misceat, et latices cum sanguine porrigat Agni.
Huic numero delatus honor sublimia secum
Sacramenta gerit, per quae nunc longius ire
Non patitur mensura viae, ne plura locutus
[560] 118 Inveniar dixisse minus. Sit cura ministris
Officium librare suum, quo laudis amictu
Hunc deceat lucere chorum, quem mysticus ordo
Consecrat in numero, cui dant coelestia formam.
Promissum servabo modum: venerabilis orbi
[565] Coetus ait: Verbi potius nos convenit omnes,
Quam mensae captare cibos: o gloria dives
[Col. 0142A] Oris apostolici! nunquam permittere plebem
Virtutum sentire famem; dispersa talenti
Crescere summa solet; commissa pecunia linguae
[570] Displicuit, cum sola fuit; locus indicat iste,
Quod meliora rudi populo sint fercula messis,
Quam fusae per membra dapes, lateque peritum
Nutriat ingenium verbi pinguedo superni.
119 Nam quid corporeae prosunt alimenta saginae,
[575] Esuriente anima? cujus jejunia pasci
Semper ab ore decet, mensam ut tendamus ad illam
Uberibus verbis, ad quam conviva recumbit,
Qui vestis candore nitet, ne fulcra beata
[Col. 0143A] [112Kb] Deserat abstractus, quisquis deformis ad illam,
[580] Eloquio sordente, venit; ferat esca salutem
Progrediens de pane poli; gula pectoris ipsum
Ambiat, atque animi pleno gustare palato
Interior festinet homo; ne vilior esset
Causa relicta tamen claris tractanda ministris
[585] Creditur, et numerum tenuit pretiosa supernum.
   Emicat hinc Stephanus, qui primus agone coronam,
Nominis haeres, habet, de quo praenuntia palmae
[Col. 0144A] 120 Vox cecinit, quod causa dedit: sere praelia, martyr,
Felices habitura neces, ubi gloria poena,
[590] Et cadere est ortus, jugulisque patentibus aevum
Nascitur, aeternae complectens munera vitae,
[Vitae principium fuit en sine fine beatae]
Sic meruisse mori. Lapides, Judaea rebellis,
In Stephanum lymphata rapis, quae crimine duro
[595] 121 Saxea semper eris; hunc denique Christus adoptat,
[Col. 0145A] [67Kb] Ad quem miles ovans, per vulnera sacra vocatus,
122 Sanguine fecit iter, cupiensque in praemia victor
Hac properare via, nivei metitus honorem
Callis ad excelsi pergit fastigia regis,
[600] Et per tot lapides petrae conjungitur uni.
123 Quis furor iste novus, nulli feritate secundus,
Parcere nolle pio? vibrantibus acta lacertis
Saxa jacis; parat ille preces, nec respicit unde
Grando nefanda cadat, qui, tempore mortis, amice
[605] [Col. 0146A] 124 Pro populo peccante rogat; licet omnia tecum
Tela feras, silicesque graves et pondera libres,
Quem perimis, victurus erit, qui, fine colono,
Seminat exemplum, quo surgat vinea Christi,
Et calicem Domini convivia festa coronent.
[610] Lumina cordis habens coelos conspexit apertos,
Ne lateat, quod Christus agat; pro martyre surgit,
Quem tunc stare videt, confessio nostra sedentem
Cum soleat celebrare magis; caro juncta Tonanti
[Col. 0147A] [88Kb] 125 In Stephano favet ipsa sibi; dux praescius armat,
[615] Quos ad dona vocat, ne quis hic dimicet anceps,
Corpus in arce Dei patuit pro munere testis.
Ad Sauli posuere pedes velamina saevi,
Infernum quod Hebraeus ait; jam constat utrisque,
Hinc meritum sentire suum, cum sidera martyr,
[620] Carnifices inferna petunt; sors prima revelat,
Exemplumque creat, quod talia bella gerenti,
Hoc de fonte fluit, sic occidentibus ut mox
Tartara succedant, morientibus astra patescant.
   Saepe sibi socium Petrus facit esse Joannem,
[625] 126 Ecclesiae quia virgo placet, quo denique juncto,
[Col. 0147B] Samariae vicina petens, baptismatis undis
Ablutas signavit oves, quibus adfuit almus
Spiritus, et varias fecit procedere linguas.
Fonte quidem lotus, sed non in pectore mundus
[630] Hic fuerat Simon ille magus, quem prodidit orbi
[Col. 0148A] Poena sequens nescisse fidem; contractibus auri
Munera vult aequare Dei, numisque referre,
Quod pretio mercator emat. Quem talia Petrus
Attentare videns, Quisnam te, perdite, dixit,
[635] Movit ad ista furor? Domini quod gratia donat,
Ut venale putes, sensu hoc, non sumitur auro,
127 Nec licet, ut coelum corrupta pecunia quaerat,
Quam terrae scrutator amat; tibi nulla profecto
Hac superest in sorte quies, nec ad ista venire
[640] Tu poteris, pollute dolis, qui cordis amari
Felle tumens aliena petis; namque atria mentis
Spiritus illa subit, quae simplicitate nitescunt.
Hac de voce sacrae lux est manifesta figurae.
Ecclesiae speciem praestabat machina quondam,
[645] [Col. 0148B] Temporibus constructa Noe, quae sola recepit
Omne genus, clausisque ferens baptismatis instar,
Cum vaga lethales pateretur turba procellas,
Ad vitam convertit aquas: simul ipsa columbam
[Col. 0149A] [36Kb] Diluit et corvum, sed non concordia mentis
[650] 128 Fecit utrosque pares; hunc guttura plena rapinae
Subduxere viae, cupiensque in funere pasci
Nil potuit vitale sequi, redit ales amica
Frugibus, et nullis succumbit naufraga lymphis,
Nutriri de morte timens, studioque laboris
[655] Dat documenta pii, quanto teneatur amore
Plus operi devota fides, rostrique modesti
Pignus oliva fuit: dilectio semper in ore
Fructum pacis habet: volitant in fluctibus ambo
Ex uno sanctoque sinu, servantis in alvo
[660] Purgati vallante freto, tamen exsulat unus,
Et, reditu cessante, perit: non ergo saluti
[Col. 0150A] 129 Sufficit unda lavans, nisi sit sine felle columba,
Qui generatur aquis. Simon hic baptismatis undam
Contigerat, sed corvus erat, sua lucra requirens,
[665] Quae nunquam meruere Deum, qui limine templi
Vendentes arcere solet: meliora sequamur!
Petrus ad ista vocat, qui filius esse columbae
Dicitur ore Dei, meritoque hac matre creatus
Ecclesiae sublimat opus: de munere prolis
[670] Nomen habet genitrix, quod Spiritus eligit almus,
Alitis innocuae dignatus imagine cerni.
   Angelus alloquitur plenum virtute Philippum,
130 Australem celebrare viam, qua spado jugatis
Aethiopum pergebat equis, qui fidus in aula
[675] [Col. 0151A] [83Kb] Reginae servabat opes: volat axe citato
Gaudia fixa petens, curruque merebitur ipso
131 Errorum jactare rotas. O quanta bonorum
Semina percipies! qui tam pretiosa lavacri
Sumere dona venis, sterilique in corpore condis,
[680] Quod fructu meliore metas. Impone Philippum,
Lampadis os quod Hebraeus ait, qui mentis honorem,
Nomine teste, probat; juvat hunc audire magistrum,
Discipuli quia jure docet; dabit ipse, prophetae
[Col. 0152B] 132 De quo verba sonant, cumque omnia fecerit olim,
[685] Qua fuerit nunc parte satus: si credulus audis,
Et tibi nascetur, tuque inde renasceris illi.
Conspectis properanter aquis ardescere coepit
Eunuchi fecunda fides, qui gurgite mersus
Deposuit serpentis onus, plaustroque cucurrit
[690] Heliae meditatus iter. Non parva figurae
Causa sub obscurae regionis imagine lucet.
Comprobat Omnipotens taedarum foedere, Mosem
133 Aethiopam sociasse sibi, quem dogmata produnt
   [Col. 0153A] [29Kb] 134 Postea cum Domino vicinius ore locutum.
[695] Quid mirum, si legis amor tunc crescere coepit,
Ecclesiae cum juncta fuit? quod sponsa perennis
Hac veniat de gente magis, nec cantica celant,
Quae fuscam pulchramque vocant; haec pergit ab Austro,
Aethiopum qui torret humum, Solomonis in ore
[700] Pacificum laudare suum, quo nomine dudum
Signatum est, quod Christus habet: jam debita mundo
Custodem praemittit opum, quo pignore gazas
Incipiet proferre suas; thesaurus in illa
Quis potior, quam fontis honor? quod ditius aurum,
[705] Quam locuples sub corde fides? quam denique recte
[Col. 0153B] Praevius huic spado est? quo procedente libido
Pellitur, et capiunt coelestia regna pudici.
   Saulus, acerba fremens, committere bella Damasci
135 Judaica feritate parat, sed amabitur agnus,
[Col. 0154A] 136 Quo properat saevire lupus. Sors laeta ruinae,
In qua culpa cadit; didicit qui corpore lapso
In mentis jam stare gradu; cum lumina claudit,
Pectora tunc aperit, coelique agnoscitur auctor,
Discedente die: quantum meruere tenebrae!
[715] Post oculos majora videt; mirabile saeclis
Exemplum dedit alma fides. Anania furorem
Excutit, o nova palma! lupum domat ille rapacem,
Hebraeus quem dixit ovem; clamabitur orbi,
Hoc praecone, Deus, legisque exutus ab umbra,
[720] Sub qua caecus erat, terras lucebit in omnes
Perpetuo de sole calens. Ne desine, Saule,
Hunc celebrare diem; multorum lumine plena
Nox datur ista tibi, tuque hic tua nubila portas,
[Col. 0154B] Ut mundi purgare queas. Nunc plena figuris
[725] Interius documenta sequar, tectumque latebris
Aggrediar proferre jubar; quod tempora Saulus
In tenebris triduana gerit, facit esse fidelem
Exempli mensura sui, tandemque coactum
[Col. 0155A] [135Kb] Poena magistra docet, Dominum ne respuat ultra
[730] Post triduum superasse chaos; cum coeperit ipse
137 Sic visus reparare suos, quod ab orbibus atris
Et squamae cecidere graves, natura quod anguis
Ferre solet, ratione viget: Judaea venenum
Semper ab ore vomit, crudelior aspide surda.
[735] Perfidiae coluber Synagogae sibilat antro.
[Col. 0156A] Discipulis Salvator ait: Calcabitis angues,
138 Purior obsequiis ut sit coelestibus actus.
Vipereum jacit ante nefas, et praelia doctor
Mox meliora gerit; qui cum superasset iniquos,
[740] Insidias meruit clausis evadere portis.
139 Sporta solens texi juncis palmisque vicissim,
Tegmina dat Saulo, retinens in honore figuram
[Col. 0157A] [43Kb] 140 Ecclesiae, nam juncus aquis et palma coronis
Semper inest: juvat Ecclesiam baptismatis unda,
[745] Martyriique cruor: dudum, vescente caterva,
Nutriti sub dente cibi; distendere septem
Sportarum coepere sinus: tot in orbe profecto
Ecclesias Scriptura canit, quod Spiritus illic
Sic operator adest, et signat nomina virtus,
[750] Cum tamen Ecclesiam celebremus in omnibus unam.
Protegit ergo virum species, cui militat ipse
Vas in vase manens, atque hac duce tutus ab hoste
Egreditur, cunctis doctor qui vincit in armis.
   [Col. 0157B] Pervigil excubiis commissi Petrus ovilis,
[755] Postquam cuncta videns lustravit in ordine sanctos,
Per Lyddae tulit arva gradus, ubi moenibus astans
Respicit Aeneam defunctis vivere membris,
141 Atque anima, nodis laxata mole solutis,
Non moriente mori. Surgens, paralytice, dixit,
[760] [Col. 0158A] Vectorem compone tuum, nec reddere tardes
Officium, portate diu. Quo munere vocis
Stringitur in solidum, qui fluxerat antea nervis.
Tunc iterum formatus homo, longique cadaver
Temporis exstinctos ad vitam surrigit artus,
[765] Seque levans vacui linquit monumenta cubilis,
Quod misero pars mortis erat. Plebs cuncta per illam
Coepit stare viam, multisque supervenit ampla
Unius languore salus, tactoque liquore,
Expulit exclusi sua mox contagia morbi,
[770] Fonte lavans animas, alieno robore firmas.
142 Eloquar hinc sacrae quae sint arcana figurae,
Si mihi corda movet, cujus vox corpora reddit.
[Col. 0158B] Octo quod annorum languoris proditur aetas,
Jure per hoc tempus membris defecit ademptis
[775] Antiqua sub lege jacens, jugulantia quippe
Vulnera semper habent, quorum fit saucius infans,
Octavo veniente die; sanavit ab illa
Parte gravem, lacerumque diu discrimine carnis
In liquidis solidavit aquis, octavus ut aegrum
[780] [Col. 0159A] [120Kb] 143 Solveret a plagis exstincti corporis annus,
Quo numero veniente die, solemne resurgens
Jam Christus sacravit opus: stat temporis usus,
Sed voto meliore redux: hinc vulnera serpunt,
Hinc ablata ruunt: ibi subdit regula poenis,
[785] Hinc purgat medicina vadis, spatioque priore
Dudum laxa neci stringuntur membra saluti.
Signatis etiam numero paralyticus annis
Ille jacebat iners, cui proxima mota Siloa
Heu! nullas praestabat aquas; piscina, ligata
[790] 144 Porticibus, Judaea fuit, namque atria quinque
Ad sua claustra tenet, per quinque volumina Mosi
Legis adepta modum, cujus circumdata gyro
[Col. 0159B] Debilis aeternum vidit sine munere Jesum,
[Col. 0160A] In libris aegrota suis; hinc eripit unum,
[795] Qui veniens peccata tulit, quam rite figuram
Mundus ubique gerit, quem postquam sabbata solvens
Impulit ad fontem, superavit gratia legem.
Petrus ad Ecclesiam revocat documenta magistri,
Cujus in orbe manu paralyticus exsilit unus;
[800] Et, gradiente fide, sua vincula projicit orbis.
   145 Te quoque, laude potens, coelestibus inclyta signis,
Carminibus, Joppe, canimus, qua sede Tabitha
Mansuras fundebat opes, et semper egenis
Munere mater erat, quae, vitae tempore clauso,
[805] Ponitur in medio, lacrymis plus lota, feretro,
[Col. 0160B] 146 Post funus victura suum. Fiducia Petrum
[Col. 0161A] [19Kb] Evocat; ille gerens divini pignus amoris,
Ut nunquam pietate vacet, quod vota requirunt,
147 Praestaturus adest. Lugentia tecta petenti
[810] Stant inopes viduique greges, et brachia monstrant
Exuviis onerata suis, quas Dorcadis ipsis
Texuerant dederantque manus. O qualia fervens
Implorat fomenta dolor! non murmure tristi
148 Affectum pietatis agunt, nec ab ore frequentant
[815] [Col. 0162A] Instrumenta precum; quidquid bene facta merentur,
Officiis voluere loqui, vocisque repulsam
Elegere suae, lateant ne vulnera cordis,
Quae lacrymis fecere viam. Facunda gementi
Materia est dixisse nihil, nimiumque sonora
[820] Causa petit, quod lingua tacet, nec cessat ab aure,
Clamosa pulsante fide; qua Petrus aditur,
Qui mentes audire solet, jubet ocius omnes
[Col. 0163A] [37Kb] Ire foras, flexoque genu fit pronior arvis,
149 Tunc magis alta patens. Oratio fusa Tonanti
[825] Mox super astra volat, propriisque a clavibus intrat.
Dic, ubi sunt, mundana, tuae, sapientia, leges?
Qua virtute negas in se corrupta reverti,
Quae vitam de morte vides? Ut munera Petrus
Sensit adesse Dei, quibus est reddenda saluti,
[830] Quae defleta jacet, fatur conversus ad illam:
Surge, Tabitha. Vocata redit, lucique reducta
Se stupuit superesse sibi, quam protinus ipse
Prendit, et erectam turbis gaudentibus offert.
Illa manus meruit Petri contingere dextram,
[835] Pauperibus quae larga fuit, qua vita revertens
[Col. 0163B] Caetera membra levat, corpusque itura per omne
150 Hanc subiit, quae causa fuit. Si jure movemur,
Instaurata dies animae patet, apta figuris,
Quam nimis antiqui depresserat umbra pericli,
[840] Ad vocem conversa Petri: caput, ante gravatum
Legis in obscurae gremio, velut altera surgens,
Ecclesia praesente, levat, tenebrasque repellit
Lux operum comitata fidem, quae legis ab ore
[Col. 0164A] Non fuerat promissa salus, quia fonte renatis
[845] Gratia perpetuae coepit dare munera vitae.
   Caesarea venerandus erat Cornelius urbe,
Gentili de stirpe satus, quem dedita causis
Vita piis sacravit aquis, coepitque gerendo
Credere, qui gessit, quidquid baptismate lotis
[850] Consuevit praestare fides: nam missus ab astris
Angelus, hunc adiens, Summi in conspectibus, inquit,
Stant Domini, quas spargis opes, quae verba precaris;
151 Praemia ne desint virtutibus, accipe certam,
Huc Petro veniente, viam. Sic voce coruscans
[855] Nuntius aeternis fixit mandata lavacris.
[Col. 0164B] Nona fuit tunc hora, magis qua rectius hora
Prodiret jam trina fides, quod tertia simplex
Hoc iterum ter trina docet, sacramque figuram
Singula ter faciunt, et ter triplicata fatentur.
[860] Haec est nona potens, oculos quae reddidit orbi
Post tenebras remeante die, cum protulit ortum
De radiis lux nata crucis, cunctosque replevit
Hoc sine fine jubar; nam mundum constat onustum
Gentibus esse locum, quibus in baptismate lotis
[865] [Col. 0165A] [30Kb] Plena repurgato fulserunt lumina mundo.
Hanc solet ille sequi denarius, omnia donans,
152 Quae praecepta decem servantibus arbiter offert,
Nec sinit, ut tardos praecedant aere priores,
Temporis hujus opem, quam sacri fontis adivit
[870] Praevius, o utinam nostrae petat actio vitae,
Mortalisque sibi studium proponat origo,
Ut credentis amor rerum speculetur honorem,
Et ferat exemplum meritis, qui praebuit undis!
Jamque capax fidei Cornelius, indice voto,
[875] Ad Petrum tres ire jubet. Confessio trina
Sic venit generantis aquae, numerumque per ipsum
Europae atque Asiae Lybiaeque tenebitur orbis.
   [Col. 0165B] 153 Ardua progreditur coenacula Petrus adire,
Jam medio torrente die; locus instruit altus
[880] Despiciensque solum, Petrum coelestia semper,
Non terrena sequi: sextae quoque circulus horae
Detegit aetatem qua Christus venit in orbem
Largiri salvantis opem: numerusque dierum
Praetulit exemplum quo condidit antea mundum,
[885] [Col. 0166A] Quem vetat hac tandem veniens aetate Redemptor
Peccati ditione premi: sic denique sexta
Fertur et illa geri; fessus de calle magister
Cum, putei super ora sedens, per vasa puellae
Pocula qaaerit aquae, requiem facturus ubique
[890] Ecclesiae de fonte suae: qua Petrus in hora
Esurit, ille sitit pius ad sua dona magister
Addere semper amans; cui nominis auxit honorem,
Dat pariter nutrire fidem; laetabitur orbis,
Hac saturante fame, quae munere pinguior omni
[895] 154 Deliciosa fluit, nullumque relinquit inanem
[Col. 0166B] Perpetuas latura dapes. Qui solvere nosti,
Excute, Petre, meae retinacula tarda loquelae,
Deque tuis epulis exhaustae porrige linguae.
Claviger aethereus coelum conspexit apertum,
[900] Usus honore suo; demittitur inde figura
Vasis, ut in terris sit visio, corpore Petri
Omnia posse capi, qui, quidquid sumit edendum,
Ecclesiae facit esse cibum. Praefertur imago,
[Col. 0167A] [10Kb] Quatuor ordinibus se submittentibus; una
[905] 155 Ecclesiae forma est, quae quatuor eminet orbis
Partibus, et laxat totidem praeconibus ora,
Omne genus retinens volucrum, pecudumque, ferarum,
Reptiliumque simul; mortalibus ista cohaerent
Ex meritis vitiisque suis: patet ergo, quod auctor
[910] Jussit in Ecclesiae transfundi viscera gentes.
Macta et manduca, dum praecipit; abstrahe, quod sunt,
Et tibi fac similes; qui vertitur, alter habetur,
Denique Saulus obit, quia Paulus vivere coepit.
Absit, Petrus ait; quanta est reverentia sanctae
[915] [Col. 0167B] Legis! et esuriens oblatas respuit escas.
Ter sonuit Domini vox, quae dictata saluti est:
Hoc Genitor, Natusque simul, sanctusque peregit
Spiritus, huic fidei pugnax cadit Arrius, unum
Personas tres esse negans; Sabellius unum,
[920] Sed Patrem confessus, ait, qui deinde vicissim
Filius et sanctus dicatur Spiritus idem,
Sed totus sit ut ipse Pater, quodque ordine trino
Continet unus apex, hic dividit, ille relinquit.
156 Victus uterque jacet, nam jussio trina monentis
[925] Personis numerum virtutibus indicat unum,
Quo vocat imperio gentes; hoc credere fas est,
[Col. 0167C] Si volumus complere fidem, facis omnia, Christe,
Sanguine munda tuo, lateris qui fluxit ab ictu,
[Col. 0168A] Discretae conjunctus aquae; maculosus oberrat
[930] Anguis, et exstinctum lymphis gemit esse venenum.
   Comperit accitus, quae sit sua visio, Petrus,
De merito qui nomen habet, nam Petrus Hebraeo
Agnoscens sermone sonat; pro munere Christus
Sic vocitare dedit, quo cognoscente patescit
[935] Descendit visurus eos quos miserat illuc,
Qui laticum quaesitor erat, descendere Petrus
Dicitur, ad plebem veniens gentemque novellam,
Quae necdum cognorat aquam: pars mersa profecto est
Sacro fonte carens, cujus via ducit euntes
[940] [Col. 0168B] Ad patriae melioris opem, qua pergere cessans
Non intrat, quo vita vocat; comitantibus iisdem,
Cornelii properat coelestia regna daturus,
157 Sanctificare domum, genibus quem, poplite flexo,
Non sinit advolvi: gratis dare munera suetus
[945] Arcet honoris opus: caput hinc novus erigis orbis,
Qui percussus eras antiqui dente parentis,
Natalemque tibi fons reddidit; edite rursus,
Ne preme colla tuis, alienis libera, culpis.
Ut primum fari sublimia dogmata Petrus
[950] Coepit, et aeterni mysteria pandere Christi,
Magnanimes stupuere viri, vocemque sequentes
Invenere viam: quid non credentibus offert
[Col. 0168C] Indubitata fides? cui nunquam munera tardant,
Nec faciunt divina moram: mox Spiritus almus,
[955] Indulgens varias opulento munere linguas,
[Col. 0169A] [38Kb] Complevit sine more domum; baptisma frequentat
Petrus, ut ablutos flammis purgaret in undis.
Exemplo caret iste locus, quo Spiritus almus
158 Praevenit, quas sanxit, aquas; qui talia semper
[960] Addere dona solet, solisque ex fonte renatis
Imposita properare manu; gerit ista vicissim,
Ne quisquam putet esse suum, meritisque venire,
Quod variat, qui sponte parat, nam Spiritus almus
Nescia mensurae fert praemia, plusque ministrans,
[965] Quam sperantis erat, praecedit gratia votum.
   [Col. 0169B] Pervenit, hinc abiens, sublimem Petrus in urbem,
Quae retinet vexilla crucis; plebs cuncta requirit,
Gentibus unde salus, aperit quibus omnia doctor,
Subjungensque monet, nunquam fas esse negari,
[970] Quae veniunt bonitate Dei; sententia voce
Digna pii monstrare palam custodis amorem,
Ut velit ad cunctos coelestia regna patere,
Qui tenet has sine fine fores: quid, turba, querelis
[Col. 0170A] 159 Gaudia nostra teris? non sunt nova munera Petro,
[975] Tot vicibus signata prius, cum nominis almi
Huic Christus dat laude frui, quem jura locavit
Ecclesiae portare suae, cum littore naves
Prospiciens astare duas, praecepta ministrans
In Petri vult puppe vehi. Synagoga profecto
[980] Sicca remansit humi, postquam doctrina magistri
Ecclesiae dedit alta sequi, stat perfida terris,
Jam pelago currente fide, sua quippe figura
Haesit utrique rati. Joseph Judaea vocabat
Hunc natum, cui Petrus ait: Tu, Christe, probaris
[985] Filius esse Dei: pars haec defigitur arvis,
[Col. 0170B] Quae cecidit terrena sequens; processit in altum,
Quae crevit divina loquens: cum pisce sine ullo
In tenebris captura fuit, nam tempore lucis
160 Lux quia Christus adest, spoliat vada salsa draconis,
[990] Ut cunctos ad littus agant sacra retia fontis;
Et de caerulei rapiantur fauce profundi.
Nam mare mundus erat, cujus de gurgite Petrus
Humida lina trahens, verbo piscante, carinas
Complevit majore sinu, quia turba duobus
[995] [Col. 0171A] [70Kb] E populis ventura foret, gentesque levavit
Tunc famulante salo, plenaque in puppe fatetur
Ecclesiam, cujus placida statione recondit,
Quod Domini sermone capit, qui dixerat ante
Esse alias, quas quaerat oves; has nempe parabat,
[1000] Quas nunc rite vocat, per quas clementia Petri
Congregat aethereis humana peculia septis.
Non deerit sua fama locis. Petrus, omnia prendens,
Bethsaida satus urbe fuit, quae nomine Hebraeo
Venatorum est dicta domus, quia verus ab illa
[1005] Ecclesiae venator adest, qui cuncta peragrans
[Col. 0171B] Cinxit, et ad fidei collegit retia gentes.
   161 Clauditur obscuro, sed non sine lumine, Petrus
Carcere, nec possunt tenebrae caligine fulva
Ecclesiae celare diem: commune per omnes
[1010] Supplicium timor ille facit: custodia Petri
Publica poena fuit; proprium sed pastor ovile,
Servato custode, regit, quem ditat honore
Ter Dominum confessus amor; de nomine Petrae
Nomen Petrus habens aeterna vocabula portat,
[1015] Fundamenta gerens nunquam passura ruinam.
Exspectate tuis, cunctoque in tempore charus,
Et nobis jam, Petre, veni! simul omnibus exi,
[Col. 0171C] Quos stimulat natura prior! Jam nocte profunda
Angelus, astra ferens, ergastula candidus intrat,
[1020] [Col. 0172A] Se comitante die; coeli veniente ministro,
162 Carceris umbra fugit; pulsae periere tenebrae,
Lucifero radiante novo; color exsulat ater,
Et mutata vident nocturna crepuscula solem.
Custodum vallante manu, inter vincula Petro
[1025] Corpore somnus erat, sed cum vigilaret in illo,
Quae nescit dormire, fides: hoc Cantica clamant:
Dormio corde vigil. Laeti documenta figurae
Discite, qui liquido meruistis fonte renasci,
Et, quae forma manet sacrato in corpore Petri,
[1030] Cernite corde pio: docet hanc virtutis apertae
[Col. 0172B] Angelus ipse viam; tangens latus impulit, in qua
Ecclesiae stat parte caput; qua nuntius ortam
Noverat, inde levat. Lateri subnexuit arcae
Ostia sancta Noe clausis animalibus, hinc est,
[1035] Diluvio vastante, salus. Producitur Eva,
Dormitante viro, lateris generata propago,
Nomen habens vitae, si nunquam culpa fuisset,
Sic mansura magis: Christus post mysticus Adam,
Dignatus dare membra cruci, atque in carne perempta
[1040] Morte premi, qua vita redit, nova dona liquoris
Per lateris sacravit iter: nunc angelus illa
[Col. 0172C] Petrum parte vocat, mens credat ut omnis, in ipso
Ecclesiae constare decus, teneatque superno
Assertore fidem, quo calceamenta monente
[1045] [Col. 0173A] [4Kb] 163 Hi meruere pedes, tetigit quos dextra magistri,
164 Quae totum mundavit aquis: gradientibus illis,
Conclusae cessere fores: putat omnia, somno
Ludificante, geri, cui praemia vera paravit
Majestas ignara doli: jam ferrea claustris
[1050] Porta patet, rigidi laxant sua vincula postes.
Gentibus abscidens durae feritatis acumen
Aspera cuncta domat, ne janua fixa vetaret
Orbis iter, quo cursus erit: dic, gloria rerum,
Ferrea quid mirum si cedunt ostia Petro?
[1055] Quem Deus aethereae custodem deputat aulae,
165 Ecclesiaeque suae faciens retinere cacumen
[Col. 0173B] Infernum superare jubet: mox liber ab hoste
Divinum celebravit opus, quem prima puella
A tenebris remeare probat, cui gratia Christi
[1060] Rem dedit esse parem; visus adit ipse resurgens
[Col. 0174A] Femineos, loquitur redeuntis gloria carnis
Ad sexum, quem mater habet; patet hinc quoque vatem
Ecclesiam sensisse suum, quae gaudia portet
In cunctum diffusa gregem: quis talia fando
[1065] Explicet, aut verbis attollat pondera rerum?
Maximus ille pavor, gelidos qui strinxerat artus,
Laetitiae mensura fuit; manet omne per aevum
Pignoris hujus apex, et sideris obtinet instar,
Corpore quod Petrus sacravit, et angelus ore.
[1070] His solidata fides, his est tibi, Roma, catenis
Perpetuata salus; harum circumdata nexu
[Col. 0174B] Libera semper eris: quid enim non vincula praestent,
166 Quae tetigit, qui cuncta potest absolvere? cujus
Haec invicta manu, vel religiosa triumpho
[1075] [Col. 0175A] [1Kb] Moenia non ullo penitus quatientur ab hoste.
[Col. 0176A] Claudit iter bellis, qui portam pandit in astris.



LIBER SECUNDUS.
[Col. 0175]

[Col. 0175A] [60Kb] 167 Spiritus accensam verbo radiante lucernam
Sub modio lucere vetans, secernite Saulum,
Dixit, in oris opus, quem mox sacravit euntem
Imposita Petrus ille manu, cui sermo Magistri
[5] Omnia posse dedit. Cyprum, Salamiraque linquens
168 Pergit adire Paphum, quae fertur amoribus olim
[Col. 0175B] Dedita, sacrilegae mansisse libidinis antrum,
Aligerosque vagos studio coluisse procaci.
Hinc operum procedit apex, quia gratia major
[10] Ad delicta venit; culpas huic posse remitti,
Exemplum jam Paulus erat. Quam splendida laudum
Materia est adjecta viro! Primordia casta
In luxus regione serit, fructusque pudicos
[Col. 0176A] 169 Multiplicat lascivus ager: cui nescia post haec
[15] Difficilisque foret, cum sic videatur honestas
De turpi coepisse loco? pars ne qua vacaret
A meritis jejuna, tamen molitur iniquus
Eloquio certare Magus; contraria semper
Virtuti fecere viam: jaculata retorquens
[20] Ecclesiae bellator ait: fallacia monstrat,
[Col. 0176B] Quo pereas genitore satus; confinia mortis
In tenebris patiere tuis, neque cernere solem
Tempus ad usque datur, rerumque attendere formas,
Artificem quibus esse negas; tunc nubila vultum,
[25] Caeruleis vinxere notis, et pectoris atri
Venit in ora color: quaerit jam, calle negato,
Quo duce tutus eat, cujus pede gressibus instet,
[Col. 0177A] [18Kb] Quis tribuat miseratus opem, vacuasque per auras
Erroris palpavit iter. Proconsule Paulus
[30] Mox dedicit lucere fidem, cui causa videndi
170 Nox aliena fuit: non sunt nova, Paule, salutis
Obsequia, a tenebris lucem bene surgere nosti.
Omnia secretam reserant documenta figuram.
Si libeat vigili pulsare latentia sensu,
[35] 171 Jure docens Paulus miracula condere coepit
Ex oculis, jubar unde sui micat altius oris,
Amisso crescente die; sic nuper iniquum
Subdere dignus erat, tenebrisque fatentibus hostem
Vincere, qui caecus meruit sine fine videre.
[40]    Antiochi dictam de nomine visitat urbem
Paulus, et extemplo properat dare verba catervis
[Col. 0178A] Quas Synagoga tenet; dextraque silentia mandans,
172 Nostis, ait, patribus tellus Aegyptia nostris
Qua posuit feritate jugum, crudelibus arvis
[45] Quos rapuit per signa Deus, quibus omnia cedens
Mutavit natura vices, cum virga fugavit
Terga maris, fluctusque suis stetit exsul ab oris,
Pulvereo de calle placens, pontique facultas
Obsequio est subjecta pedum, redeunte profundo
[50] Naufragium factura reis, quae vertere jussa
Per varios sua jura modos, his stravit arenas,
His cumulavit aquas; justis via, sontibus unda.
Cum percussa silex venis spumavit apertis,
Aequoreos enixa lacus, de vertice sicco
[55] [Col. 0179A] [29Kb] Flumineum largita vadum, non pristina morem
Gessit origo suum, veterem nec praebuit usum,
Dona novella ferens, quam lex aeterna coegit
Non innata sequi, disjunctaque semine monstrat
173 Posse dari, de rore dapes, de caute liquores.
[60] Nam ne pauca piis fluerent miracula causis,
Saxa vomunt latices, et inundant nubila panes,
Aeriusque liquor solidis induruit escis,
Quaeque diu vacuas tenuerunt agmina fauces,
Frugiferis saturantur aquis, nimbique coloni
[65] Dant epulas, pluviamque vorant, et manditur imber.
Sic invicta manus, sic gratia plena creantis
Scit querulos nutrire greges, et ponere sacros
[Col. 0179B] In patria meliore choros, ut ventris amoeni
Fructus ad aeternae florescat semina vitae.
[70] Davidica nam stirpe satus, genitrice Maria,
Christus adest, quem tota canunt oracula vatum
Venturum sub carne Deum, seseque creantem
Virgineos intrare sinus. Evolvite, quidquid
Sabbata vestra tegunt, typicae documenta figurae
[75] 174 Perspicitis fulgere sacri praesepibus Agni,
Cujus ab igne senes hauserunt dicta prophetae,
Et dedit ante loqui, quod coepit postea nasci.
Clamavit, virtute potens, Baptista Joannes:
Non ego sum, post me veniet, cui tangere non sum
[80] [Col. 0180A] Calceamenta pedum dignus, neque solvere summam
Qua ligat excelsas humilis corrigia plantas.
Quam bene vox Pauli cecinit praecepta lavacri,
Permiscens antiqua novis! nec Epistola cessat
Haec iterare docens: Patres baptismate nostri
[85] In Rubro fulsere freto sub nomine Mosi
Per legem, cum petra simul sequeretur euntes;
Nam petra Christus erat. Quid adhuc, gens dura, requiris?
In libris sonat ecce tuis: ne credere tardes.
Consule signa maris, quae mystica dona susurrant
[90] 175 Temporibus ventura crucis, cum sanguine Jesus
Tinxit aquas, laterisque uno de vulnere fluxit,
[Col. 0180B] Quod vitae tria dona daret: rubor aequoris ille
Causa futura fuit; sic Conditor abluit omnes;
Sic emit; hic pretii color est in gurgite ponti,
[95] Apparentque vado miracula debita ligno.
   Saepius obscuris radios infundere fervens
Mentibus, haec rursus memoravit in ordine Paulus:
Postquam signa Dei, carnis vestitus amictu,
Christus ubique dedit, faciens manifesta, quod orbi
[100] Venerit ipse salus, stimulis agitata furoris
Impia turba fremens petit hunc a jure Pilati
Suspendi, figique cruci: terrena propago!
[Col. 0181A] [5Kb] Vota quod optanti non possent omnia ferre,
Sponte salutiferi cesserunt munera Christi,
[105] Qui libertatis pretium tibi venit ab astris,
Perdita restituens, tumulisque jacentia tollens;
Respice, quam proprio maneas obnoxia regi;
Ne pereas, vult ipse mori; post tristia facta
Quin etiam, custode dato, signare sepulcrum
[110] Ad geminum voluere nefas, Dominoque paratam
176 Surgenti damnare viam: pro caeca voluntas!
Quae putat aeternum mortali lege teneri,
Et non posse sibi post funera reddere membra,
Qui toties aliena levat: meministis ab ore
[115] Davidicae resonare lyrae: Corrupta vetabis
Sanctum nosse tuum. Poteratne in pulvere lethi
[Col. 0181B] Ferre moras, qui vita manet? quem suscitat auctor
Nil patiens de morte Deus. Mors denique victa est,
Vincendi transgressa modum, quae, judice tacto
[120] Linquere jussa reos, spoliis vacuata vetustis
Per sua bella cadit; veniensque absolvere vinctos
Non retinendus erat; sors ultima coepit Averni
177 Jam, vita praesente mori, quaeque omnia subdens
Ante fuit, tunc ipsa perit; triduoque peracto,
[125] Lucis iter, quod fecit, adit, quo tota resurgit
In Domino natura suo; de lege videtis
Laxari non posse neces; hunc quaerite, cujus
[Col. 0182A] Sanguine mundati, regno sociamur herili,
In cujus jam parte sumus, sub pignore carnis,
Quam voluit portare Deus. Tunc dogmata quosdam
[130] Ecclesiae dant ista viros; vetuere loquelas
Ulterius proferre pias. O semper inanis!
O sterilis Judaea, tibi! quae semina vitas,
Ne fructus afferre queas, quibus ore magistro
[135] Paulus ait: Vos ista quidem, vos nosse deceret,
Ast aliis hoc lumen erit, nam scripta fatentur;
178 Lumen in extremis posui te gentibus esse.
Gentiles stupuere globi, fontemque secuti
Sumere promissae cupiunt novitatis honorem,
[140] [Col. 0182B] Et lympha genitrice sati meruere renasci.
Compellor ratione loci, pro munere tanto,
Historiae pulsare fidem, quae prodidit, olim
Cum populos gentesque duas in ventre Rebecca
Ferret, et angustis includeret agmina muris,
[145] Consuleretque rogans oranti corde Tonantem,
Responsum meruisse Dei: Prior, inquit, in istis
Inferior breviorque manet, majorque minori
Serviet, et juvenis palmae potietur honore.
Quidquid in hoc utero fecunda puerpera gessit,
[150] Ecclesiae conceptus habet, formamque sequentem
Gentilis concursus agit, qui crescit in alvo,
[Col. 0183A] [78Kb] In qua victor erit: quod jam meminisse necesse est,
Et studiis celebrare bonis, famulemur ut illi,
Cujus ab affectu nos contigit ante vocari
[155] Quam nasci; qui dona prius quam tempora praestat.
   Jamque Lycaonios incedens passibus agros
Lystram Paulus adit. Fuit hac tunc claudus in urbe,
Supplicio comitante satus, vestigia ferre
Nescius ex utero: membris pars coeperat aegri,
[160] 179 Se nascente, mori. Comperto dogmate Pauli,
Quo monitore piae tendunt ad sidera mentes,
[Col. 0183B] Mox voluit divina sequi: bene, claude, jacebas,
[Col. 0184A] Has primum graditure vias; petis aethera sensu,
Cum necdum movearis humo, pedibusque negatis
[165] Longius ire vales. Paulus speculatus, in imo
Pectore quid cuperet, claudique fidelis amorem
In verbo jam stare Dei, sic clarius infit:
Surge citus, rectusque tuis imponere plantis!
Exsequitur praecepta salus, et calle novello
[170] Progreditur persona vetus, motuque frequenti
Pulsat ubique solum, perque omnia currere tentans
180 Saepe timet, quod nescit, iter, modo gressibus ortus
Annoso languore senex; quod ut agmina cernunt,
Exclamant, divumque vocant, ac serta ministrant,
[175] [Col. 0184B] Ut mactanda feri procedat victima tauri.
[Col. 0185A] [13Kb] 181 Paulus ad haec tunicam rumpit festinus, aperta
Sic prohibens ratione viros: Solemnia nobis
Cur, precor, ista datis? fragili quos corpore constat
Terrena sub lege premi: fuit impius olim
[180] Relligionis honos, cum numina fusa metallis
Artifices timuere sui, cum templa dicarent
Abscissis de rupe deis; tunc forte libebat
182 Innocuos mactare greges, fibrasque tepentes
Consulere, et vocem pecudis morientis in extis
[185] Quaerere; nunc libeat, vanis cessantibus aris,
Aeterno parere Deo, qui semina vitae
Praebuit, et variis proventibus arva locavit,
[Col. 0185B] Cujus ab imperio plenis consurgit aristis
De grano moriente seges, palmesque recisus
[190] Vulnere conceptas fecundius evocat uvas,
Quo moderante polum, succedunt solibus imbres,
183 Tempora temporibus, quae cum fugitiva recurrunt
Post sua terga, vagi constantia permanet anni.
[Col. 0186A] Discite jam verum, sacra de Virgine natum,
[195] In terris celebrare Deum, nec vota feratis
Lanigero damnosa gregi, quos liberat Agnus
Unicus, ablutum qui sanguine comparat orbem.
His dictis instructa fides: sed corporis usus
In geminum processit opus, duplicemque figuram
[200] Personat una salus, toto quod in aequore mundi
Ecclesiae duo sunt populi per verba duorum,
Cui plenas captura duas facit esse carinas.
Namque haec humano generi collata vicissim
Claudorum docuere pedes, quibus astat imago,
[205] Singula quaeque gerens, populo communis utrique.
[Col. 0186B] Quem Petrus antiquis tribuit consurgere plantis,
Ad portam vicinus erat; gens venit ab illo
Circumcisa loco, Psalmi, Lex atque Prophetae
Cui Christi cecinere diem; quem Paulus ab arvis
[210] Erigit, ad templi nunquam consederat aedes,
Longinqua tellure jacens, quia gentibus orsus
[Col. 0187A] [53Kb] Coepit ab ore pio solidae vestigia mentis
In turbas proferre rudes, populoque mederi,
Quem latuit vox prisca Dei. Sic claudus uterque
[215] 184 Cum properat, genus omne levat, gentisque salutem
Personae signavit iter, quae gloria rerum
Contulit, ut Petro Paulum gerat ordo secundum,
Qui fundamentis manet architectus in illis.
Ut tamen auctoris memoremus ad omnia laudes,
[220] Hi duo sunt caeci, properantibus undique turbis,
Qui Domino dixere simul: Fili optime, David,
[Col. 0187B] Da tenebras exire graves, da cernere lucem,
Quam nescimus adhuc! Subitum tunc illa medelae
Semper amica manus jubar intulit, atque reliquit
[225] Nox oculos, exsulque dies illuminat orbes,
Expavitque redux inopina crepuscula visus.
Hos populos liquet esse duos, quos noxia venae
Caecavit natura suae, clementia Jesu,
Cum celebravit iter, cum tempora carnis habere
[230] Se voluit, de luce novat, purgatque figuram,
Quam delicta dabant, moxque integra fulsit imago,
[Col. 0187C] Quae meruit sentire Deum: pars juncta cerebro
[Col. 0188A] Maxima sunt oculi, creat hos in munere Christus,
Qui caput et splendor rerum est: pars omnibus ima
[235] 185 Sunt in fine pedes, hos sanat in aggere cura
Vocis apostolicae, quoniam speciosa vocantur,
Quae pacem cunctis portant vestigia terris.
Exortum est lumen tenebris per dona magistri;
Hi statuunt gressus, quibus est sors tradita verbi,
[240] Ut vigeat medicina sequens bonitate prioris,
Paulatimque salus in totum transeat orbem.
   Jam rabidas hominum Paulus superaverat iras;
[Col. 0188B] Velificante fide, subitas vomuere procellas
Judaica de nube doli, non primitus ulli
[245] Posse lavacra dari, quam circumcisio carnis
Accedat de lege Dei: gens dura, quid ultra
Ad lapides ferrumque vocas? haec umbra figurae,
186 Non species mansura fuit; simulata relinque,
Quae jam certa vides; Christi processit ab ore
[250] Vita manens, omnesque jubet de fonte renasci,
Qui veniunt: cur membra secent, partemque resolvant,
Cum totum salvare queant? ne quaere vetusto
[Col. 0188C] More premi novitatis opem, deflexaque retro
[Col. 0189A] [4Kb] Lumina constitui, postquam via rectior omnes
[255] Dirigit, et caesis illustrat sentibus orbem.
Lite sub ambigua Paulus loca tendit ad urbis,
Cui radiant monumenta crucis, sanctosque revisit
Juris apostolici proceres, quibus omnia praesens,
Quae sint gesta, refert. Petrus, cui maxima cura est
[260] Commissos augere greges, ad pascua cunctos,
Se duce, laeta vocans, has explicat are loquelas:
Cernitis aeternum saeclis memorata vetustis,
Quae populo docili cecinerunt ore prophetae,
In nobis complesse Deum, qui maluit emptor
[265] [Col. 0189B] 187 Omnibus esse salus, nullum discernere passus.
In pretio, quo vita redit: mihi jussit apertam
Gentibus hanc monstrare viam; quid vota morari,
Tardarique juvat? quidve haec aenigmata cana
Misceri cum luce nova? quos gratia purgat,
[270] Ut veniant, lex nulla vetat, coelestis amoris
Materia est festina fides, hanc Christus adoptat,
Hanc facit esse suam, qua quisque merebitur uti,
Circumcisus adest, et jure renascitur undis.
Pastorem statuere sequi, placet ergo ministros
[275] [Col. 0189C] Ire simul, scriptisque piis absolvere gentes,
[Col. 0190A] Hoc illis non stare jugum, tamen esse cavendum
188 Ne simulacra colant, quorum libamina semper
Exsecranda forent; ne, suffocata cruore
Quae maculantur, edant; ne, saevior hoste, libido
[280] Hos impura premat, quos lux baptismate mundat.
Clarius ut liqueant hujus documenta figurae,
Et progressa prius, cur jam discedat imago,
Principium meminisse juvat: Deus inquit, Abraham,
Ut testamentum tibi nunc sobolique perenne
[285] Constituas in carne meum, praeputia ferro
[Col. 0190B] Circumcide libens, et foedera necte superna.
Secretam scrutemur opem, videamus in isto
Vulnere pacta Dei, quae testamenta recondit
Praescius, ut terris consortia jungat Olympi,
[290] Quae didicit jurare puer, qui primus ad undam
Reperit ecclesiae currentem fonte Rebeccam.
Corporis ille locus, quo circumciditur Abram,
Luxuriam lascivus habet, vitiique minister
Naturae sub lege jacet, pater ipse futurus
[295] Seminis, unde salus ad vitam pullulat orbis,
Evacuat, quod culpa gravat, truncata libido
189 Virgineum promittit opus; haec namque propago
Divinum concepit iter; hinc sacra Maria est
[Col. 0190C] Ad partum generata novum, quae, conjugis expers,
[300] [Col. 0191A] [134Kb] Mater inest, natusque Dei de Virginis alvo
Emicat, atque hominem mediator in omnia complet,
Hinc terrena levans, illic coelestia praestans.
Praeterit ergo vetus, Christo nascente, figura.
Haec facies jus omne novat, cultroque fugato,
[305] Spiritus ardescens cor circumcidit in undis,
Qui sanantur aquis, ne figant vulnera membris.
   Nescius interea curis laxare quietem
Paulus in orbe docet, verbique ligonibus omnes
Excolit, et fidei cogit flavescere messem,
[310] Errorum fugiente gelu, quem Spiritus almus
Haec Asiae proferre vetat, nec Mysia quivit,
[Col. 0191B] Dives agris, hujus tunc semina ferre salutis,
190 Fecundo jejuna solo; vir quippe Macedo
In somnis haec visus ait: Miserere, precamur!
[315] Illyricos dignare sinus! o gratia quantum
Improvisa parat! subito flammantur amore,
Qui positum jam tempus habent; sic, nocte fugata.
Doctiloquus convertit iter, fructuque loquelae
[Col. 0192A] Vescitur esuriens Macedonia, perque soporis
[320] Dona salutiferam meruit comprendere linguam.
Quaestio crebra sonat, si plenus munere largo
Praedicat omnipotens: Non veni perdere mundum,
191 Sed salvare magis; faciat quae causa, negari
Haec aliis, aliisque dari? cum prodiga Jesu
[325] In commune velit pietas succurrere cunctis.
Suppetit affatim exemplorum copia, nosque
Lectio multiplicem docet hac in parte figuram,
De qua pauca canam, Luca narrante, relatu.
E populo quidam Christo comes ire rogabat,
[330] Quem secum prodire vetat, qui deinde tacentem
[Col. 0192B] Sponte vocat; novit mundans interna magister,
Quae verbum jam corda ferant, quos obstruat intus
Error iniquus adhuc, ut tunc doctrina ministret
Officium, cum tuta venit: en sancta quod, inquit,
[335] Incipiant violare canes, coenoque gravati
[Col. 0193A] [5Kb] 192 In margaritas vertant contagia porci.
Altera res etiam superest in carmine dura,
Sed, quibus ex veteri patuerunt omnia fonte,
Ore datas tenui facile est advertere guttas.
[340] Exodus ille liber memorat velamina sacri
Pontificis, qua nempe queat splendescere veste,
Officiique habitum nitido componere cultu,
Qui segmentatus mediis altaribus astat,
193 Quas inter species parili numerantur amictu
[345] In femore exuviae, quibus indumenta pudoris
Progrediens ad templa locet, studeatque sacerdos,
Renibus obstrictis, mysteria castus adire.
[Col. 0193B] Quod statuit lex prisca magis, devinctaque jussit
Tunc haec membra tegi, quae possidet atra libido,
[350] Cum properat libare Deo: laxata relinquens
Conjugio post sacra tamen, ne parcior usus
Ad sobolis non staret opus, sterilique marito
Connubii frigeret amor, cum certa propago,
Hoc solemne gerens, nullos admitteret unquam
[355] Externa de stirpe viros, ubi nomine prisco
[Col. 0194A] Ex adytis perdurat honor, prolesque per aevum
Sanctificanda redit: vicibus supplenda creandi
Ecclesiae nunc alma fides sine fine pudicos
Pontifices jubet esse suos, et quaerit in omni
[360] Cauta tribu, quos rite probet, nec sanguinis iste
Sed meriti successus erit: tamen illa figura,
Qua sine nulla vetus subsistit littera, demum
194 Hac melius novitate manet, variatque recurrens
Alterna ratione vices, ne forte sacerdos
[365] Tunc generare velit, cum necdum mente capaces
[Col. 0194B] Cernit adesse greges; cumque instat nobilis ardor
Discendique fames, ut apertius ora resolvat,
Ne quisquam jejunus eat; nam semine verbi
Prolem posse dari Paulus quoque saepius inquit,
[370] Filioli, dicendo, mei: juvat ergo parumper
Eloquium genitale premi, studiumque docentem
Dispensare suum, laxans pro tempore vires
Ingenii, strictasque ferens, ne fusa profani
Conculcata terant, mundatis sancta reservans.
[375] [Col. 0195A] [214Kb] Fas vetat inde queri; culpis hoc imputet Adae
Venae poena suae; quid enim rea fauce parentum
Progenies sibi jure petat? sator ille benignus
Ni donare velit, quidquid temerarius error,
Corrupto natale, tulit: via sola salutis
[380] Affectus parcentis erit; miseratio semper
Conditione caret; praestans indebita, Christus
His pius accelerat, justusque his munera tardat.
   In Macetum terris cum moenia nota Philippi
195 Doctoris celebraret iter, bacchata puella
[385] [Col. 0195B] Sub stimulo Pythonis ait; Paulum esse ministrum
Aeterni scitote Dei. Professio vera
Mendaci de teste sonat, vocemque fidelem
Perfidus auctor habet, sed non defertur honori,
Quod cogit formido loqui, nec mente cohaeret
[390] [Col. 0196A] Nudus amore timor. Paulus, miseratus ab atro
Daemone corda premi, nolensque licere profano
196 Divinas aperire vias, Fuge, dixit, et ista
Ulterius tentare cave! Nil jussa moratus,
Hostis abest, vacuamque domum possessor iniquus
[395] Deserit, ac profugo mulier sanata periclo
Conticuit de laude viri; quae coepta peregit,
Plusque tacens hoc esse docet, de munere vulgi
Haec quaestum faciebat heris, quos turbidus implet,
[Col. 0196B] Quo caret illa, furor, populique procacis in aure
[400] Seditione fremunt, Romanis obvia sacris
Sacra dari, ritusque novos exire per orbem,
Et veteres cecidisse deos. Tunc agmina raptim,
197 Fustibus innumeris eliso corpore Pauli,
[Col. 0197A] [27Kb] Conveniunt, ubi carcer erat, quem sedibus imis
[405] Includunt, comitante Sila, vestigia quorum,
Ligno mersa cavo, vinclis tenuere beatis.
O felix de clade locus! cui clara refulgent
Lumina pro tenebris, in quo dedit esse perennem
Nox antiqua diem, niveam translatus in aulam
[410] Ecclesiae, cunctisque ferens modo dona salutis,
Quam bene carcer erat! tota concurritur urbe,
Qui primus nova tecta petat quive oscula figat
198 Postibus, et tacta sacretur parte cylindri.
[Col. 0197B] Jam nocturna quies per corpora serpere fessa
[415] Coeperat; exsiluit tellus minitata ruinam,
Visceribus concussa suis, et, claustra relaxans,
Mota vagatur humus, servitque canentibus hymnum
Tempestas famulata soli. Pro quanta patescit,
A nullo superanda, fides! veniente periclo,
[420] Poena fugit, geminoque metu discrimina crescunt
Ut perdant tormenta locum. Tremefactus, ab alto
[Col. 0198A] Excutiens sua membra toro, cum libera custos,
Cerneret antra necis, gladii mucrone retecto,
In jugulum vult ferre manum, sed non licet illi,
[425] 199 Paulo teste, mori, cujus solamine vitam
Reperit, atque suo meruit de carcere solvi,
Descendensque domum sacris fomenta ministrat
Vulneribus, liquidamque parat sibi redditus undam,
Coelestem nacturus aquam; nam corda saluti
[430] Figere Paulus amans, cunctos simul amne fluenti
Diluit aetherei, patuit cui luminis ante
Gratia non perimi, crevit post vita renasci.
Blandiloquis olim capta est sermonibus Eva,
Deceptura virum; nunc improbus ora puellae
[435] Qui tunc daemon agit, repetens ad crimina sexum,
De quo praeda fuit, multis, ventura canendo,
Peccati conceptor erat; sed Apostolus Adam
Jam melior, coeleste levans in imagine signum,
Qui fuerat terrenus homo, nec certa recepit,
[440] Nam fallit, quod ab hoste venit, metuamus ut omnes
Hoc audere nefas, nec corrumpamur amari
Melle doli, si vera canat, qui falsa ministrat.
[Col. 0199A] [294Kb] 200 Ingeniis claras et linguis Paulus Athenas
Ingreditur, tumidamque feris conflictibus urbem
[445] Eloquio torrente premit, quem turba profari
Doctisonis mirata modis, Quibus, inquit, ab oris
Verborum fluit iste sator? Plebs nescia Paulum
Semina ferre vocat, fruiturque errore magistro
Vera loquens; namque hic facundus in orbe viator
[450]    201 Ambulat, atque colit, cujus labor omnibus instat,
[Col. 0199B] Ut crescat divinus ager, purgataque fructum
[Col. 0200A] Mens humana ferat, lolii ne sordeat herbis,
Quam segetes portare decet. Manus aemula cogit
Ad proceres hunc ire simul, quibus edidit astans:
[455] Cecropidae, quos fama canit sermone diserto
Gymnasiis vernare suis, ubi praesidet altus
Sacrilegae novitatis amor, vos cernimus aram
Ignoto posuisse Deo, qui condidit astra,
202 Qui pelagus terrasque dedit, quem vita parentem,
[460] Ut moveamur, habet, cujus spiramus ab igne,
Cujus imago sumus, de quo cecinere poetae
Hinc hominum constare genus, quem praedico, cuncta
[Col. 0200B] Sanxit ab ore suo; cur haec divina vocatis,
[Col. 0201A] [11Kb] Quae facitis, vacuoque metu coeleste putatis
[465] 203 Auxilium, quod gignit humus? natura metalli
Visceribus latet ima soli, quibus eruta sumit
Ingenii fabricantis opem, seu numina templis
Hinc veniant, seu vasa focis; sibi causa timoris
Ars operata deos; Dominum super omnia fusum
[470] Claudere nemo potest, parvisque arctare figuris;
Quod capitur, minus est spatio capientis; in auro
Materia est, opifex rerum non sustinet usum
Quem simulant quos ipse creat: quam dura luetis
[Col. 0201B] Crimina! quam stultam sese sapientia vestra
[475] Judicii est sensura die! cum corpora Christus
Surgere cuncta jubet, tormentaque fine carebunt,
Utque reos cruciet, servat, quos devoret ignis.
Sic caro, juncta Deo, carnales expiat actus,
Et commissa sibi coram hac examinat ultor,
[480] Qua voluit moriente pati, quam, funeris expers,
[Col. 0202A] Vivificare volens post tartara reddidit astris.
Haec multos ad dona vocant. Dionysius ipse
204 Primus in arce loci nova praemia jungit honori,
Complexusque fidem sic incipit esse sophista.
[485] O lupe, Paule, rapax! dedit hoc benedictio Jacob
Nomen habere tibi; quid jam remanebit in orbe,
Quod non ore trahas, postquam solertia Graia
Cessit, et invictas in dogmate vincis Athenas?
Cur Epicureus, vel Stoicus impia soli
[490] Bella cient? reserare opus est quo nomine multi
Sectarum coiere greges: vitam ambo beatam
[Col. 0202B] Elegere sequi, quam corpore diligit alter,
205 Hic animi virtute colit: dat et actio Pauli
Ad vitam praecepta piam; sic, themate juncto,
[495] Hi magis alternis solverunt vocibus ora:
Corporis atque animae commissus partibus exit
Plenus homo, sed nunc, studiis diversa sequentes,
Ambo volunt quod neuter habet; Vas lumine plenum
[Col. 0203A] [102Kb] Subdit utrumque Deo, Video, clamans, caro menti
[500] Quam sit iniqua meae, rursusque salubriter infit
Non propria de parte geri quod gratia donat.
206 Hoc celebremus iter, vita est quia Christus, et ipse
Se vocat esse viam, per se gradiamur ut ad se.
Sanctaque ne pedibus possit cessare lucerna,
[505] Praeco datus fidei vestigia suggerit orbi.
   Attica discedens jam liquerat agmina Paulus,
Eloquiis superata piis, bimarisque Corinthi
Moenia juncta petens populosam reperit urbem,
Quae, licet alterni contingeret aequoris undas,
[510] Perpetuas sitiebat aquas; ibi Ponticus ille
[Col. 0203B] Aquila tunc praeceptor erat, vir plurima laudis
Instrumenta gerens, cujus se Paulus amico
Contulit hospitio, sociam dignatus adire
Artis amore domum; nam scenifactor uterque
[515] 207 Pollebant operis studiis et dogmate legis.
[Col. 0204A] Christus ait: Nunc, Paule, doce; non obviat ullus,
Me comitante, tibi; quae sit mihi moenibus istis
Turba, vides; insiste loquens; ego pectora firmo.
Ista monent nullos unquam de munere tardo
[520] Posse queri, gratis quod dat clementia Christi.
Tecta sub ambiguo lateat ne forte figura,
Qua dabitur, ratione canam; de nomine saepe
Argumenta trahi, documentaque maxima gigni
Scripturae cecinere piae: juvat altius ergo
[525] Quaerere qui Paulo charus conjungitur hospes
Factus in arte comes, sub cujus imagine causae
Sic vocitatus erat, qualive decorus honore est,
Hac quoque parte placens: aquilae natura fidelis
[Col. 0204B] 208 Sponte gerit quod forma tenet; nam debilis aevo
[530] Et declinatis senio jam visibus ales
Flammivomo sub sole jacet, pennasque gravatas
[Col. 0205A] [5Kb] Ejus in igne fovet, nocturnaque lumina pandit,
Atque oculos radiis ardentibus ingerit aegros,
209 Ad veterem reditura diem; sic dona caloris
[535] Languida sumit avis, cujus de fomite vires
Accipit, et prisci reparat dispendia saecli.
Cui ne sola forent, quae fervidus incutit aestus,
Per laticum mundanda vadum, ter mergitur undis,
Et senium deponit aquis, juvenemque decoris
[540] Effigiem de fonte levat; quis apertior actus
Relligionis erit? cum veri lumine Solis
Tangimur, antiqui contagia solvimus aevi,
Accendente fide: lympha mox matre renati
[Col. 0205B] 210 Conspicimur novitate rudes: infantia rursus
[545] Fit recidiva seni; gemino manantibus ortu
Hic melior natalis adest, bene conscius hujus
[Col. 0206A] Alitis exempli, quem Spiritus egit opimam
In cithara versare manum: Renovaberis, inquit,
More aquilae; qua lege datur sentire probatis
[550] Laude placere typi, quod firmant cantica justi.
Nec vacat ars Pauli, socio celebrata sub ipso,
Secreti virtute boni, tentoria quippe
Fortia mobilibus fabricabat in aggere tectis.
Longius haec abiens peregrinus ubique viator
[555] 211 Erigit, atque hiemes solesque his pellibus arcet.
Nos quoque, per culpam prima de sede repulsi,
Exsilio mundi jacimur; via reddita tandem est,
Qua patriae repetamus iter; munimina nobis
In castris sunt, Paule, tuis, ne criminis imbres
[Col. 0207A] [29Kb] Tempestas mundana ferat, scelerumque vapores
Ignitus tentator agat; sub tegmine tali
Tuta salus nullum discriminis excipit ictum,
Nec prostrata feri succumbit viribus hostis.
Mystica signa duces praemittunt laudibus artis.
[565] Pisces Petrus agens, homines capit; aequoris hospes
In sacris persistit aquis: habitacula Paulus
Dum terrena levat, docet ut coelestia condat.
Factaque saepe manu nunc construit atria verbo.
   Ulteriora sequens, lustratis finibus, arva
[570] Conveniens Ephesum Paulus docet, atque ibi quosdam
[Col. 0207B] Prospiciens astare viros: An Spiritus almus
Venerit his? quaesitor ait, qui fonte Joannis
Se dudum maduisse ferunt, nam nominis hujus
212 Expertes hucusque trahi, quos flumine sacro
[575] Abluit, et sanctus mox Spiritus ora replevit,
Verborumque dedit solitis virtutibus imbrem.
Saepius arma movent ista de parte profani,
Et bellare parant, quibus ut contraria possim
Fundere tela loquens, tu nunc mihi largius ora,
[580] Spiritus alme, riga, sint ut tibi dogmata digna,
[Col. 0207C] Quae dederis! tu vocis iter, tu semita vitae,
Tu dicture veni! qui per tua munera semper,
[Col. 0208A] Quod reddamus, agis, donique resuscipis usum.
Nomine venturi praecursor in orbe Joannes
[585] Exhibuit baptisma suum, Dominoque paravit
Ipse viam, memorans cunctis baptisma futurum,
Post aliud quod jure datur, quod trina potestas
Illustrare solet; sed quod magis eligit hujus
Tangere Christus aquas, formam facit omnibus, ad se
[590] Currere, fonte pio sacram ne deserat undam
Ulterius mortale genus, quam corpore mundo
Et Dominus dignatus erat, cum diluit amnem
Per famulum mergente Deo: jam, flumine tacto,
[Col. 0208B] 213 Discipulis hoc cessit opus, quos dogmata plures
[595] Baptizasse canunt; servi cessare lavacrum
Fas fuerat, veniente Deo, praenuntius ex quo
Dixerat ista prius; quo fecit tempore Jesus
Jam plenum baptisma geri, velut ante Joannes,
Cur solitum propriumque daret? quae regula Paulum
[600] Compulit, ut Christi deberent fonte renasci,
Quem non venturum, sed jam venisse Joannes
Insinuans digito coelestem prodidit Agnum,
Hunc peccata canens a cuncto tollere mundo.
Quid geminum baptisma cupis simulare, profane?
[605] [Col. 0208C] Dissona non iterant; repetitio rem tenet ipsam,
[Col. 0209A] [71Kb] Non aliam, bisque illa foret, quae primitus esse
214 Coepit, et ipsa redit; nam cum discordet origo
Principii finisque sequens, et singula dici
Et patet esse semel, nulloque errore gravantur,
[610] Quae collata simul possunt divisa probari.
Cum tamen haeretico nigredine plenus Averni
Polluitur quicunque lacu, si lumen habere
Ecclesiae vult fonte piae, non cogit ad undam
Nostra fides hunc ire iterum, quia nomine trino
[615] Dogmata prava trahunt, nec qui, sed quid dare possint,
[Col. 0209B] Explorare solet, positae quem vera fateri
Instituere manus, solusque repellitur error
In diversa trahens, quod Spiritus efficit unum.
Hos etiam bis sex memorat Scriptura fuisse.
[620] 215 O sacer et felix numeri modus! agmine fuso
Cum meruere cibi damnorum semine nasci,
Juris apostolici lata est tot gloria vasis.
[Col. 0210A] Jam sermone potens Ephesi converterat urbem
Paulus, et aethereis fulgebat gloria signis.
[625] Cumque per innumeros nutarent saucia morbos
Corpora, nec miseros operata refecerit aegros
Artificum medicina manu, velamina sacra
Absentes petiere sibi, quibus adfuit ardens,
Ut caderet vapor ille, fides, finemque calori
[630] Altera flamma daret; semicinctia denique Pauli,
216 Atque oblata palam sudaria, fusa per artus,
Languorum pressere focos, membrisque repostae
Ad nihilum fluxere lues: vigor omnia curans
[Col. 0210B] Tactus erat, nullaeque domus a munere cessant,
[635] Quod medica de veste ferunt: virtute sub ipsa
Spirituum quoque turba minax, velut irrita fumi
Pars per inane, fugit, ne fabrica pulchra creantis,
Quae plasmata solo coelestis imaginis instar
[Col. 0211A] [41Kb] Traxit, et auctoris speciem pro pignore gestat,
[640] Hospite sit polluta suo, templumque decoris
Inficiat praedonis odor; quo tempore septem
217 Judaea de stirpe viri nova praelia tentant.
Sic prius affati: Quem Paulus nomine Jesum
Praedicat, hunc tibimet pariter proponimus et nos;
[645] Pervasum dimitte locum. Vox reddita contra,
Christus qui sit, ait, qui Paulus, sentio, nam vos
Ignotos vitare licet; cognosce furorem,
Gens inimica, tuum; daemon regnare fatetur,
Quem venisse negas, atque hoc convinceris ipso,
[650] Quo stimulante ruis, cui non datur ore placere,
[Col. 0211B] Quod terrore movet; contraria dicere voto
Causa Dei prohibet, quam lex comitatur amoris.
Haec est vera fides: quae tunc spectacula plebi,
Quamve triumphalem, Domino vincente, coronam
[655] Contigit inde geri! rabido cum murmure frendens
Daemonis ira, suis bene noxia, rumpit amictus,
Dissecat et facies, fugiuntque pericula victi,
Nudaque praecipiti convertunt terga pavore.
Quid, Judaea ferox, jam non de clade timebis?
[660] Quae socio sic hoste peris, cui criminis auctor,
[Col. 0212A] Punitorque idem est, ne sit te judice pulsus,
Qua simul est peccante reus. Mox fama per urbem
Sparsit ubique volans, et daemonis edere vocem,
218 Quod virtus est summa Dei: concurrere gaudent
[665] In latices intrare pios, maculasque vetustas
Fonte lavare novo, sanctisque nitescere lymphis.
E quibus una datur simul insons omnibus aetas.
Ast alii magicis ponunt incendia libris,
Ut mereantur aquas, et vitent ignibus ignes.
[670] Ardua flamma nimis, cujus super aera fulgor
[Col. 0212B] Evolat, et coelum tales petiere favillae.
Quinquaginta etiam pretium posuere libellis
Millia nummorum, quoniam meruere nocentes
Sic abolere nefas; hujus haec causa figurae est:
[675] Lege sacer numerus delicta resolvit, ut olim
219 Diluit in toto David sua crimina Psalmo,
Contractusque fugat; nam quinquagesimus annus
Cum jubilaeus adest, proprii distractio ruris
Antiquo donatur hero; servire coactos
[680] Libertas amissa petit; mala debita laxat
Creditor, et limen patriae vetus aspicit exsul.
[Col. 0213A] [132Kb] Quinquaginta etiam cubitis distenditur arca,
Quae deprensa vadis, atque aequore tuta salutem
Sub numero pietatis agit, servataque crescit
[685] Per spatii parcentis opem, quia Christus ubique
Condidit ecclesiam venia fabricante capacem,
Quae, sic coepta fretis, latissima funditur arvis.
   220 Infelix Ephesi Demetrius arte locabat
Sacrilegis delubra locis argentea, suetus
[690] Solvere vota suae pretio majore Dianae,
Cedere cuncta videns prisci monumenta furoris
Ingemit, et varias his vocibus excitat iras:
Non pudet, o socii, nostram cecidisse Dianam,
[Col. 0213B] Quam mundi suspexit honor? mortalibus ultra
[695] [Col. 0214A] 221 Quae speranda salus, si non per saecula possunt
Fine carere Dei? quae nunc simulacra sacellis,
Quae poterunt dare thura focis? quos advena Paulus
Territat, et, quidquid gerimus pro numine divum,
Muta metalla vocat, quorum discedit ab orbe
[700] Relligio, pulsique fugam petiere Penates.
Et mihi jam video subitis lapsura ruinis
Condita fana diu, templi quoque nobilis aedem
In cinerem stragemque dari! quam prendimus arcem,
222 Quamve tenemus opem? quibus interclusa facultas
[705] [Col. 0214B] Est operum, crimenque foret fecisse Dianam.
[Col. 0215A] [6Kb] Pergite! tempus adest! labor ultimus omnia secum,
Si desperat, habet; sola est via vincere victis,
Formidare nihil; restat sors certa triumphi
Pro superis movisse manus; insurgite telis,
[710] Et, quam vota deam celebrant, hanc arma reposcant!
His dictis plebs mota fremit, magnamque Dianam
Communi clamore vocant, ac praepete cursu
223 Itur in obscenum cum seditione theatrum.
Non alio decuit causas meritumque Dianae
[715] Lascivos tractare foro; capit area turpis
Concilii deformis opus; tamen impetus amens
[Col. 0215B] Fluxit, ut in vacuas oculis qui labitur auras,
Nullaque dispersus retinet vestigia fumus.
O miseranda manus! cui tu praestare laboras?
[720] Perpetuam cur esse putas? te teste, sacellis
Eruitur fugitiva suis; quo jure pavescis?
Qua pereunte doles, coeloque adjungere tentas,
[Col. 0216A] 224 Quam terris remanere negas? Nunc ordo figurae
Explorandus erit, latebrisque videndus apertis.
[725] Dicitur e solo Demetrius atria demens
Argento posuisse Deae, cum plura capaci
Protulerit natura sinu, quibus ista metallis
Fingeret; et fusis animantur vultibus aera,
Ingeniique manus promittunt vivere cautes.
[730] Quod si sanctiloquos volvamus ab ordine libros,
Inveniemus iter, puris quia sensibus aurum
Comparat, argentum nitidis scriptura loquelis.
Nam Psalmus licet ista canat, tamen, inclyte Moses,
Altius haec memoras, populo cum talia dictas:
[735] [Col. 0216B] Aurum atque argentum templorum ferte decori,
225 Quod jacet interius menti, non dura metalli
Materies sub corde latet, sed apertius illud
Exagitat, quod Christus amat; mens obtulit aurum,
[Col. 0217A] [26Kb] Cui fuerit pretiosa fides, pariterque ministrat
[740] Argentum, cui voce sonant bona tympana cordis,
Ut Dominum duo juncta colant, de pectore sensus,
De sermone sonus, sic aurum dogmata legis,
Argentumque petunt haec ad pia templa parari.
Nos, quia templa sumus, si crimina cuncta recedant,
[745] Praescia verba monent, quod Apostolus ipse revelat.
Corde salus credentis erit, confessio voce.
Sacrilego res una fuit; Demetrius aedes
Condidit argento, cujus facundia movit
Hos animos, ut norma probet, sine judice sensu
[750] [Col. 0217B] Numina vana coli, nec de virtute venire
Pectoris istud opus, cui pars haec sola dicatur,
Quae, rationis inops, nudam serit ore loquelam.
   226 Tu quoque, signa ferens, titulos in carmine nostro,
Troja, repone tuos et laudibus adde triumphos,
[755] [Col. 0218A] Qui magis ex vero fulgent tibi clarius actu,
Quam quos pomposo reboant tua bella cothurno
Lingua colona Dei cum semina feta saluti
Spargeret, in seram produxit tempora noctem,
Plus animis factura diem; micuere coruscae
[760] Lampades, ut verbi lucerent igne fideles.
Solus ab excubiis vivacibus Eutychus exsul
Mersa sopore gravi commisit membra fenestrae.
O male parta quies! o semper dedita somno
227 Pectora, nuda bono! quantis patet ille ruinis,
[765] Quem nox sola tenet, nunquamque resuscitat aegrum
Ad meliora caput! nescit vigilare periclo,
Qui patitur dormire Deo! quid inane fenestrae
[Col. 0218B] Quaeris, adulte, chaos? quidve hac in parte quiescis,
Qua ruiturus eris? res est inimica saluti
[770] Pendula celsa sequi, furtivaque somnia prono
Carpere velle toro; poteras meliore cubili
In verbo recubare Dei, Pauloque monente
Ejus velle aditum, cui limine pervia recto
[Col. 0219A] [17Kb] 228 Janua nomen inest, per quam de fonte levatae
[775] Ad vitam gradiuntur oves; hanc quaerite cuncti,
Si rabidas fauces cura est morsusque cruentos
Evitare lupi, cujus lacerabitur ore
A pastore fugax, qui sparsos vocibus agnos
Evocat, atque gregem, propria de morte redemptum,
[780] Non sinit insidiis et amari vulnere dentis
Rursus ab hoste capi. Moesto sonuere tumultu
Atria; concurrit gemitu miserata frequenti
Turba videre locum, qui funere tristis acerbo
Laetitiam facturus erit; cui Paulus adhaerens
[785] Pectore, vivit, ait; quam vocem vita secuta est,
Morsque repulsa fugit: quantum tua, Christe, potestas
[Col. 0219B] 229 In famulis operata facit! tu redditus astris,
Aequalisque Patri de majestate perenni
Jura superna regis; sed quod caro, corpore matris
[790] Virginis orta tibi, regnum spoliavit Averni,
Vivaque de proprio revocasti membra sepulcro,
Teque probans voluisse mori, qua parte resurgis,
Et qua natus eras, jam ferrea vincula solvis.
Lux aliis alterna redit te auctore, simulque
[795] Exemplo donata tuo, qui subdita dudum
Cogis, et electis succumbere tartara servis.
Interea felix surgit de morte cadaver,
[Col. 0219C] Et meliore via tria per coenacula sospes
Ducitur ad Paulum, cujus conspectibus insons
[800] Coepit adesse puer, vitae jam dignus honore,
[Col. 0220A] Cum lethi convertit iter, quae gloria facti
Instruit ad veterem causas aperire figuram.
Fulta tribus cameris Noe describitur arca,
Ecclesiae documenta gerens; stetit ordine primae
[805] Pars hominum, pecudesque gradum tenuere secundae,
Tertia sors addicta feris, quae cuncta per undas
Arca quadrata tulit, velut in baptismate fontis
230 Omnibus est nunc una salus, sed moribus unus
Non valet esse locus, nam nidos fertur in illa
[810] Aedificasse Noe, quem justum dicit Hebraeus
Et requiem, quod Christus inest, qui dividit aequus
Praemia certa suis: quisquis virtutis amator
[Col. 0220B] Jungitur alta petens Noe; stat proximus infra
Ingenio breviore minor; sors dedita saevis
[815] Tartareum tenet ima sinum: sic Eutychus ergo,
Prima parte cadens, inferni perditus oris
Haesit, et humana vacuus ratione ferarum
Coepit habere locum, cui postquam pectore Paulus
Incubuit, verbumque suum sapientia fudit,
[820] Ore levans animam, carnali lege peremptam,
Ad Dominum de morte redit, quod Epistola clamat:
Qui dormis, jam surge citus! rursusque perurget:
Teque vigil de morte leva! Super ardua trina
Promeruit jam stare puer, quia dogmate trino
[825] [Col. 0220C] Comperit, aeternae quae sit substantia vitae.
   Jamque peragratis Paulus stationibus orbis
Ad Solymam venturus erat, quo Spiritus illum
[Col. 0221A] [39Kb] 231 Pergere saepe monet, cupiens in littore noto
Perpetuum memorare vale, simul undique sacros
[830] Evocat, has reddens charo de pectore voces:
O dilecta manus, quae Christi militat armis!
O summo plebs nata Deo! meministis amoris
Et studii documenta mei; gentilia promptus
Agmina Judaicosque tuli sine fine furores,
[835] Ut vitae praecepta darem, nullumque lateret
In populo narrata fides; a sanguine vestro
Mundus semper ero, nec debitor oris avari
Clausa talenta luam, sterilemque in semine verbi
Jejunus culpabit ager; vos convenit inde
[840] Usuram praestare piam; cum venerit auctor,
[Col. 0221B] Qui meriti discussor erit, servosque reposcet
232 Mensurae crementa suae; mihi semina ferre
Sensibus ardor erat, quae passim credita sulcis
Sparsimus, at fructus tenues mala terra dolebit.
[845] Vado videre crucis venerandam gentibus urbem,
Quo me jussa vocant, varii luctamen agonis
Hic dabitur certare mihi, nam cuncta subibit,
Qui cursum complere volet; mitissima sors est
Poenarum, quas vota gerunt, regnique facultas
[850] Perpetuo pro rege pati: servate, ministri,
Ecclesiam Christi, pretium quam sanguine nobis
Fecit in orbe suo; famuli retinere laborent
[Col. 0222A] 233 Quae Dominus de morte dedit; non cernitis ultra
Jam faciem vultusque meos; vigilantius oro,
[855] Commissos lustrate greges, quia dente rapaci
Convenient ad ovile lupi; custodia peccat,
Cum spoliis si raptor erat; pastoris inertis
Fraude perit, quod praedo capit; sed et acrior hostis
Intus erit, graviusque malum discordia portat,
[860] Quae vulnus sub pace creat; ne cedite duris,
Virtuti damnosa quies, nullumque coronat
In stadio securus honor; sua gloria forti
Causa laboris erit, rarusque ad praemia miles,
Cui pax sola fuit; victoria semen ab hoste
[865] [Col. 0222B] Accipit; hinc oritur. Dominus plantaria vestra
Fecundare valet, qui per sua dona venire
Ad sua dona facit, quodque adjuvat, ipse ministrat.
Non ego divitias, luxu fallente superbas,
Alterna mercede tuli, nec munera sumpsi,
[870] Vos potius quam vestra petens; me scitis, ut istae
Cum sociis pavere manus; assuescite gazas
In lucis proferre vias, operumque locare
Thesauros in sede poli; nil proderit aurum
Defossis quaesisse locis, si claudat avarus,
[875] [Col. 0223A] [80Kb] 234 Quod celabat humus, quod non in paupere surgit,
In tellure jacet, caecoque revolvitur antro,
Obscura peccante manu, laxate supernis
Corda, precor, monitis, neque respuat ullus egeno
Tecta parare gregi, quo suscipit hospite Christum.
[880]    Sic postquam fatus, dedit oscula, tum simul orans
Flexit in arva genu, strictique doloribus omnes
Ad lacrymas fluxere pias, longeque per undas,
Obtutu comitante, sequi meruere carinam.
Dumque per oppositas extendunt lumina nubes,
[885] 235 Additur in pelagus oculis via, raptaque flabris
[Col. 0224A] Puppis adhuc nota est, et mulcet imagine mentes,
Affectuque animi crescit mensura videndi.
Sed quod ait: tribus haec annis praecepta saluti,
Nocte dieque, dedi: patet hac ratione figura;
[890] Qui canit Ecclesiae tria dogmata, saepius edit
Historicum, morale sonans typicumque volumen.
236 Sic etenim ternas capiunt sex vasa metretas,
Quae veteri de lege novo rubuere liquore.
Forma sacrificii perfecti prisca canistro
[895] Tres panes offerre jubet; quibus additur illud,
Discipulis quod Christus ait, jam nocte roganti
[Col. 0224B] Tres panes debere dari: nox ista profecto est
[Col. 0225A] [177Kb] 237 Mundus, ut, hic si quis verbi desideret escas,
Exhibeas, quaesite, dapes, doceasque volentem,
[900] Quod Pater et Natus, quod sanctus Spiritus unus
Sint Deus, et numerum triplicet substantia simplex.
Nec semel hoc pia jussa canunt. Angariat, inquit,
Te quicunque petens, ut pergas praevius unum,
Caetera vade simul duo millia: nonne videntur
[905] Hoc mandata loqui? si quis te consulit errans
Ignarusque viae, quid sit Deus, edere malis,
Prode Patrem, subjunge libens, quod Filius, et quod
[Col. 0225B] Spiritus est almus, numero tres, et tamen unus.
Hinc Judaea vacans, sterilis quae dicitur arbor,
[910] Exspectata tribus fructum non attulit annis,
238 Quod, triplici spernens tractare volumina sensu,
In fidei numeris nescit dare munera Christo.
   Nobile jam templum Salomonis Paulus adire
Coeperat, et veteris solemnia reddere legis.
[915] Corripit hunc Judaea manus, rabidoque tumultu
Conclamant necis esse reum, sed in arma tribunus
Evolat, et vinctum geminis jubet ire catenis,
[Col. 0226A] Quae tamen astrictis incumbunt dura lacertis,
Non animum tormenta ligant, quod Epistola Pauli
[920] Lumine plena canit, vinciri posse ministros,
Vinciri non posse fidem, verbumque teneri
Suppliciis non esse datum; gradibusque sub ipsis
Constitit, Hebraeo plebi sermone locutus:
O fratres, patresque viri! me nostis in oris
[925] His venisse rudem; doctrinae deditus omni
239 Legis amore fui: vobis modo testibus utor,
Quorum scripta ferens ardebam caede Damasci
Christicolas punire greges, et finibus orbis
Hanc prohibere fidem: sed non mortalia possunt
[930] [Col. 0226B] Auctori certare suo, descendit ab astris
Lux oculos clausura meos, et ab igne corusco
Acta dies latuit, caligantesque tenebrae
Orbibus incumbunt, quarum mihi tempore crevit
Adveniens cum nocte jubar: discernere causas
[935] Eventus post facta solet: bene vidimus umbras
Usuri jam sole novo: sed et auribus haesit
Clamor ab ore Dei: repetito nomine Saule,
Me Christus terrore quatit, ne signifer ultra
Auderem bellare sibi: quo jure negabo?
[940] Quod feriente cado, cujus de munere pronus
[Col. 0227A] [6Kb] Attollor meliore via, perque ardua surgo,
Sublimisque sequor felicia dona ruinae.
240 Jam satis, o cives! crudelia movimus arma.
Nil dubium pars illa docet, quae teste beata
[945] Fungitur hoste suo: quid adhuc libet esse nocentes?
De tenebris lucete meis, cui fontis ab undis
Est visum largita fides, et mortis imago
Vivere coepit aquis: heu nunquam, saxea tellus,
Seminibus fecunda suis! vacuique labores,
[950] Qui sterilem patiuntur humum! Post denique Jesus
Haec mihi visus ait: Procul hac procul urbe relicta
[Col. 0227B] Pergere, Saule, para; non est tibi credula nostri
241 Nominis; ad gentes potius cane verba salutis.
Protinus hanc vocem querulae rapuere phalanges.
[955] Projiciunt vestes, ac, pulvere longius acto,
[Col. 0228A] Ventosa levitate fremunt, varioque fragore
Personat in Pauli rabidum discrimina vulgus.
O Judaea nocens! auctorem perdere vitae
Cum cuperes, sic dicta dabas: fuit optio, linqui
[960] Quem velles clamosa tibi, sed ab ore cruento
Triste petis male suada nefas, et gaudia Paschae,
242 Electo latrone, colis, geminasque furorem,
Saeva pio, placata reo; certamine cuncto
Te spolias, vacuamque locas, cum durior ipsis
[965] In Stephanum tormenta jacis, deponis amictum,
Et nunc veste cares, primi quia poena parentis
Est cognata tibi, veterisque in corpore portas
Transgressoris onus, contraria fontis honori
[Col. 0228B] Ne renoveris aquis: Adam sub criminis ortu
[970] Cognovit quod nudus erat, documentaque noxae
Hinc misero patuere suae; te mortis origo
Crebra subit, cui plena malis interserit ira
Bis habitum, quem culpa creat. Jam bella Tribunus
[Col. 0229A] [13Kb] Vocibus his ardere videns, fera vincula Paulo
[975] Addidit, et castris torquendum misit iniquis.
Nota querela locis ut sit superanda, canemus.
Paulus, gesta loquens, socios ibi lumina dudum
Conspexisse suos, vocem tamen auribus illam
243 Non hausisse refert; at tunc, quo tempore caecus
[980] Decidit, et vocem comites audisse leguntur.
Sic variat narrantis opus: sed utrumque necesse est,
Concinat haud dubium, nam tunc audisse feruntur,
Accepisse sonum, nunc non audisse profecto.
Haec rationis erit simplex via: jure negatur
[985] Vox quoniam confusa loqui, neque creditur illud
[Col. 0229B] A sermone dari, quod non in pectore condit
Accipiens; dubia tantum stimulatus ab aure,
Ambiguusque fragor solas diverberat auras.
Sic audisse simul, sic non audisse leguntur.
[990] Altera pars sonitus, certa est pars altera vocis,
Et fert atque refert geminam res una figuram.
   Agmina supplicii ferventia corpore Pauli,
Poenarumque graves evolvere versibus iras
Causa monet, sed lingua pavet: fugiamus ab ista
[995] Parte dolos, veritique nefas tam triste, premamus
Eloquium, ne forte legens sua fletibus ora
Compleat, et largis humescat pagina guttis.
Nec tamen haec poterant animos satiare cruentos;
[Col. 0229C] 244 Ardet amor scelerum, cupiuntque in sanguine Pauli
[1000] [Col. 0230A] Sacrilegas versare manus; quae dura malorum
Vota! quaterdeni vesanae stirpis alumni
Imposuere sibi, non ullum sumere potum
Primitus atque cibum, quam, parta caede, daretur.
Hinc magis esse dapes: o pallida cordis imago!
[1005] Pocula sunt, Judaea, tibi meliora cruoris
Quam laticis, nullasque volens contingere mensas
Esuris ad facinus, saturamque cadavere justi
Quaeris habere famem: non haec jejunia Moses
Condidit exemplo, tot consummata diebus,
[1010] Ut memoras, quot tela moves, totque inspicis annis
Secretas patuisse vias, ubi divite nimbo
[Col. 0230B] Fluxerunt de rore cibi, rupesque vicissim
Arida fudit aquas, in quo meruere parentes
Divina bonitate frui, donisque supernis
[1015] Enutrire animas: numero crudelis ab ipso
Tu saevire venis, pollutaque foedera jungis
245 Agminis, ut plures faciat mors una nocentes.
Comperit haec Lysias, Pauli vulgante propinquo,
Quove parent adversa loco; monet ocius ergo
[1020] Clam sua jussa tegi, noctisque in tempore cautus
Obscurum praevenit opus, lectisque maniplis
Imperat, ut tuto Paulum comitentur honore.
Gloria de meritis a te, delator honeste,
Non aliena foret, quodque est ad praemia rarum,
[1025] [Col. 0230C] Proditione places: nec te constantia laedit,
Quam sceleri servare times; in crimine virtus
[Col. 0231A] [19Kb] Crimen erit, cumque ad facinus sociantur iniqui,
Est tibi culpa fides, quam tunc in laudibus ornat
Verus honor, cum causa pia est. Stipantibus armis
[1030] Caesaream mox Paulus adit, quo turba cucurrit
Rhetore fulta suo, qui praesidis aure potitus
Irrita verba dedit: contra sic denique Paulus,
Optime praeses, ait, dudum te novimus omnes
Justitiae documenta sequi, comitemque modestam
[1035] 246 Consiliis hanc esse tuis, quae gratia suadet
Fidere, nec dubium tali sub judice fari.
Non legis templique pium violavimus usum,
[Col. 0231B] Nec sermone vago populares movimus auras.
Urbibus ex Asiae venientes solvere dona
[1040] Coepimus, ad purum semper spectantia votum.
Quis, rogo, liber erit, si res facit ista nocentem?
Eloquor haud metuens, neque enim discrimina novit
Formidare fides, audent quam dicere sectam,
[Col. 0232A] Luminis esse viam, nec discordare novellis
[1045] Jura vetusta patrum; fas est modo credere cunctos,
Corpora de tumulis jam posse resurgere, postquam
Detulit inde suum, qui condidit omnia, Christus.
Obstupuit Felix amisso nomine, vincla
Quem faciunt aliena reum, quorum objice Paulus
[1050] 247 Stringitur, et Festi servatur praesidis anno.
Linquimus hic nimium, ne gaudia nostra morentur.
Ad Latium jam, Paule, veni! certamina crebro
248 Quae fuerint agitata foro, quantique legantur
[Col. 0232B] Judaici fluxisse doli; nam talia Paulus:
[1055] Caesaris ad solium vos provoco; Caesaris, inquit,
Appello Romanus opem; cui Festus: Abibis,
Ut cupis, Augusti citius visure tribunal.
Non stimulante metu fugiens discrimina Paulus
Judicii vitavit onus; mens anxia semper
[1060] [Col. 0233A] [31Kb] 249 Pro vita meliore mori; sed muneris auctor
Praeconi testique suo jam dixerat olim,
Quod Romam venturus erat. Clementia Jesu
250 Omnibus in terris fidei sitientibus haustum
Pocula dat de vase suo, cunctosque rigari
[1065] Multifluo sermone jubet, meruitque venustas
Nominis occidui de lumine crescere verbi.
   Solverat Eoo classem de littore vector,
[Col. 0234A] Austri nactus opem, cujus spiramine laeta
Crebrescente via, velique patentibus alis
[1070] Aequora findebat puppis; sed mite quid unquam
Ventorum tenuere doli? mox flatibus Euri
Rupta quies pelagi, tumidisque incanduit undis
251 Caerulei pax ficta maris; furit undique pontus,
Attollensque suas irato gurgite moles
[1075] Denegat abreptae vestigia certa carinae,
Quae suspensa polis, dejectaque jungitur arvis,
[Col. 0235A] [29Kb] Terrarum coelique sequax, caret artis amicae
Praesidiis manus apta rati, gelidoque pavore
252 Deponunt animos, nigroque sub aere caeci
[1080] Naufragium jam jamque vident, clausoque profundo
Mortis imago patet. Vastas percurrere syrtes
Historica ratione vocor, lacerosque rudentes
Et clavi fragmenta sequi, sed non ego linguam
Tam fragilem committo vadis, rapidasque procellas
[1085] Aufugiam tentare diu, ne forte canenti
Obruat exiguam violentior unda loquelam.
Tangere pauca libet, tutas conabor arenas.
253 Praevia fluctivagae latuerunt sidera puppi,
[Col. 0236A] Nec solis radiis sub nubibus emicat axis.
[1090] Cumque dies multos jam rite peregerit orbis,
In pelago nox una fuit, quo tempore nullis
Indulsere cibis: quanta est heu poena timoris
Supplicium nescire famis! dat semina causis
Res mala saepe bonis: tam clari nautica pubes
[1095] Militiaeque cohors hominis tempsisset honorem,
Prosperiore freto, cujus custodia tandem
Solvitur, et saevo venerantur ab aequore victi,
254 Quem portum sensere suum: gerit illa ruina,
Ne lateat, quod Paulus erat, sanctusque patescat
[1100] Assertore mari, raptisque elementa laborant
Luminibus monstrare virum, mediisque tenebris
[Col. 0237A] [67Kb] Apparet radiata fides; fit laurea justis
Ex pretio, quod terror agit, mansuraque virtus
Crescit in adversis, quae, testibus usa periclis,
[1105] Ad meritum discrimen habet: stans denique Paulus
Conclamata piis animat sic pectora verbis:
255 O utinam nostris voluisses, fida juventus,
Consiliis parere prius, nec littora Cretae
Liqueris, insani rabiem passura profundi!
[1110] Non pelagi coelique minas, non triste tulisses
Jacturae populantis onus, nec turbine tanto
Desperata salus gemeret confinia mortis.
Quae tamen humanum transcendunt gaudia votum,
Haec facile est praestare Deo, cui muneris usus
[1115] [Col. 0238A] Hic potior, quem nemo putat: nam missus ab astris
Angelus haec placido veniens denuntiat ore:
Quam turbam vehit ista ratis, tibi rector Olympi
Contulit, ut nullis figatur naufraga saxis.
Credite, vera fient, nec spe frustrabor inani,
[1120] 256 Qui merui promissa Dei, concessaque nobis
Insula portus erit, cujus statione licebit
Arrepta tellure frui, navisque solutae
Prospectare gravem nullo discrimine casum.
His dictis ruit ira maris, sublataque dudum
[1125] Lux revocata micat, velamine noctis aperto
Pandere visa solum, quod praebuit hospita nautis,
Sicanio lateri remis vicina, Melite.
[Col. 0239A] [29Kb] 257 Ante tamen rabidos quam vincant aequoris aestus,
Solvite, proclamat Paulus, jejunia fessi,
[1130] 258 Et quarto decimo, sicut nos vescimur inquit,
Jam panem gustate die. Memoranda figurae
Sacramenta piae valeant qua lege, probemus.
Tempore, quo primi fulserunt lumina mensis,
Hoc numero currente die, de carnibus agni
[1135] Turba jubetur ali, quarum munimine tacto.
Libera Niliacas meruit vitare tenebras.
Hinc spatio simili Paulus, de gurgite mundi
Quos auferre cupit, secum convivere suadet,
Et sacrum libare cibum, vestigia Mosi
[1140] Observata legens, quorum speculantibus actum
[Col. 0239B] Haec duo sunt diversa locis, sed proxima, causis,
Et repetita salus uno de fonte levatur.
Agnus Christus inest, panis quoque Christus habetur
De coelo, quod et ipse docet; qui corpore Jesum
[1145] Sumpserit, hoste caret, nec jam sua jura Pharao
259 Aegyptusque tenet; mox omnia daemonis arma
His merguntur aquis, quibus ille renascitur infans,
Qui captivus erat; salsae quoque fluctus abyssi
Linquitur, et tetri superantur stagna draconis,
[1150] [Col. 0240A] Ereptoque gregi largitur pascua Christus,
Nominibus propriis, pastor jam verus edenti.
Hinc etiam Ecclesiae gerit aurea luna figuram,
Quae quarto decimo, de primae lampadis ortu,
Conspicitur jam plena die, quia corpore Jesu
[1155] Crevit in orbe suo, lucem factura perennem.
   Pelleret ut Paulus crescentia frigora nimbis,
Contulerat sarmenta focis, cui vipera fixit,
Daemonis arma ferens, surgentibus obvia flammis,
Antiqua feritate manum, gelidique veneni
[1160] Vulnus in igne dedit. Quid adhuc, male noxia serpens,
A Domino revocare cupis, veteresque rapinas
In legis novitate paras? quid, mortis amatrix,
[Col. 0240B] Cujus es ipsa parens, instauras bella redemptis?
Praedo venis, sed praeda jaces, letumque ministrans
[1165] 260 Arboris alternis consumeris, improba, ramis,
Postque crucem Christi mors est tibi portio ligni.
   Haud procul hinc aberant agrestia corda gerentes,
Barbarica de stirpe sati, qui murmure diro
Insonuere simul: satis est ex crimine fusi
[1170] Sanguinis iste reus, nullis jam tutus in oris,
Cui pelagus tellusque furunt. Mortalia tractant,
[Col. 0241A] [4Kb] Et divina probant; digito nam bestia pendens
Excutitur, projecta rogis, bene reddita flammae,
Quam dedit ipsa prius, quae culpae protulit ignem,
[1175] Unde gehenna calet; glacies tepefacta veneni
261 Solvitur in cineres, gelidaeque superbia pestis
Ex ardore perit; focus hic rapidique vapores
Non solitas vires capiunt, atque arida secum
Nutrimenta ferunt, sed tu modo decoquis anguem,
[1180] Usa tuo fervore, fides; tibi subditur hostis
Frigidus, inque vicem faciens incendia flagrat,
Vipereo fumante gelu. Veniente tumore
Labi posse ferunt; quantum per inania currit
[Col. 0241B] Mens ignara boni! jam tunc de corpore Pauli
[1185] Virus abest, oculis cum squameus exiit horror,
Quem serpens antiqua dabat; purgatus in amne
Aethereo, Christique cruci sua membra relegans,
Nescit ab angue mori, vorat haec, quae flamma venenum,
A sacris vim sumpsit aquis, quibus ustus anhelat,
[Col. 0242A] 262 Qui dolet ad patriam veteres remeare colonos.
Incolumem sic stare diu mirata juventus
Hunc ait esse Deum; tandem, rudis incola, disce,
Qua regnet virtute polis, qui talia confert,
Ut famulos hoc esse putes. Nunc causa figurae
[1195] Plenius in clari cernenda est munere facti.
Anguis origo necis (nam mors hinc edita nomen.
De morsu peccantis habet) contraria justis
Vult retinere manum, quoniam manus apta ministrans
Jure vocatur opus; talem qui senserit hostem,
[1200] Impiger excutiat, dominique vaporibus urat.
[Col. 0242B] Paulus ut admoti cognovit furta pericli
Serpere velle, sibi coelestia tela capessens
Pressit in igne dolos, cujus de fomite crescens
263 Est accensa fides, et sensibus additus ardor;
[1205] Hincque calor populis processit ab ubere fontis.
   Mensibus hibernis tribus in regione Melite
[Col. 0243A] [5Kb] Multiplicem dat Paulus opem, Publiique parentem
Finitima de clade levat, quo munere viso
Undique praecipites subitam rapuere salutem.
[1210]    Pullulat interea nitidi coma frondea veris,
Quo juvenescit humus, senio fugiente pruinae,
Suscipiensque ratem velis cedentibus Auster
Praebuit aligeras placidis in fluctibus undas.
Hunc spirare decet, quem personat ore propheta,
[1215] Qui speciem fidei torrentem cantat in Austro.
Sic quoque, prostratis ad gaudia nostra procellis,
Plurima quaeque legens distinctis oppida vicis,
Venit ad excelsae sublimia culmina Romae.
[Col. 0243B] Altius ordo petit duo lumina dicere mundi
[1220] Convenisse simul, tantisque e partibus unum
Delegisse locum, per quem duo sidera jungant,
264 Omnia qui fidei virtutibus arva serenant.
Quae licet innumeris tendatur causa figuris,
Pauca referre volens, iisdem praestantibus edam.
[1225] Petrus in Ecclesiae surrexit corpore princeps,
Haec turrita caput mundi circumtulit oris.
[Col. 0244A] Conveniunt majora sibi, speculentur ut omnes
Terrarum dominae fundata cacumina sedis.
Gentibus electus Paulus sine fine magister
[1230] Aequius huic praesens oris diffundit habenas,
265 Quae gentes praelata monet, quodque intonat istic,
Urbis cogit honor, subjectus ut audiat orbis,
Dignaque materies Petri Paulique coronae
Caesareas superare minas, et in arce tyranni
[1235] Pandere jura poli, summumque in agone tribunal
Vincere, ne titulis parvus contingeret hostis.
Aegyptus mundi formam gerit; inde vocari
Quae meruit, ducibus plebs est commissa duobus,
[Col. 0244B] In quibus officium fraternus nexuit ortus.
[1240] Idola tot Romae, mundo collecta subacto
Quae fuerant, tenebris obnoxia corda premebant,
Liber et hic populus, quem vinxerat ante Pharao,
Exuit Aegypti totidem ductoribus umbras,
Perque lavacra Dei, quae tunc maris egit imago,
[1245] Vitae nactus iter, coelestem reperit escam.
[Col. 0245A] [3Kb] 266 His etiam germanus amor, quibus amplius actus
Quam natura dedit, geminos quos edidit astris
[Col. 0246A] Non eadem, tamen una dies, annique voluto
Tempore sacravit repetitam passio lucem,
[1250] Et tenet aeternam socialis gratia palmam.




[Col. 0245]
ARATORIS EPISTOLA AD PARTHENIUM.
[Col. 0245]

[Col. 0245C] [5Kb] 267 Domino illustri, magnificentissimo atque praecelso Parthenio magistro officiorum atque patricio, Arator subdiaconus.

   Si tibi, magne, velim fasces memorare parentum,
      Vix daret in tergo pagina lecta modum.
[Col. 0246C] 268 A proavis atavisque potens, tu stemmata vincis
   Moribus, et meritis cedit origo tuis.
[5] Optime Partheni, positum cui nomen ab aevo
   Laus magis est animi, qua, verecunde, places.
[Col. 0247A] [8Kb] Nuntia venturum signavit lingua pudorem,
   269 Utque decus geminis, quod vocitaris adest.
Cingula plura geris, sed quae tu grandia reddis,
[10]    270 Nam tibi quisque datur, mox sibi crescit honos.
Quis bona tanta canat? breviter loquor, omnia tecum,
   Quae faciunt magnos singula, solus habes.
Tu, facunde, sonas Rhodani Rhenique catervis;
   [Col. 0248A] Regia dulcisonum te probat aula virum.
[15] Te multis opulenta quidem Germania doctum
   Suscipit, et patrio gaudet amore tibi.
271 Gloria de tanto cui maxima fulget alumno,
   Qualem Romuleo dat toga densa foro.
Vidi ego te, vidi juvenem sermone diserto
[20]    Hesperios proceres aequiparare senes,
Quo directus eras, legati munere functus,
   Ut libertatis posceres actor opem.
Mulsisti Geticas verbis felicibus aures,
   Juveruntque tuum publica vota solum.
[25] [Col. 0249A] [50Kb] Nil auditor ovans potuit rex ille negare,
   Cujus in arbitrio tunc ea causa fuit.
272 Haec ubi fama volans celeri dispergere cursu
   Coepit, et assidua sustulit aure caput;
Exiit in populos solidae pinguedo loquelae,
[30]    Stipabatque tuos anxia turba gradus;
Ut quoties motis aperires flumina labris,
   Curreret aestivam ceu positura sitim.
Has ego divitias avidus contingere linguae,
   Qua velut unda Tagi, tu pretiose, fluis,
[35] 273 His quoniam Laribus tenebamur in urbe Ravennae,
   [Col. 0250A] Hospes hians aderam nocte dieque tibi.
Quos mihi tu libros, quae nomina docta sonabas!
   Quanta simul repetens codicis instar eras!
Caesaris Historias ibi primum, te duce, legi,
[40]    Quas ut ephemeridas condidit ipse sibi.
Cantabas placido dulcique lepore poetas,
   In quibus ars fallax, pompa superba fuit:
Sed tamen ad visos remeabas, optime, vates,
   274 Quorum metra fides ad sua jura trahit.
[45] Qualis in Hyblaeis Ambrosius eminet hymnis,
   Quos posito cunis significastis, apes.
Qualis in haec eadem Decentius arte manavit,
   [Col. 0251A] [2Kb] 275 Arvernisque canis, Sidoniana chelys.
Cura mihi dudum fuerat puerilibus annis,
[50]    Versibus assiduum concelebrare melos.
Scribere quas etiam simulavit fabula partes,
   Et per inane fretum sub levitate rapi.
Quae cum nostra tibi fragilis cecinisset arundo,
   Et mihi, chare, tuus saepe faveret amor;
[55] O utinam malles, dixisti, rectius hujus
   Ad Domini laudes flectere vocis iter!
Et, quia nomen habes, quo te vocitamus, Arator,
   Non abstrusa tibi sit, sed aperta seges
Constitui, fateor, si quando forte mererer
[60]    Ingenii fructus ad meliora sequi,
Quo te cunque loci contingeret esse, virorum
   [Col. 0251B] Maxime, transmitti, quod modularer, opus.
Jam stimulat promissa dies, ut debita tandem
   Contractusque meos solvere, docte, velim.
[65] Sume, quod ex nitido libavimus aequore carmen,
   Et licet exiguas suscipe gratus aquas.
Oceanus rerum spatio manet altus in illo,
   De quo vix laticem traximus ore brevem.
Namque ego, Romanae caulis permixtus amoenis
[70]    Ecclesiae, tonso vertice factus ovis,
276 Pascua laeta videns, et aprica volumina Christi,
   Quaerebam gustu tangere cuncta meo.
Et nunc, Davidicis assuetus floribus, odas
   [Col. 0252A] Mandere, nunc Genesin mens cupiebat edax.
[75] Cumque simul violas et lilia carpere mallem,
   Quae vetus atque novus congeminavit odor,
Incidit ille mihi, quem regula nominat Actus,
   Messis apostolicae plenus in orbe liber.
In quo nos Dominus, Petro piscante, levavit
[80]    De gremio salsi caeruleique maris.
Ostensaque dedit coelestis imagine navem,
   Gentibus assumptis, exsaturare famem.
Hujus ab historia produxi carmina tiro,
   Pastorique meo sedulus ora dedi.
[85] Largius auxilio qui fert nova verba canenti,
   De quo nemo potest, hoc sine, digna loqui.
Quae Patri egregio patuerunt tradita papae,
   Scriniaque Ecclesiae condita rite gerunt.
[Col. 0252B] Eia age! susceptos celebret collatio libros.
[90]    Mercedis pretium causa superna dabit.
Sunt quia pontifices in relligione magistri,
   Gallia quos multos dat studiosa bonos.
Est ubi Firminus, venerabilis ille sacerdos,
   Pascere qui populum dogmatis ore potest.
[95] 277 Hujus ad Italiae tendit laudatio fines,
   Atque ultra patriam gloria nomen habet.
Ne dubita, quin grata forent documenta probatis.
   Sedis apostolicae quae placuere viro.
Nec te nempe putes cariturum munere famae,
[100]    Haec, praelata operi, scripta quod edis ibi.
Ibimus ambo simul, quo pagina venerit ista,
   Partheniumque decus semper in ore feret.




ANNO DOMINI DL.
VICTOR EPISCOPUS CAPUANUS.
[Col. 0251]



[Col. 0251]
[EVANGELICARUM HARMONIARUM INTERPRETATIO.(C,S)]



PRAEFATIO VICTORIS EPISCOPI CAPUANI IN EVANGELICAS HARMONIAS AMMONII.

[Col. 0251D] I. Dum fortuito in manus meas incideret unum ex quatuor Evangelium compositum, et absente titulo, non invenirem nomen auctoris, diligenter inquirens, [Col. 0252D] quis gesta vel dicta Domini et Salvatoris nostri, evangelica lectione discreta, in ordinem quo se consequi videbantur, non minimo studii labore redegerit, [Col. 0253A] reperi Ammonium quemdam Alexandrinum, qui Canonum quoque Evangelii fertur inventor, Matthaei Evangelio reliquorum trium excerpta junxisse, ac in unam seriem Evangelium nexuisse; sicut Eusebius episcopus Carpiano cuidam scribens, in praefatione editionis suae qua canones memorati Evangelii edidit, supradicti viri imitatus studium, refert in hunc modum: Ammonius quidam Alexandrinus multum, ut arbitror, laboris et studii impendens, unum ex quatuor nobis reliquit Evangelium. Ex historia quoque ejus comperi, quod Tatianus vir eruditissimus, et orator illius temporis clarissimus, unum ex quatuor compaginaverit Evangelium, cui titulum DIAPENTE [(a) 10Kb] imposuit. Hic beati Justini philosophi et martyris, dum adhuc viveret, discipulus fuit: quo [Col. 0253B] migrante ad Dominum cum palma martyrii, magistri sanctam deserens disciplinam, et doctrinae supercilio elatus, lapsus in Encratitarum haeresim, Marcionis potius amplexus errorem, quam Justini Christiani philosophi veritatem, suae vitae perniciosus exstitit, asserens inter alia, nuptias et stupra pari crimini subjacere.

II. Sed et dictis apostolicis manus profanae emendationis, vel (ut dicam verius) corruptionis dicitur intulisse. Sed quia et hominum perfidorum (Christi Dei nostri operante potentia) confessione vel opere, saepe triumphat gloria veritatis (nam et daemones Christum fatebantur; et filii Scevae in Actibus apostolorum in nomine Jesu, quem Paulus praedicaret, daemonia fugabant); Tatianus quoque, licet profanis [Col. 0253C] implicitus erroribus, non inutile tamen exhibens studiosis exemplum, hoc Evangelium (ut mihi videtur) solerti compaginatione disposuit. Et forsitan adhuc beati Justini adhaerens lateri, illius eruditionis merito, hoc opus explicuit. Arbitror enim propterea non Ammonii, sed hujus esse editionem memorati voluminis: quod Ammonius Matthaei fertur relationi, evangelistarum reliquorum relationem discreto annexuisse sermone; hic vero sancti Lucae principia assumpta, licet ex maxima parte Evangelio sancti Matthaei, reliquorum trium dicta conjunxerit; ut jure ambigi possit utrum Ammonii an Tatiani inventio ejusdem operis debeat aestimari. Verumtamen, vel si jam haeresiarches hujus editionis auctor existit Tatianus, verba Domini mei cognoscens, [Col. 0253D] libenter amplector interpretationem: si fuisset ejus propria, procul abjicerem. Nam et Contra Gentes magnificos libros edidisse narratur.

III. Hoc igitur Evangelium, cum absque numeris reperissem, quos Ammonius mirabili studio reperit; Eusebius vero Cesareae episcopus Palaestinae, ab eo [Col. 0254A] accipiens exemplum, diligenter excoluit, quibus communiter ab evangelistis dicta propriis sunt notulis declarata; Domino adjuvante, studium laboris impendi, ut memoratos numeros per loca congrua diligenter affigerem. Quod si dubitatio alicujus verbi fortasse provenerit, ex appositis numeris ad plenariam recurrens quilibet Evangelii lectionem, an et ibidem ita se sermo habeat de quo ambiguitas provenerat, incunctanter inveniat, et absque scrupulo studiosi mens secura hoc possit uti volumine. Quod etsi a compositi hujus auctore voluminis cum numeris editum fuit, sed transcribentium desidia omissi putantur, nos tamen in eo sumus labore versati, quo opera solet novella praesumi. Sciendum sane quod hic numerus canonicus, usque ad denariam [Col. 0254B] perveniat quantitatem. Neque scribentis voluntate horum numerorum summa defixa est, sed ratione et regula naturali ab Ammonio inventa est sagaciter. Neque enim aut infra denarium, aut ultra poterit ullo modo alius numerus reperiri, qui quatuor evangelistarum dicta communia aut propria valeat explicare. Quod praesenti facile potest exemplo probari. Nam aut omnes quatuor sibi concordare necesse est; aut Matthaeus, Marcus, Lucasque sibi conveniunt; aut Matthaeo Joannes consentit; aut Matthaeus Lucae concordat; aut Matthaeus cum Marco eadem loquitur; aut Marcus cum Luca et Joanne propria loquitur; aut Marcus cum Joanne similibus loquitur; aut Marcus cum Luca, eadem narrat; aut Lucas cum Joanne discrepantia refert; aut singuli propria inveniuntur [Col. 0254C] exponere.

IV. In quatuor igitur evangelistis, evidenti numerorum ratione monstratum est, quod non valeat communis propriaque relatio ultra progredi, at intra denariam contrahi quantitatem. Quos tamen canones breviter subter adnexui, quibus unusquisque canon numeris declaretur; vel ut manifestius fiat in quo canone qui evangelistae communia vel propria dixerint, facile lector inveniat. Ordinem vero quem in canonum ratione digessimus, ad hoc exseruimus, ut sola probatio fieret, rationabiliter denarii summam fuisse conscriptam. Nam quae sit eorum positio, breviter, ut diximus, infra notari curavimus. Ipsos quoque numeros in unum pariter congregatos, in modum quo eos sanctus Hieronymus digessit, curavi [Col. 0254D] describere, juxta seriem duntaxat qua totius Evangelii hujus lectio explicatur; ut qui eadem vel alia, aut ubi propria evangelistae protulerint, memoratos numeros prius curiosus lector, si velit, inspiciens, facile, ex nota numeri, reperta comprobet lectione: sanctam et beatissimam Trinitatem precantes ut nos [Col. 0255A] in veritate Scripturarum suarum erudire dignetur, et discretionis gratiam tribuat: quatenus, ut optimi trapezitae, [Col. 0256A] omnia probemus secundum Paulum (I Thess. V, 21), et quae sunt bona sectemur.




AMMONII ALEXANDRINI EVANGELICAE HARMONIAE, INTERPRETE VICTORE EPISCOPO CAPUANO.
[Col. 0255]


PRAEFATIO.

LUC. I, 1-4. Quoniam quidem multi conati sunt ordinare narrationem quae in nobis completae sunt rerum, sicut tradiderunt nobis qui ab initio viderunt, [Col. 0255B] et ministri fuerunt sermonis: visum est et mihi assecuto a principio, de omnibus diligenter ex ordine tibi scribere, optime Theophile, ut cognoscas eorum verborum de quibus eruditus es veritatem.



CAPUT PRIMUM. In principio erat verbum, Deus apud Deum, per quem facta sunt omnia.

JOAN. I, 1-5. In principio erat Verbum, et Verbum erat apud Deum, et Deus erat Verbum. Hoc erat in principio apud Deum. Omnia per ipsum facta sunt, et sine ipso factum est nihil quod factum est. In ipso vita erat, et vita erat lux hominum: et lux in tenebris lucet, et tenebrae eam non comprehenderunt.



CAPUT II. [Col. 0256C] De sacerdotio Zachariae.

LUC. I, 5-25. Fuit in diebus Herodis regis Judaeae, sacerdos quidam nomine Zacharias, de vice Abia; et uxor illi de filiabus Aaron, et nomen ejus Elisabeth. Erant autem justi ambo ante Deum, incedentes in omnibus mandatis et justificationibus Domini, sine querela. Et non erat illis filius, eo quod esset Elisabeth sterilis, et ambo processissent in diebus suis. Factum est autem cum sacerdotio fungeretur Zacharias in ordine vicis suae ante Deum, secundum consuetudinem sacerdotii, sorte exiit ut incensum poneret, ingressus in templum Domini. Et omnis multitudo populi erat orans foris, hora incensi. Apparuit autem illi angelus Domini, stans a dextris altaris incensi. Et Zacharias turbatus est, videns; et [Col. 0255D] timor irruit super eum. Ait autem ad illum angelus: Ne timeas, Zacharia, quoniam exaudita est precatio tua; et uxor tua Elisabeth pariet tibi filium, et vocabis nomen ejus Joannem. Et erit gaudium tibi et exsultatio; et multi in nativitate ejus gaudebunt. Erit enim magnus coram Domino; et vinum et siceram non bibet. Et Spiritu sancto replebitur adhuc ex utero matris suae. Et multos filiorum Israel convertet ad Dominum Deum ipsorum: et ipse praecedet ante illum in spiritu et virtute Eliae, ut convertat corda patrum in filios, et incredulos ad prudentiam justorum, parare Domino plebem perfectum. Et dixit Zacharias ad angelum: Unde hoc sciam? ego * sum senex, et uxor mea processit in diebus suis. Et [Col. 0256A] respondens angelus, dixit ei: Ego sum Gabriel, qui adsto ante Deum; et missus sum loqui ad te, et hoc tibi evangelizare. Et ecce eris tacens, et non poteris loqui usque in diem quo haec fiant, pro eo quod non [Col. 0256B] credidisti verbis meis, quae implebuntur in tempore suo. Et erat plebs exspectans Zachariam: et mirabantur quod tardaret ipse in templo. Egressus autem non poterat loqui ad eos. Et cognoverunt quod visionem vidisset in templo. Et ipse erat innuens illis, et permansit mutus. Et factum est ut impleti sunt dies officii ejus, cum abiit in domum suam. Post hos autem dies concepit Elisabeth uxor ejus, et occultabat se mensibus quinque, dicens: Quia sic mihi fecit Dominus in diebus quibus respexit auferre opprobrium meum inter homines.



CAPUT III. Angelus Gabriel ad Mariam loquitur.

LUC. I, 26-56. In mense autem sexto missus est angelus Gabriel a Deo in civitatem Galilaeae cui nomen Nazareth, ad virginem desponsatam viro cui [Col. 0256C] nomen erat Joseph, de domo David; et nomen virginis, Maria. Et ingressus angelus ad eam dixit: Ave, gratia plena, Dominus tecum, benedicta tu in mulieribus. Quae cum audisset, turbata est in sermone ejus, et cogitabat qualis esset ista salutatio. Et ait angelus *: Ne timeas, Maria, invenisti enim gratiam apud Dominum. Ecce concipies et paries filium in utero; et vocabis nomen ejus Jesum. Hic erit magnus, et Filius Altissimi vocabitur: et dabit illi Dominus Deus sedem David patris ejus, et regnabit in domo Jacob in aeternum, et regni ejus non erit finis. Dixit Maria ad angelum: Quomodo fiet istud, quoniam virum non cognosco? Et respondens angelus, dixit ei: Spiritus sanctus superveniet in te, et virtus Altissimi obumbrabit tibi: ideoque et quod nascetur [Col. 0256D] ex te sanctum, vocabitur Filius Dei. Et ecce Elisabeth cognata tua, et ipsa concepit filium in senectute sua; et hic mensis sextus est illi, quae vocatur sterilis, quia non erit impossibile apud Deum omne verbum. Dixit autem Maria: Ecce ancilla Domini; fiat mihi secundum verbum tuum. Et discessit ab illa angelus. Exsurgens autem Maria in diebus illis, abiit in montana cum festinatione, in civitatem Juda: et intravit in domum Zachariae, et salutavit Elisabeth. Et factum est, ut audivit salutationem Mariae Elisabeth, exsultavit infans in utero ejus. Et repleta est Spiritu sancto Elisabeth, et exclamavit voce magna, et dixit ei: Benedicta tu inter mulieres, et benedictus fructus ventris tui. Et unde hoc mihi, ut veniat [Col. 0257A] mater Domini mei ad me? Ecce enim ut facta est vox salutationis tuae in auribus meis, exsultavit in gaudio infans in utero meo. * Et beata quae credidit, quoniam perficientur ea quae dicta sunt ei a Domino. Et ait Maria: Magnificat anima mea Dominum: et exsultavit spiritus meus in Deo salutari meo. Quia respexit humilitatem ancillae suae; ecce enim ex hoc beatam me dicent omnes generationes. Quia fecit mihi magna qui potens est, et sanctum nomen ejus. Et misericordia ejus in progenies et progenies, timentibus eum. Fecit potentiam in brachio suo: dispersit superbos mente cordis sui. Deposuit potentes de sede, et exaltavit humiles. Esurientes implevit bonis, et divites dimisit inanes. Suscepit Israel puerum suum, memorari misericordiae suae. Sicut locutus est [Col. 0257B] ad patres nostros, Abraham et semini ejus in saecula. Mansit autem Maria cum illa quasi mensibus tribus; et reversa est in domum suam.



CAPUT IV. De nativitate Joannis Baptistae.

LUC. I, 57-80. Elisabeth autem impletum est tempus pariendi, et peperit filium. Et audierunt vicini et cognati ejus, quia magnificavit Dominus misericordiam suam cum illa, et congratulabantur ei. Et factum est in die octavo, venerunt circumcidere puerum; et vocabant eum nomine patris sui, Zachariam. Et respondens mater ejus, dixit: Nequaquam, sed vocabitur Joannes. Et dixerunt ad illam: Quia [Col. 0257C] nemo est in cognatione tua qui vocetur hoc nomine. Innuebant autem patri ejus, quem vellet vocari eum; et postulans pugillarem scripsit dicens: Joannes est nomen ejus. Et mirati sunt universi. Apertum est autem illico os ejus, et lingua ejus; et loquebatur, benedicens Deum. Et factus est timor super vicinos eorum; et super omnia montana Judaeae divulgabantur omnia verba haec. Et posuerunt omnes qui audierunt, in corde suo, dicentes: Quis, putas, puer iste erit? Etenim manus Domini erat cum illo. Et Zacharias pater ejus impletus est Spiritu sancto, et prophetavit, dicens: Benedictus Dominus Deus Israel, quia visitavit, et fecit redemptionem plebis suae. Et erexit cornu salutis nobis, in domo David pueri sui. Sicut locutus est per os sanctorum qui a saeculo [Col. 0257D] sunt, prophetarum ejus: Salutem ex inimicis nostris, et de manu omnium qui oderunt nos: Ad faciendam misericordiam cum patribus nostris, et memorari testamenti sui sancti. Jusjurandum quod juravit ad Abraham patrem nostrum, daturum se nobis: Ut sine timore de manu inimicorum nostrorum liberati, serviamus illi in sanctitate et justitia coram ipso, omnibus diebus nostris. Et tu puer, Propheta Altissimi vocaberis: praeibis enim ante faciem Domini, parare vias ejus: Ad dandam scientiam salutis plebi ejus, in remissionem peccatorum eorum: Per viscera misericordiae Dei nostri, in quibus visitavit nos Oriens ex alto: Illuminare his qui in tenebris et in umbra mortis sedent, ad dirigendos pedes [Col. 0258A] nostros in viam pacis. Puer autem crescebat, et confortabatur Spiritu: et erat in desertis usque in diem ostensionis suae ad Israel.



CAPUT V. De generatione, vel nativitate Christi.

MATTH. I, 1-16. Liber generationis Jesu Christi filii David, filii Abraham. Abraham genuit Isaac, Isaac autem genuit Jacob. Jacob autem genuit Judam, et fratres ejus. Judas autem genuit Phares et Zaram de Thamar. Phares autem genuit Esrom. Esrom autem genuit Aram. Aram autem genuit Aminadab. Aminadab autem genuit Naasson. Naasson autem genuit Salmon. Salmon autem genuit Booz de Rahab. Booz autem genuit Obed ex Ruth. [Col. 0258B] Obed autem genuit Jesse. Jesse autem genuit David regem. David autem rex genuit Salomonem ex ea quae fuit Uriae. Salomon autem genuit Roboam. Roboam autem genuit * Abia. Abia autem genuit Asa. Asa autem genuit Josaphat. Josaphat autem genuit Joram. Joram autem genuit Oziam. Ozias autem genuit Joatham. Joatham autem genuit Achaz. Achaz autem genuit Hiezechiam. Hiezechias autem genuit Manassen. Manasses autem genuit Amon. Amon autem genuit Josiam. Josias autem genuit Jechoniam et fratres ejus, in transmigratione Babylonis. Et post transmigrationem Babylonis, Jechonias genuit Salathiel. Salathiel autem genuit Zorobabel. Zorobabel autem genuit Abiud. Abiud autem genuit Eliachim. Eliachim autem genuit Azor. Azor autem genuit Sadoch. [Col. 0258C] Sadoch autem genuit Achim. Achim autem genuit Eliud. Eliud autem genuit Eleazar. Eleazar autem genuit Mathan. Mathan autem genuit Jacob. Jacob autem genuit Joseph virum Mariae, de qua natus est Jesus, qui vocatur Christus.---LUC. III, 34-38. Abraham autem fuit filius Thare. Qui fuit Nachor. Qui fuit Seruch. Qui fuit Ragau. Qui fuit Phales. Qui fuit Heber. Qui fuit Sale. Qui fuit Cainan. Qui fuit Arphaxat. Qui fuit Sem. Qui fuit Noe. Qui fuit Lamech. Qui fuit Mathusale. Qui fuit Enoch. Qui fuit Jareth. Qui fuit Malelehel. Qui fuit Enos. Qui fuit Seth. Qui fuit Adam. Qui fuit Dei.---MATTH. I, 17-25. Omnes ergo generationes ab Abraham usque ad David, generationes quatuordecim. Et a David usque ad transmigrationem Babylonis, generationes [Col. 0258D] quatuordecim. Et a transmigratione Babylonis usque ad Christum, generationes quatuordecim. Christi autem generatio sic erat: Cum esset desponsata mater ejus Maria Joseph, antequam convenirent, inventa est in utero habens de Spiritu sancto. Joseph autem vir ejus cum esset justus, et nollet eam traducere, voluit occulte dimittere eam. Haec autem eo cogitante, ecce angelus Domini in somnis apparuit ei dicens: Joseph fili David, noli timere accipere Mariam conjugem tuam; quod enim in ea natum est, de Spiritu sancto est. Pariet autem filium, et vocabis nomen ejus Jesum. Ipse enim salvum faciet papulum suum a peccatis eorum. Hoc autem totum factum est, ut adimpleretur quod dictum [Col. 0259A] est a Domino per prophetam, dicentem: Ecce virgo in utero habebit, et pariet filium; et vocabunt nomen ejus Emmanuel, quod est interpretatum, Nobiscum Deus (Isa. VII, 14). Exsurgens autem Joseph a somno, fecit sicut praecepit ei angelus Domini, et accepit conjugem suam. Et non cognoscebat eam, donec peperit filium suum primogenitum; et vocavit nomen ejus Jesum.---LUC. II, 1-7. Factum est autem in illis diebus, exiit edictum a Caesare Augusto, ut describeretur universus orbis. Haec descriptio prima facta est a praeside Syriae Cyrino. Et ibant omnes, ut profiterentur singuli, in suam civitatem. Ascendit autem et Joseph a Galilaea de civitate Nazareth, in Judaeam in civitatem David quae vocatur Bethleem, eo quod esset de domo et familia [Col. 0259B] David, ut profiteretur cum Maria desponsata sibi uxore praegnante. Factum est autem cum essent ibi, impleti sunt dies ut pareret. Et peperit filium suum primogenitum, et pannis eum involvit, et reclinavit eum in praesepio, quia non erat * ei locus in diversorio.



CAPUT VI. Angelus apparuit pastoribus.

LUC. II, 7-20. Et pastores erant in regione eadem, vigilantes et custodientes vigilias noctis super gregem suum. Et ecce angelus Domini stetit juxta illos, et claritas Dei circumfulsit illos, et timuerunt timore magno. Et dixit illis angelus: Nolite timere: ecce ego evangelizo vobis gaudium magnum, quod [Col. 0259C] erit omni populo: quia natus est vobis hodie Salvator, qui est Christus Dominus in civitate David. Et hoc vobis signum: Invenietis infantem pannis involutum, et positum in praesepio. Et subito facta est cum angelo multitudo militiae coelestis, laudantium Deum, et dicentium: Gloria in altissimis Deo, et in terra pax hominibus bonae voluntatis. Et factum est, ut discesserunt ab eis angeli in coelum, pastores loquebantur ad invicem: Transeamus usque Bethleem, et videamus hoc verbum quod factum est, quod Dominus ostendit nobis. Et venerunt festinantes, et invenerunt Mariam, et Joseph, et infantem positum in praesepio. Videntes autem, cognoverunt de verbo quod dictum erat illis de puero hoc. Et omnes qui audierant mirati sunt, et de his quae dicta [Col. 0259D] erant a pastoribus ad ipsos. Maria autem conservabat omnia verba haec, conferens in corde suo. Et reversi sunt pastores, glorificantes et laudantes Deum in omnibus quae audierant et viderant, sicut dictum est ad illos.



CAPUT VII. Circumcisio Domini. Jesus inducitur in templum.

LUC. II, 21-39. Et postquam consummati sunt dies octo, ut circumcideretur puer, vocatum est nomen ejus Jesus, quod vocatum est ab angelo priusquam in utero conciperetur. Et postquam impleti sunt dies purgationis ejus secundum legem Moysi (Lev. XII, [Col. 0260A] 6), tulerunt illum in Jerusalem ut sisterent eum Domino, sicut scriptum est in lege Domini: Quia omne masculinum adaperiens vulvam, sanctum Domino vocabitur (Exod. XIII, 2); et ut darent hostiam, secundum quod dictum est in lege Domini, par turturum aut duos pullos columbarum (Lev. XII, 8). Et ecce homo erat in Jerusalem cui nomen Simeon: et homo iste justus et timoratus, exspectans consolationem Israel; et Spiritus sanctus erat in eo. Et responsum acceperat a Spiritu sancto, non visurum se mortem, nisi prius videret Christum Domini. Et venit in spiritu in templum. Et cum inducerent puerum Jesum parentes ejus, ut facerent secundum consuetudinem legis pro eo, et ipse accepit eum in ulnas suas, et benedixit Deum, et dixit: Nunc dimittis [Col. 0260B] servum tuum, Domine, secundum verbum tuum, in pace; quia viderunt oculi mei salutare tuum, quod parasti ante faciem omnium populorum: Lumen ad revelationem gentium, et gloriam plebis tuae Israel. Et erat pater ejus et mater mirantes super his quae dicebantur de illo, et benedixit illis Simeon, et dixit ad Mariam matrem ejus: Ecce positus est hic in ruinam et resurrectionem multorum in Israel, et in signum cui contradicetur. Et tuam ipsius animam pertransibit gladius, ut revelentur ex multis cordibus cogitationes. Et erat Anna prophetissa filia Phanuel, de tribu Aser. Haec processerat in diebus multis, et vixerat cum viro suo annis septem a virginitate sua. Et haec vidua usque ad annos octoginta quatuor, quae non discedebat de templo, jejuniis et [Col. 0260C] obsecrationibus serviens nocte ac die. Et haec, ipsa hora superveniens, confitebatur Domino, et loquebatur de illo omnibus qui exspectabant redemptionem * Hierusalem. Et ut perfecerunt omnia secundum legem Domini, reversi sunt in Galilaeam, in civitatem suam Nazareth.



CAPUT VIII. De magis qui venerunt ab Oriente.

MATTH. II, 1-12. Cum ergo natus esset Jesus in Bethleem [a 11Kb] Judaeae, in diebus Herodis regis, ecce magi ab Oriente venerunt Hierosolymam dicentes: Ubi est qui natus est rex Judaeorum? Vidimus enim stellam ejus in Oriente, et venimus adorare eum. Audiens autem Herodes rex turbatus est, et omnis [Col. 0260D] Hierosolyma cum illo. Et congregans omnes principes sacerdotum et scribas populi, sciscitabatur ab eis ubi Christus nasceretur. At illi dixerunt *: In Bethleem Judaeae; Sic enim scriptum est per prophetam: Et tu Bethleem terra Juda, nequaquam minima es in principibus Juda, ex te enim exiet dux qui regat populum meum Israel (Mich. V, 2). Tunc Herodes clam vocatis magis, diligenter didicit ab eis tempus stellae quae apparuit eis; et mittens illos in Bethleem, dixit: Ite et interrogate diligenter de puero; et cum inveneritis, renuntiate mihi, ut et ego veniens adorem eum. Qui cum audissent regem, abierunt. Et ecce stella quam viderant in Oriente [Col. 0261A] antecedebat eos, usque dum veniens staret supra ubi erat puer. Videntes autem stellam, gavisi sunt gaudio * valde. Et intrantes domum, invenerunt puerum cum Maria matre ejus: et procidentes adoraverunt eum. Et apertis thesauris suis obtulerunt ei munera, aurum, thus et myrrham. Et responso accepto in somnis ne redirent ad Herodem, per aliam viam reversi sunt in regionem suam.



CAPUT IX. Fugatus Jesus, et parentes ejus in Aegyptum.

MATTH. II, 13-15. Qui cum recessissent, ecce angelus Domini apparuit in somnis Joseph, dicens: Surge et accipe puerum et matrem ejus, et fuge in Aegyptum, et esto ibi usque dum dicam tibi; futurum est enim ut Herodes quaerat puerum ad perdendum [Col. 0261B] eum. Qui consurgens, accepit puerum et matrem ejus nocte, et secessit in Aegyptum. Et erat ibi usque ad obitum Herodis; ut adimpleretur quod dictum est a Domino per prophetam, dicentem: Ex Aegypto vocavi filium meum (Ose. XI, 1).



CAPUT X. Herodes interficit pueros.

MATTH. II, 16-18. Tunc Herodes videns quoniam illusus esset a magis, iratus est valde; et mittens occidit omnes pueros qui erant in Bethleem et omnibus finibus ejus, a bimatu et infra, secundum tempus quod exquisierat a magis. Tunc adimpletum est quod dictum est per Jeremiam prophetam, dicentem: Vox in Rama audita est; ploratus et ulalatus multus: [Col. 0261C] Rachel plorans filios suos; et noluit consolari, quia non sunt (Jer. XXXI, 15).



CAPUT XI. Jesus revocatur ex Aegypto.

MATTH. II, 19-23. Defuncto autem Herode, ecce apparuit angelus Domini in somnis Joseph in Aegypto, dicens: Surge, et accipe puerum et matrem ejus, et vade [a 12Kb] in terram Juda, defuncti enim sunt qui quaerebant animam pueri. Qui surgens, accepit puerum et matrem ejus, et venit in terram Israel. Audiens autem quod Archelaus regnaret in Judaea pro Herode patre suo, timuit illo ire; et admonitus in somnis, secessit in partes Galilaeae. Et veniens, habitavit in civitate quae vocatur Nazareth, ut adimpleretur quod dictum est per prophetas: Quoniam [Col. 0261D] Nazaraeus vocabitur (Isa. XI, 1).



CAPUT XII. Remansit Jesus in templo Hierosolymis.

LUC. II, 40-52. Puer autem crescebat et confortabatur, plenus sapientia; et gratia Dei erat in illo. Et ibant parentes ejus per omnes annos in Hierusalem, in die solemni Paschae. Et cum factus esset annorum duodecim, ascendentibus illis Hierosolymam secundum consuetudinem diei festi, consummatisque diebus, cum redirent, remansit puer Jesus in Hierusalem: [Col. 0262A] et non cognoverunt parentes ejus. Aestimantes autem illum esse in comitatu, venerunt iter diei, et requirebant eum inter cognatos et notos. Et non invenientes, regressi sunt in Hierusalem requirentes eum. Et factum est post triduum, invenerunt eum in templo, sedentem in medio doctorum, audientem illos et interrogantem eos. Stupebant autem omnes qui eum audiebant, super prudentia et responsis ejus. Et videntes admirati sunt. Et dixit mater ejus ad illum: Fili mi, quid fecisti nobis sic? Ecce pater tuus et ego, dolentes quaerebamus te. Et ait ad illos: Quid est quod me quaerebatis? Nesciebatis quia in his quae Patris mei sunt oportet me esse? Et ipsi non intellexerunt verbum quod locutus est ad illos. Et descendit cum eis, et venit Nazareth, et erat subditus [Col. 0262B] illis. Et mater ejus conservabat omnia verba haec in corde suo. Et Jesus proficiebat sapientia, et aetate, et gratia apud Deum et homines.



CAPUT XIII. Joannes Baptista apparuit in Israel.

LUC. III, 1-3. Anno autem quintodecimo imperii Tiberii Caesaris, procurante Pontio Pilato Judaeam, tetrarcha autem Galilaeae Herode, Philippo autem fratre ejus tetrarcha Itureae et Traconitidis regionis, et Lysania Abilinae tetrarcha, sub principibus sacerdotum Anna et Caipha, factum est verbum Domini super Joannem Zachariae filium in deserto. Et venit in omnem regionem Jordanis, praedicans baptismum poenitentiae, in remissionem peccatorum, dicens: ---MATTH. III, 1-3; MARC. I, 3-5. Poenitentiam agite, [Col. 0262C] appropinquavit enim regnum coelorum. Hic est enim qui dictus est per Isaiam prophetam, dicentem,--- LUC. III, 4-6: Vox clamantis in deserto, Parate viam Domini, rectas facite semitas ejus. Omnis vallis implebitur, et omnis mons et collis humiliabitur. Et erunt prava in directa, et aspera in vias planas: et videbit omnis caro salutare Dei (Isa. XL, 3-5).---JOAN. I, 5-18. Hic venit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Erat lux vera quae illuminat omnem hominem venientem in hunc mundum. In mundo erat, et mundus per ipsum factus est, et mundus eum non cognovit. In propria venit, et sui eum non receperunt. Quotquot autem receperunt [Col. 0262D] eum, dedit eis potestatem filios Dei fieri, his qui credunt in nomine ejus: Qui non ex sanguinibus, neque ex voluntate carnis, neque voluntate viri, sed ex Deo nati sunt. Et Verbum caro factum est, et habitavit in nobis: et vidimus gloriam ejus, gloriam quasi unigeniti a Patre, plenum gratiae et veritatis. Joannes testimonium perhibet de ipso, et clamat dicens: Hic erat [b 13Kb] quem dixi vobis, * quia post me venturus est, et ante me factus est, quia prior me erat. Et de plenitudine ejus nos omnes accepimus, et gratiam pro gratia: quia lex per Moysen data est; gratia [Col. 0263A] et veritas per Jesum Christum facta est. Deum nemo vidit unquam. Unigenitus Filius qui est in sinu Patris, ipse enarravit.---MATTH. III, 4-10; MARC. I-6; LUC. III, 7-9. Ipse autem Joannes habebat vestimentum de pilis camelorum, et zonam pelliceam circa lumbos suos. Esca autem ejus erat locustae et mel silvestre. Tunc exibat ad eum Hierosolyma, et omnis Judaea, et omnis regio circa Jordanem; et baptizabantur in Jordane ab eo, confitentes peccata sua. Videns autem multos Pharisaeorum et Sadducaeorum venientes ad baptismum suum, dixit eis: Progenies viperarum, quis demonstrabit vobis fugere a ventura ira? Facite ergo fructum dignum poenitentiae. Et ne velitis dicere intra vos: Patrem habemus Abraham. Dico enim vobis, quoniam potest Deus ex lapidibus [Col. 0263B] istis suscitare filios Abrahae. Jam enim securis ad radicem arborum posita est. Omnis ergo arbor quae non facit fructum bonum, exscindetur, et in ignem mittetur.---LUC. III, 10-15. Et interrogabant eum turbae dicentes: Quid ergo faciemus? Respondens autem, dicebat illis: Qui habet duas tunicas, det non habenti; et qui habet escas, similiter faciat. Venerunt et publicani ut baptizarentur, et dixerunt ad illum: Magister, quid faciemus? At ille dixit ad eos: Nihil amplius quam constitutum est vobis, faciatis. Interrogabant eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis vestris. Existimante autem populo, et cogitantibus omnibus in cordibus suis de Joanne, ne forte ipse [Col. 0263C] esset Christus,---JOAN. I, 19-25, Miserunt Judaei ab Hierosolymis sacerdotes et levitas ad eum, ut interrogarent eum: Tu quis es? Et confessus est, et non negavit; et confessus est: Quia non sum ego Christus. Et interrogaverunt eum: Quid ergo? Elias es tu? Et dixit: Non sum. Propheta es tu? Et respondit: Non. Dixerunt ergo ei: Quis es, ut responsum demus his qui miserunt nos? Quid dicis de te ipso? Ait: Ego sum vox clamantis in deserto: Parate viam Domini, sicut dixit Isaias propheta (Isa. XL, 3). Et qui missi fuerant, erant ex Pharisaeis. Et interrogaverunt eum, et dixerunt: Quid ergo baptizas, si tu non es Christus, neque Elias, neque propheta? Respondit eis Joannes, dicens,---MATTH. III, 11, 12; MARC. I, 7, 8; LUC. III, 16-18; JOAN. I, 26, 27: * Ego quidem [Col. 0263D] baptizo vos in aqua, in poenitentiam. Qui autem post me venturus est, fortior me est, cujus non sum dignus calceamenta portare. Medius autem vestrum stetit, quem vos nescitis. Ipse vos baptizabit in Spiritu sancto et igne. Cujus ventilabrum in manu ejus, et permundabit aream suam, et congregabit triticum suum in horreum, paleas autem comburet igni inexstinguibili. Multa quidem et alia exhortans, evangelizabat populo.---JOAN. I, 28. Haec in Bethania facta sunt trans Jordanem, ubi erat Joannes baptizans.



CAPUT XIV. Baptizatur Jesus a Joanne.

MATTH. III, 13-17; MARC. I, 9-11. Tunc venit Jesus [Col. 0264A] a Galilaea in Jordanem, ad Joannem, ut baptizaretur ab eo.---LUC. III, 23. Et ipse erat incipiens quasi annorum triginta, ut putabatur, filius Joseph. Joannes autem prohibebat eum, dicens: Ego a te debeo baptizari, et tu venis ad me? Respondens autem Jesus dixit ei: Sine modo, sic enim decet nos adimplere omnem justitiam. Tunc dimisit eum.---LUC. III, 21, 22. Factum est autem cum baptizaretur omnis populus, et Jesu baptizato et orante, confestim ascendit de aqua: et ecce aperti sunt ei coeli, et vidit Spiritum Dei descendentem corporali specie sicut columbam, et venientem super se. Et ecce vox de coelis dicens: Tu es Filius meus dilectus, in te complacui mihi.---JOAN. I, 32-34. Et testimonium perhibuit Joannes, dicens: Quia [a 1Kb] vidistis Spiritum descendentem quasi columbam [Col. 0264B] de coelo, et mansit super eum; et ego nesciebam eum; sed qui misit me baptizare in aqua, ille mihi dixit: Super quem videritis Spiritum descendentem, et manentem super eum, hic est qui baptizat in Spiritu sancto. Ego vidi, et testimonium perhibui quia hic est Filius Dei.



CAPUT XV Ductus est Jesus a spiritu in desertum.

MATTH. IV, 1-11; MARC. I, 12, 13; LUC. IV, 1-13. Tunc Jesus ductus est in desertum a spiritu, ut tentaretur a diabolo. Et cum jejunasset quadraginta diebus et quadraginta noctibus, postea esuriit. Et accedens tentator dixit: Si Filius Dei es, dic ut lapides isti panes fiant. Qui respondens, dixit: Scriptum est: Non in pane solo vivit homo, sed in omni verbo [Col. 0264C] quod procedit de ore Dei (Deut. VIII, 4). Tunc assumpsit eum diabolus in sanctam civitatem, et statuit eum supra pinnaculum templi, et dixit ei: Si Filius Dei es, mitte te deorsum. Scriptum est enim: Quia angelis suis mandavit de te, et in manibus tollent te, ne forte offendas ad lapidem pedem tuum (Psal. XC, 11). Ait illi Dominus: Rursum scriptum est: Non tentabis Dominum Deum tuum (Deut. VI, 16). Iterum assumpsit eum diabolus in montem excelsum valde, et ostendit ei omnia regna mundi, et gloriam eorum. Et dixit illi: Haec omnia tibi dabo, si cadens adoraveris me. Tunc dicit ei Jesus: Vade, Satanas; scriptum est enim: Dominum Deum tuum adorabis, et illi soli servies (Ibid., 23).---LUC. IV, 13. Et consummata omni tentatione, tunc reliquit [Col. 0264D] eum diabolus usque ad tempus.---MARC. I, 13. Erat que cum bestiis. Et ecce angeli accesserunt, et ministrabant ei.



CAPUT XVI. Duo discipuli Joannis secuti sunt Jesum.

JOAN. I, 35-42. Altera die iterum stabat Joannes, et ex discipulis ejus duo. Et respiciens Jesum ambulantem dicit: Ecce Agnus Dei, ecce qui tollit peccata mundi. Et audierunt eum duo discipuli loquentem, et secuti sunt Jesum. Conversus autem Jesus, et videns eos sequentes se, dicit eis: Quid quaeritis? Qui dixerunt ei: Rabbi (Quod dicitur interpretatum, Magister), ubi habitas? Dicit eis: Venite, et videte. [Col. 0265A] Venerunt, et viderunt ubi maneret, et apud eum manserunt die illo. Hora autem erat quasi decima. Erat autem Andreas frater Simonis Petri, unus ex duobus qui audierunt a Joanne, et secuti fuerunt eum. Invenit hic primum fratrem suum Simonem, et dicit ei: Invenimus Messiam (quod est interpretatum Christus). Et adduxit eum ad Jesum. Intuitus autem eum Jesus, dixit: Tu es Simon filius Joanna [a 11Kb] : tu vocaberis Cephas (quod interpretatur Petrus).



CAPUT XVII. De Philippo et Nathanaele.

JOAN. I, 43-51. In crastinum autem voluit exire in Galilaeam. Et invenit Philippum, et dicit ei Jesus: Sequere me. Erat autem Philippus a Bethsaida, civitate Andreae et Petri. Invenit Philippus Nathanael, [Col. 0265B] et dicit ei: Quem scripsit Moyses in lege, et prophetae, invenimus Jesum filium Joseph a Nazareth. Et dixit Nathanael: A Nazareth potest aliquid boni esse? Dicit ei Philippus: Veni et vide. Vidit Jesus Nathanael venientem ad se, et dicit de eo: Ecce vere Israelita, in quo dolus non est. Dicit ei Nathanael: Unde me nosti? Respondit Jesus, et dixit ei: Priusquam te Philippus vocaret, cum esses sub ficu, vidi te. Respondit ei Nathanael, et ait: Rabbi, tu es Filius Dei, tu es Rex Israel. Respondit Jesus, et dixit ei: Quia dixi tibi, Vidite sub ficu, credis? majus his videbis. Et dicit eis: Amen, amen dico vobis, videbitis coelum apertum, et angelos Dei ascendentes [b 1Kb] supra Filium hominis.---LUC. IV, 14-15. Et regressus est Jesus in virtute spiritus in Galilaeam: et fama exiit [Col. 0265C] per universam regionem de illo. Et ipse docebat in synagogis eorum, et magnificabatur ab omnibus.



CAPUT XVIII. In synagoga legit Jesus librum Isaiae.

LUC. IV, 16-21. Et venit Nazareth ubi erat nutritus, et intravit secundum consuetudinem suam die sabbati in synagogam, et surrexit legere, et traditus est illi liber Isaiae prophetae. Et ut revolvit librum, invenit locum ubi scriptum erat: Spiritus Domini super me; propter quod unxit me, evangelizare pauperibus misit me, sanare contritos corde [c 1Kb] , praedicare captivis remissionem, et caecis visum, dimittere confractos in remissionem, praedicare annum Domini acceptum et diem retributionis (Isa. LXI, 1, 2). Et cum [Col. 0265D] plicuisset librum, reddidit ministro, et sedit. Et omnium in synagoga oculi erant intendentes in eum. Coepit autem dicere ad illos: Quia hodie impleta est haec Scriptura in auribus vestris.---MATTH. IV, 17; MARC. I, 15. Exinde coepit Jesus praedicare et dicere: Quoniam impletum est tempus: poenitentiam agite, et credite Evangelio: appropinquavit enim regnum coelorum.



CAPUT XIX.[Col. 0266A] Jesus vocavit Petrum et Andream, Jacobum et Joaunem.

MATTH. IV, 18-22. Ambulans autem juxta mare Galilaeae, vidit duos fratres, Simonem qui vocatur Petrus, et Andream fratrem ejus, mittentes rete in mare. Erant enim piscatores. Et ait illis: Venite post me; faciam vos fieri piscatores hominum. At illi continuo relictis retibus, secuti sunt eum. Et procedens inde, vidit alios duos fratres, Jacobum Zebedaei et Joannem fratrem ejus, in navi cum Zebedaeo patre eorum, reficientes retia sua, et vocavit eos. Illi autem, statim relictis retibus et patre, secuti sunt eum.---LUC. V, 1-11. Factum est autem cum turbae irruerent in eum, ut audirent verbum Dei, et ipse stabat secus stagnum Genezareth, et vidit duas naves stantes [Col. 0266B] secus stagnum: piscatores autem descenderant, et lavabant retia sua. Ascendens autem in unam navim quae erat Simonis, rogavit eum a terra reducere pusillum: et sedens docebat de navicula turbas. Ut cessavit autem loqui, dixit ad Simonem: Duc in altum, et laxate retia vestra in capturam. Et respondens Simon dixit illi: Praeceptor, per totam noctem laborantes nihil cepimus: in verbo autem tuo laxabo rete. Et cum hoc fecissent, concluserunt piscium multitudinem copiosam. Rumpebatur autem rete eorum. Et annuerunt sociis qui erant in alia navi, ut venirent et adjuvarent eos. Et venerunt, et impleverunt ambas naviculas, ita ut mergerentur. Quod cum videret Simon Petrus procidit ad genua Jesu dicens: Exi a me, quia homo peccator sum, Domine. [Col. 0266C] Stupor enim circumdederat eum, et omnes qui cum illo erant, in captura piscium quam ceperant: similiter autem Jacobum et Joannem filios Zebedaei, qui erant socii Simonis. Et ait ad Simonem Jesus: Noli timere: ex hoc eris homines capiens.---JOAN. II, 11. Et crediderunt in eum discipuli ejus. Et subductis a terra navibus, relictis omnibus, secuti sunt illum.



CAPUT XX. Jesus vocavit Matthaeum publicanum.

MATTH. IX, 9; MARC. II, 14; LUC. V, 27-28. Et cum transiret inde Jesus, vidit hominem sedentem in telonio, Matthaeum nomine, et ait illi: Sequere me. Et surgens, relictis omnibus secutus est eum.



CAPUT XXI.[Col. 0266D] Audiens Jesus quod Joannes traditus esset, secessit in finibus Zabulon et Nephthalim.

JOAN. III, 22-36. Post haec venit Jesus et discipuli ejus in terram Judaeam, et illic demorabatur cum eis, et baptizabat. Erat autem et Joannes baptizans in Ennon, juxta Salim: quia aquae multae erant illic, [Col. 0267A] et adveniebant, et baptizabantur: nondum enim missus fuerat in carcerem Joannes. Facta est autem quaestio ex discipulis Joannis cum Judaeis de purificatione. Et venerunt ad Joannem, et dixerunt ei: Rabbi, qui erat tecum trans Jordanem, cui tu testimonium perhibuisti, ecce hic baptizat; et omnes veniunt ad eum. Respondit Joannes, et dixit: Non potest homo accipere quidquam, nisi fuerit ei datum de coelo. Ipsi vos mihi testimonium perhibetis, quod dixerim: Ego non sum Christus, sed quia missus sum ante illum. Qui habet sponsam, sponsus est: amicus autem sponsi qui stat et audit eum, gaudio gaudet propter vocem sponsi. Hoc ergo gaudium meum impletum est. Illum oportet crescere, me autem minui. Qui desursum venit, super omnes est. Qui [Col. 0267B] est de terra, de terra est, et de terra loquitur. Qui de coelo venit, super omnes est. Et quod vidit et audivit, hoc testatur: et testimonium ejus nemo accipit. Qui accepit ejus testimonium, signavit quia Deus verax est. Quem enim misit Deus, verba Dei loquitur. Non enim ad mensuram dat Deus spiritum. Pater diligit Flium, et omnia dedit in manu ejus. Qui credit in Filium, habet vitam aeternam; qui autem incredulus est Filio, non videbit vitam, sed ira Dei manet super eum.--- JOAN. IV, 1-3. Ut ergo cognovit Jesus quia audierunt Pharisaei quia Jesus plures discipulos facit et baptizat quam Joannes (quanquam Jesus non baptizaret, sed discipuli ejus),---MARC. I, 14, et quod Joannes traditus esset, reliquit Judaeam, et abiit iterum in Galilaeam.---MATTH. IV, 12-16. Cum autem audisset quod Joannes traditus [Col. 0267C] esset, secessit in Galilaeam. Et relicta civitate Nazareth, venit et habitavit Capharnaum maritimam in finibus Zabulon, et terra Nephthalim, ut impleretur quod dictum est per Isaiam prophetam: Terra Zabulon et terra Nephthalim, via maris trans Jordanem Galilaeae gentium. Populus qui ambulabat in tenebris, vidit lucem magnam: et sedentibus in regione umbrae mortis, lux orta est eis (Isa. IX, 1, 2).



CAPUT XXII. Circuibat Jesus omnes regiones, et sedens in monte elegit duodecim discipulos, et docuit eos de beatitudine regni coelorum, et quae sequuntur.

MATTH. IV, 23-25. Et circuibat Jesus totam Galilaeam, docens in synagogis eorum, et praedicans Evangelium regni, et sanans omnem languorem, [Col. 0267D] et omnem infirmitatem in populo. Et abiit opinio ejus in totam Syriam; et obtulerunt ei omnes male habentes, variis languoribus et tormentis comprehensos, et qui daemonia habebant et lunaticos, et cutavit eos. Et secutae sunt eum turbae multae de Galilaea, et Decapoli, et Hierosolymis, et Judaea, et de trans Jordanem.---LUC. IV, 42-44. Et detinebant illum ne discederet ab eis. Quibus ille ait: Quia et aliis civitatibus oportet me evangelizare regnum Dei, quia ideo missus sum. Et cum vidisset turbas,---MATTH. X, 2-4; MARC. III, 13-19; LUC. VI, 13-16, ascendit in montem, et cum sedisset vocavit ad se quos voluit ipse. Et venerunt ad eum, et fecit ut essent duodecim [Col. 0268A] cum illo, quos et apostolos nominavit: Simonem quem cognominavit Petrum, et Andream fratrem ejus, et Jacobum Zebedaei, et Joannem fratrem Jacobi, quibus imposuit nomina Boanerges, quod est filii tonitrui; Philippum et Bartholomaeum, Matthaeum et Thomam, Jacobum Alphaei, et Simonem qui vocatur Zelotes, et Judam Jacobi, et Judam Iscarioth, qui fuit proditor.---MATTH. V, 1-12; LUC. VI, 20-23. Et accesserunt ad eum discipuli ejus. Et elevatis oculis in eos, aperiens os suum, docebat, dicens: Beati pauperes spiritu, quoniam ipsorum est regnum coelorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt justitiam, quoniam ipsi saturabuntur. Beati misericordes, quoniam [Col. 0268B] ipsi misericordiam consequentur. Beati mundo corde, quoniam ipsi Deum videbunt. Beati pacifici, quoniam filii Dei vocabuntur. Beati qui persecutionem patiuntur propter justitiam, quoniam ipsorum est regnum coelorum. Beati estis cum maledixerint vobis homines, et oderint vos, et persecuti vos fuerint, et dixerint omne malum adversum vos, mentientes; et cum separaverint vos, et exprobraverint, et ejecerint nomen vestrum tanquam malum propter Filium hominis. Gaudete in illa die, et exsultate, quoniam merces vestra copiosa est in coelis: sic enim persecuti sunt prophetas qui fuerunt ante vos, patres eorum.



CAPUT XXIII. Increpatio divitum.

[Col. 0268C] LUC. VI, 24-26. Verumtamen vae vobis divitibus, quia habetis consolationem vestram. Vae vobis qui saturati estis, quia esurietis. Vae vobis qui ridetis nunc, quia lugebitis et flebitis. Vae cum benedixerint vobis homines [a 1Kb] : secundum haec faciebant prophetis patres eorum. Sed vobis dico qui auditis:



CAPUT XXIV. Vos estis sal terrae.

MATTH. V, 13; MARC. IX, 49; LUC. XIV, 34. Vos estis sal terrae. Quod si evanuerit sal, in quo salietis? ad nihilum valet ultra, nisi ut projiciatur foras, et conculcetur ab hominibus.



CAPUT XXV. Vos estis lux hujus mundi: et iterum comparationes de praeceptis legis.

[Col. 0268D] MATTH. V, 14-16; MARC. IV, 21; LUC. VIII, 16; XI, 33. Vos estis lux mundi. Non potest civitas abscondi supra montem posita. Neque accendunt lucernam, et ponunt eam sub modio, neque sub lecto, neque in abscondito loco, neque sub vase, sed super candelabrum, ut luceat omnibus qui in domo sunt. Sic luceat lux vestra coram hominibus, ut videant vestra bona opera, et glorificent Patrem vestrum qui est in coelis.---MATTH. V, 17-20. Nolite putare quoniam veni solvere legem aut prophetas: non veni solvere, sed adimplere. Amen quippe dico vobis, donec transeat coelum et terra, iota unum aut unus [Col. 0269A] apex non praeteribit a lege, donec omnia fiant. Qui ergo solverit unum de mandatis istis minimis et docuerit sic homines, minimus vocabitur in regno coelorum. Qui autem fecerit et docuerit sic homines, hic magnus vocabitur in regno coelorum. Dico enim vobis quia nisi abundaverit justitia vestra plus quam Scribarum et Pharisaeorum, non intrabitis in regnum coelorum.



CAPUT XXVI. Iracundiae prohibitio.

MATTH. V, 21-22. Audistis quia dictum est antiquis: Non occides: qui autem occiderit, reus erit mortis [a 9Kb] (Exod. XX, 13; Deut. V, 17). Ego autem dico vobis, quia omnis qui irascitur fratri suo, reus erit judicio. Qui autem dixerit fratri suo, raca, reus [Col. 0269B] erit concilio. Qui autem dixerit, fatue, reus erit gehennae ignis.



CAPUT XXVII. De relinquendo munus ad altare.

MATTH. V, 23-26. Si ergo offers munus tuum ad altare, et ibi recordatus fueris quia frater tuus habet aliquid adversum te; relinque ibi munus tuum ante altare, et vade prius reconciliari fratri tuo, et tunc veniens offeres munus tuum. Esto consentiens adversario tuo cito, dum es in via cum eo; ne forte tradat te adversarius judici, et judex tradat te ministro, et in carcerem mittaris. Amen dico tibi, non exies inde, donec reddas novissimum quadrantem.



CAPUT XXVIII. De adulterio concupiscentiae.
[Col. 0269C]

MATTH. V, 27-30. Audistis quia dictum est antiquis: Non moechaberis (Exod. XX, 14). Ego autem dico vobis quoniam omnis qui viderit mulierem ad concupiscendum eam, jam moechatus est eam in corde suo. Quod si oculus tuus dexter scandalizat te, erue eum et projice abs te: expedit enim tibi ut pereat unum membrorum tuorum quam totum corpus tuum mittatur in gehennam. Et si dextera manus tua scandalizat te, abscinde eam, et projice abs te: expedit enim tibi ut pereat unum membrorum tuorum, quam totum corpus tuum eat in gehennam.



CAPUT XXIX. De repudio.

[Col. 0269D] MATTH. V, 31-32. Dictum est autem: Quicunque dimiserit uxorem suam, det illi libellum repudii (Deut. XXIV, 1). Ego autem dico vobis: quia omnis qui dimiserit uxorem suam, excepta fornicationis causa, facit eam moechari: et qui dimissam duxerit, adulterat.



CAPUT XXX. De juramento.

MATTH. V, 33-37. Audistis quia dictum est antiquis: Non pejerabis: reddes autem Domino juramenta tua (Exod. XX, 7; Levit. XIX, 12; Deut. V, 11). Ego autem dico vobis: Non jurare omnino, [Col. 0270A] neque per coelum, quia thronus Dei est, neque per terram, quia scabellum est pedum ejus; neque per Hierosolymam, quia civitas est magni regis (Psal. XLVII, 3); neque per caput tuum juraveris, quia non potes unum capillum album facere aut nigrum. Sit autem sermo vester: est, est; non, non: quod autem his abundantius est, a malo est.



CAPUT XXXI. De eo quod scriptum est, oculum pro oculo.

MATTH. V, 38-42; LUC. VI, 29-30. Audistis quia dictum est: Oculum pro oculo, et dentem pro dente (Exod. XXI, 24; Lev. XXIV, 20; Deut. XIX, 21). Ego autem dico vobis, non resistere malo; sed si quis te percusserit in dexteram maxillam tuam, praebe illi et alteram. Et ei qui vult tecum judicio contendere, et [Col. 0270B] tunicam tuam tollere, dimitte ei et pallium. Et quicunque te angariaverit mille passus, vade cum illo alia duo. Qui petit a te, da ei: et volenti mutuari a te, ne avertaris. Et qui aufert quae tua sunt, ne repetas. ---LUC. V, 31. Et prout vultis ut faciant vobis homines, et vos facite illis similiter.



CAPUT XXXII. De diligendo proximum.

MATTH. V, 43-46; LUC. V, 27-28. Audistis quia dictum est antiquis: Diliges proximum tuum, et odies inimicum tuum (Lev. XIX, 18). Ego autem dico vobis: Diligite inimicos vestros, benefacite his qui vos oderunt, et orate pro persequentibus et calumniantibus vos, ut sitis filii Patris vestri qui in coelis est, [Col. 0270C] qui solem suum oriri facit super malos et bonos, et pluit super justos et injustos.---LUC. VI, 32-34. Si enim diligitis eos qui vos diligunt, quam mercedem habebitis? nonne et publicani hoc faciunt? Et si bene feceritis his qui bene vobis faciunt, quae vobis est gratia? siquidem et peccatores hoc faciunt. Et si mutuum dederitis his a quibus speratis recipere, quae gratia est vobis? nam et peccatores peccatoribus fenerantur, ut recipiant aequalia.---MATTH. V, 47-48. Et si salutaveritis fratres vestros tantum, quid amplius facitis? nonne et ethuici hoc faciunt?---LUC. VI, 35-36. Verumtamen diligite inimicos vestros, et benefacite, et mutuum date nihil inde sperantes: et erit merces vestra multa, et eritis filii Altissimi, quia ipse benignus est super ingratos et malos. Estote [Col. 0270D] ergo misericordes sicut et Pater vester misericors est. Estote ergo vos perfecti sicut et Pater vester coelestis perfectus est.



CAPUT XXXIII. De occulta eleemosyna.

MATTH. VI, 1-4. Attendite ne justitiam vestram faciatis coram hominibus, ut videamini ab eis: alioqui mercedem non habebitis apud Patrem vestrum, qui in coelis est. Cum ergo facis eleemosynam, noli tuba canere ante te, sicut hypocritae faciunt in synagogis et in vicis, ut honorificentur ab hominibus. Amen dico vobis, receperunt mercedem suam. Te [Col. 0271A] autem faciente eleemosynam, nesciat sinistra tua quid faciat dextera tua, ut sit eleemosyna tua in absconso: et Pater tuus, qui videt in absconso, reddet tibi.



CAPUT XXXIV. De secreta oratione.

MATTH. VI, 5-15. Et cum oratis, non eritis sicut hypocritae, qui amant in synagogis et in angulis platearum stantes orare, ut videantur ab hominibus. Amen dico vobis, receperunt mercedem suam. Tu autem cum orabis, intra in cubiculum, et clauso ostio tuo, ora Patrem tuum in absconso; et Pater tuus, qui videt in absconso, exaudiet te. Orantes autem nolite multum loqui, sicut ethnici: putant enim quod [Col. 0271B] in multiloquio suo exaudiantur. Nolite ergo assimilari eis: scit enim Pater vester quid opus sit vobis, antequam petatis eum.---LUC. XI, 1-4. Tunc dixit unus ex discipulis ejus ad eum: Domine, doce nos orare, sicut et Joannes docuit discipulos suos. Et ait illis: Cum oratis, dicite: Pater noster, qui es in coelis: sanctificetur nomen tuum. Adveniat regnum tuum. Fiat voluntas tua, sicut in coelo et in terra. Panem nostrum supersubstantialem da nobis hodie; et dimitte nobis debita nostra sicut et nos dimittimus debitoribus nostris. Et ne nos inducas in tentationem; sed libera nos a malo. Si enim dimiseritis hominibus peccata eorum, dimittet et vobis Pater vester coelestis delicta vestra. Si autem non dimiseritis hominibus, nec Pater vester dimittet * peccata vestra.



CAPUT XXXV.[Col. 0271C] De occulto jejunio.

MATTH. VI, 16-18. Cum jejunatis, nolite fieri sicut hypocritae, tristes: exterminant enim facies suas, ut appareant hominibus jejunantes. Amen dico vobis, quia receperunt mercedem suam. Tu autem cum jejunas, unge caput tuum, et faciem tuam lava, ne videaris hominibus jejunans, sed Patri tuo qui est in absconso; et Pater tuus, qui videt in absconso, reddet tibi.---LUC. XII, 32-33. Nolite timere, pusillus grex, quia complacuit Patri vestro dare vobis regnum. Vendite quae possidetis, et date eleemosynam. Facite vobis sacculos qui non veterascunt, thesaurum non deficientem in coelis.



CAPUT XXXVI.[Col. 0271D] De non thesaurizando super terram.

MATTH. VI, 19-23. Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur. Thesaurizate autem vobis thesauros in coelo, ubi neque aerugo neque tinea demolitur, et ubi fures non effodiunt nec furantur. Ubi enim est thesaurus tuus, ibi est cor tuum.---LUC. XI, 34-36. Lucerna corporis tui est oculus tuus. Si fuerit oculus tuus simplex, totum corpus tuum lucidum erit. Si autem oculus tuus nequam fuerit, totum corpus tuum tenebrosum erit. Si ergo lumen quod in te est tenebrae sunt, ipsae tenebrae quantae erunt?



CAPUT XXXVII. Nemo potest duobus dominis servire.

MATTH. VI, 24. Nemo potest duobus dominis servire: aut enim unum odio habebit, et alterum diliget; aut unum sustinebit, et alterum contemnet. Non potestis Deo servire et mammonae.



CAPUT XXXVIII. Non debere quemquam sollicitum esse de esca vel indumento.

MATTH. VI, 25-34; LUC. XII, 22-31. Ideo dixi vobis, ne solliciti sitis animae vestrae, quid manducetis, neque corpori vestro quid induamini. Nonne anima plus est quam esca, et corpus plus est quam vestimentum? Respicite volatilia coeli, quoniam non serunt, neque metunt, neque congregant in horrea; [Col. 0272B] et Pater vester coelestis pascit illa. Nonne vos pluris estis illis? Quis autem vestrum cogitans, potest adjicere ad staturam suam cubitum unum? Si ergo neque quod minimum est potestis, quid de caeteris solliciti estis? Et de vestimento quid solliciti estis? Considerate lilia agri, quomodo crescunt: non laborant, neque nent. Dico autem vobis quoniam nec Salomon in omni gloria sua coopertus est sicut unum ex istis. Si autem fenum agri quod hodie est, et cras in clibanum mittitur, Deus sic vestit, quanto magis vos minimae fidei? Nolite ergo solliciti esse, dicentes: Quid manducabimus, aut quid bibemus, aut quo operiemur? Haec enim omnia gentes inquirunt. Scit enim Pater vester quia his omnibus indigetis. Quaerite [Col. 0272C] autem primum regnum Dei et justitiam ejus: et omnia haec adjicientur vobis. Nolite ergo solliciti esse in crastinum. Crastinus enim dies sollicitus erit sibi ipsi: sufficit diei malitia sua.



CAPUT XXXIX. Non debere quemquam judicare vel condemnare.

MATTH. VII, 1-6; LUC. VI, 37-42. Nolite judicare, ut non judicemini: in quo enim judicio judicaveritis, judicabimini. Nolite condemnare, et non condemnabimini. Dimittite, et dimittemini. Date, et dabitur vobis. Mensuram bonam, confertam et coagitatam et supereffluentem dabunt in sinum vestrum. MARC. IV, 24. Et in qua mensura mensi fueritis, remetietur vobis. Quid autem vides festucam in oculo fratris [Col. 0272D] tui, et trabem in oculo tuo non vides? Aut quomodo dicis fratri tuo; Sine, ejiciam festucam de oculo tuo, et ecce trabes est in oculo tuo? Hypocrita, ejice primum trabem de oculo tuo, et tunc videbis ejicere festucam de oculo fratris tui. Nolite dare sanctum canibus, neque mittatis margaritas vestras ante porcos, ne forte conculcent eas pedibus suis, et conversi disrumpant vos.



CAPUT XL. Parabola de amico, vel tribus panibus. Petendum, pulsandum, quaerendum.

LUC. XI, 5-13. Quis vestrum habebit amicum, et ibit ad illum media nocte, et dicet: Amice, commoda [Col. 0273A] mihi tres panes, quoniam amicus meus venit ad me de via, et non habeo quod ponam ante illum. Et ille de intus respondens, dicat: Noli mihi molestus esse; jam ostium clausum est, et pueri mei mecum sunt in cubili; non possum surgere et dare tibi. Et ille si perseveraverit pulsans, dico vobis, et si non dabit illi surgens eo quod amicus ejus sit, propter improbitatem tamen ejus surget, et dabit illi quotquot habet necessarios. Ego dico vobis:---MATTH. VII, 7-14, Petite, et accipietis; quaerite, et invenietis; pulsate, et aperietur vobis. Omnis enim qui petit, accipit; et qui quaerit, invenit; et pulsanti aperietur. Aut quis est ex vobis homo, quem si petierit filius suus panem, nunquid lapidem porriget illi? aut si piscem petierit, nunquid serpentem porriget illi? aut [Col. 0273B] si ovum petierit, nunquid porriget illi scorpionem? Si ergo vos cum sitis mali, nostis bona data dare filiis vestris, quanto magis Pater vester qui in coelis est dabit bona petientibus se? Omnia ergo quaecunque vultis ut faciant vobis homines, et vos facite eis. Haec est enim lex et prophetae.---LUC. XIII, 24. Intrate per angustam portam; quia Iata est porta et spatiosa via quae ducit ad perditionem; et multi sunt qui intrant per eam. Quam angusta porta et arcta via quae ducit ad vitam: et pauci sunt qui inveniunt eam!



CAPUT XLI. De cavendo a falsis prophetis.

MATTH. VII, 15-20; LUC. VI, 43-45. Attendite a falsis prophetis, qui veniunt ad vos in vestimentis [Col. 0273C] ovium, intrinsecus autem sunt lupi rapaces: a fructibus eorum cognoscetis eos. Nunquid colligunt de spinis uvas, aut de tribulis ficus? Sic omnis arbor bona fructus bonos facit: mala autem arbor fructus malos facit. Non potest arbor bona fructus malos facere, neque arbor mala fructus bonos facere. Bonus homo de bono thesauro cordis sui profert bona; et malus homo de malo thesauro profert mala: ex abundantia enim cordis os loquitur. Omnis arbor quae non facit fructum bonum, exscindetur et in ignem mittetur. Igitur et ex fructibus eorum cognoscetis eos.



CAPUT XLII. Non intrabunt in regnum coelorum qui tantum dicunt: Domine, Domine.

[Col. 0273D] MATTH. VII, 21-23; LUC. VI, 46. Non omnis qui dicit mihi, Domine, Domine, intrabit in regnum coelorum; sed qui facit voluntatem Patris mei, qui in coelis est, intrabit in regnum coelorum. Multi dicent mihi in illa die: Domine, Domine, nonne in nomine tuo prophetavimus, et in tuo nomine daemonia ejecimus, et in tuo nomine virtutes multas fecimus? Et tunc confitebor illis: Quia nunquam novi vos: discedite a me qui operamini iniquitatem.



CAPUT XLIII. Comparatio in his omnibus de sapiente et insipiente aedificatoribus.

MATTH. VII, 24-29; LUC. VI, 47-49. Omnis ergo qui audit verba haec, et facit ea, assimilabitur viro sapienti qui aedificavit domum suam supra petram. Et [Col. 0274A] descendit pluvia, et venerunt flumina, et flaverunt venti, et irruerunt in domum illam, et non cecidit; fundata enim erat supra petram. Et omnis qui audit verba mea, et non facit ea, similis erit viro stulto qui aedificavit domum suam super arenam. Et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina ejus magna. Et factum est cum consummasset Jesus verba haec, admirabantur turbae super doctrina ejus. Erat enim docens eos, sicut potestatem habens, non sicut Scribae eorum et Pharisaei.



CAPUT XLIV. Mittit Jesus duodecim discipulos suos docere et curare omnes infirmitates

[Col. 0274B] MATTH. IX, 36. Videns autem turbas misertus est eis: quia erant vexati, et jacentes sicut oves non habentes pastorem.---MATTH. X, 1, 5-11; MARC. VI, 7-11; LUC. IX, 2-12. Et convocatis duodecim discipulis suis, dedit eis potestatem spirituum immundorum, ut ejicerent eos, et curarent omnem languorem et omnem infirmitatem. Et misit illos praedicare regnum Dei, et ait ad illos: Nihil tuleritis in via. In viam gentium ne abieritis, et in civitates Samaritanorum ne intraveritis; sed potius ite ad oves quae perierunt domus Israel. Euntes autem praedicate, dicentes: quia appropinquavit regnum coelorum, infirmos curate, mortuos suscitate, leprosos mundate, daemones ejicite: gratis accepistis, gratis date. Nolite possidere aurum, neque argentum, neque pecuniam in zonis vestris, non peram in via, neque panem, neque duas [Col. 0274C] tunicas, neque calceamenta, neque virgam: dignus est enim operarius mercede et cibo suo. In quamcunque civitatem aut castellum intraveritis, interrogate quis in ea dignus sit, et ibi manete donec exeatis, edentes et bibentes quae apponuntur vobis, et curate infirmos qui in illa sunt. Et nolite transire de domo in domum.---MATTH. X, 12-33. Intrantes autem in domum, salutate eam, dicentes: Pax huic domui. Et siquidem domus fuerit digna, veniet pax vestra super eam; si autem non fuerit digna, pax vestra ad vos revertetur. Et quicunque non receperit vos, neque audierit sermones vestros, exeuntes foras de domo vel de civitate, excutite pulverem de pedibus vestris, in testimonium illis. Amen dico vobis: [Col. 0274D] tolerabilius erit terrae Sodomorum et Gomorrhaeorum in die judicii, quam illi civitati.---LUC. X, 3. Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbae. Cavete autem vos ab hominibus. Tradent enim vos in conciliis, et in synagogis suis flagellabunt vos, et ad praesides et ad reges ducemini propter me, in testimonium illis et gentibus.---LUC. XII, 11-12. Cum autem tradent vos in synagogas, et ad magistratus et potestates, nolite solliciti esse qualiter quid respondeatis aut quid dicatis: dabitur enim vobis in illa hora quid loquamini. Non enim vos estis qui loquimini, sed Spiritus Patris vestri qui loquitur in vobis. Tradet autem frater fratrem in mortem, et pater filium: et insurgent filii in parentes, et morte eos afficient: et eritis odio omnibus propter [Col. 0275A] nomen meum. Qui autem perseveraverit usque in finem, hic salvus erit. Cum autem persequentur vos in civitate ista, fugite in aliam. Amen dico vobis, non consummabitis civitates Israel, donec veniat Filius hominis.---LUC. VI, 40. Non est discipulus super magistrum, neque servus super dominum suum. Sufficit discipulo ut sit sicut magister ejus, et servus sicut dominus ejus. Si patremfamilias Beelzebub vocaverunt, quanto magis domesticos ejus? Ne ergo timueritis eos.---MARC. IV, 22. Nihil enim opertum quod non revelabitur, et occultum quod non scietur. Quod dico vobis in tenebris, dicite in lumine: et quod in aure auditis, praedicate super tecta.---LUC. XII, 2-9. Dico autem vobis amicis meis: Nolite timere eos qui corpus occidunt, animam meam non possunt occidere: [Col. 0275B] sed potius eum timete qui potest et animam et corpus perdere in gehennam. Nonne duo passeres asse veneunt, et unus ex illis non cadet super terram sine Patre vestro? Vestri autem capilli capitis omnes numerati sunt. Nolite ergo timere: multis passeribus meliores estis vos. Omnis ergo qui confitebitur me coram hominibus, confitebor et ego eum coram Patre meo, qui in coelis est, et coram angelis ejus. Qui autem negaverit me coram hominibus,--- MARC. VIII, 38, et confusus me fuerit in generatione ista adultera et peccatrice, negabo et ego eum coram Patre meo, qui est in coelis, et angelis ejus. Et Filius hominis confundet eum, cum venerit in gloria Patris sui cum angelis suis.---MATTH. X, 34-42. Nolite arbitrari quia venerim mittere pacem in terram: [Col. 0275C] non veni pacem mittere, sed gladium.---LUC. XII, 52. Erunt enim ex hoc quinque in domo una divisi; tres in duo, et duo in tres dividentur. Veni enim separare hominem adversus patrem suum, et filiam adversus matrem suam, et nurum adversus socrum suam, et inimici hominis domestici ejus. Qui amat patrem et matrem plus quam me, non est me dignus; et qui amat filium aut filiam super me, non est me dignus. ---LUC. XIV, 26-27. Et qui non accipit crucem suam, et sequitur me, non est me dignus, nec potest meus esse discipulus.---MARC. VIII, 34-35. Qui invenit animam suam, perdet eam, et qui perdiderit animam suam propter me, inveniet eam. Et qui recipit vos, me recipit; et qui recipit me, recipit eum qui misit me. Qui recipit prophetam in nomine prophetae, [Col. 0275D] mercedem prophetae accipiet; et qui recipit justum in nomine justi, mercedem justi accipiet.---MARC. IX, 40. Et quicunque potum dederit uni ex minimis istis calicem aquae frigidae tantum in nomine discipuli, quia Christi estis: amen dico vobis, non perdet mercedem suam. MATTH. XI, 1. Et factum est cum consummasset Jesus, praecipiens, duodecim discipulis suis, transiit inde ut doceret et praedicaret in civitatibus eorum.---MARC. VI, 12-13. Exeuntes autem discipuli, praedicabant ut poenitentiam agerent, et daemonia multa ejiciebant, et ungebant oleo multos aegrotos, et sanabantur.



CAPUT XLV.[Col. 0276A] In Cana Galilaeae Jesus aquam vinum fecit.

JOAN. II, 1-11. Et die tertio nuptiae factae sunt in Cana Galilaeae: et erat mater Jesu ibi. Vocatus est autem et Jesus, et discipuli ejus ad nuptias. Et deficiente vino, dicit mater Jesu ad eum: Vinum non habent. Et dicit ei Jesus: Quid mihi et tibi est, mulier? nondum enim venit hora mea. Dicit mater ejus ministris: Quodcunque dixerit vobis, facite. Erant autem ibi lapideae hydriae sex positae secundum purificationem Judaeorum, capientes singulae metretas binas vel ternas. Dicit eis Jesus: Implete hydrias aqua. Et impleverunt eas usque ad summum. Et dicit eis Jesus: Haurite nunc, et ferte architriclino. Et tulerunt. Ut autem gustavit architriclinus aquam vinum [Col. 0276B] factam, et non sciebat unde esset, ministri autem sciebant qui hauserant aquam: vocat sponsum architriclinus, et dicit ei: Omnis homo primum bonum vinum ponit; et cum inebriati fuerint, tunc id quod deterius est: tu autem servasti bonum vinum usque adhuc. Hoc fecit initium signorum Jesus in Cana Galilaeae, et manifestavit gloriam suam



CAPUT XLVI. Jesus mundat leprosum.

MATTH. VIII, 1-4; MARC. I, 40-45. Cum autem descendisset Jesus de monte, secutae sunt eum turbae multae. Et ecce leprosus veniens genu flexo adorabat eum, dicens: Domine, si vis, potes me mundare. Et [Col. 0276C] extendens manum, tetigit eum Jesus, dicens: Volo: mundare. Et confestim mundata est lepra ejus; et ait illi Jesus: Vide, nemini dixeris, sed vade, ostende te sacerdoti, et offer munus quod praecepit Moyses (Lev. XIV, 2) in testimonium illis. At ille egressus, coepit praedicare et diffamare sermonem; ita ut jam non posset manifeste in civitatem introire, sed foris in desertis locis esse. Et conveniebant ad eum undique.



CAPUT XLVII. Puerum centurionis paralyticum curavit Jesus.

MATTH. VIII, 5-13; LUC. VII, 1-10. Cum autem in troisset Capharnaum, accessit ad eum centurio, rogans [Col. 0276D] eum, et dicens: Domine, puer meus jacet in domo paralyticus, et male torquetur. Et ait illi Jesus: Ego veniam, et curabo eum. Et respondens centurio ait: Domine, non sum dignus ut intres sub tectum meum, sed tantum dic verbo, et sanabitur puer meus. Nam et ego homo sum sub potestate [a 40Kb] habens sub me milites, et dico huic: Vade, et vadit; et alii: Veni, et venit; et servo meo: Fac hoc, et facit. Audiens autem Jesus miratus est, et sequentibus se dixit: Amen, dico vobis, non inveni tantam fidem in Israel. Dico autem vobis, quod multi ab Oriente et Occidente venient, et recumbent cum Abraham, [Col. 0277A] et Isaac [a 1Kb] , et Jacob in regno coelorum: filii autem regni ejicientur in tenebras exteriores: ibi erit fletus et stridor dentium. Et dixit Jesus centurioni: Vade, et sicut credidisti fiat tibi. Et sanatus est puer in illa hora. Et reversus est centurio in domum suam, et invenit servum qui languerat sanum.



CAPUT XLVIII. Jesus socrum Petri a febribus curavit.

MATTH. VIII, 14-15. Et cum venisset Jesus in domum Petri, vidit socrum ejus jacentem et febricitantem. Et tetigit manum ejus, et dimisit eam febris, et surrexit, et ministrabat eis.



CAPUT XLIX. In civitatem Naim mortuum suscitavit.

[Col. 0277B] LUC. VII, 11-17. Et factum est, deinceps ibat in civitatem quae vocatur Naim; et ibant cum eo discipuli ejus, et turba copiosa. Cum autem appropinquaret portae civitatis, ecce defunctus efferebatur, filius unicus matris suae: et haec vidua erat, et turba multa civitatis cum illa. Quam cum vidisset Dominus, misericordia motus super eam, dixit illi: Noli flere. Et accessit, et tetigit loculum. Hi autem qui portabant steterunt. Et ait: Adolescens, tibi dico, surge. Et resedit qui erat mortuus, et coepit loqui, et dedit illum matri suae. Accepit autem omnes timor, et magnificabant Deum dicentes: Quia propheta magnus surrexit in nobis, et quia Deus visitavit plebem suam. Exiit ergo hic sermo in universam Judaeam de eo, et circa omnem regionem.



CAPUT L.[Col. 0277C] Omnes infirmitates curat, ut adimplerentur scripturae prophetarum.

MATTH. VIII, 16-18. Vespere autem facto, obtulerunt ei multos daemonia habentes, et ejiciebat spiritus verbo, et omnes male habentes curavit, ut adimpleretur quod dictum est per Isaiam prophetam dicentem: Ipse infirmitates nostras accepit, et aegrotationes portavit (Isa. LIII, 4). Videns autem Jesus turbas multas circum se, jussit ire trans fretum.



CAPUT LI. Volenti eum sequi dixit: Vulpes foveas habent.

MATTH. VIII, 19-22; LUC. IX, 57-62. Et accedens unus scriba, ait illi: Magister, sequar te quocunque ieris. Et dicit ei Jesus: Vulpes foveas habent, et [Col. 0277D] volucres coeli nidos: Filius autem hominis non habet ubi caput reclinet. Ait autem ad alterum: Sequere me. Ille autem dixit: Domine, permitte mihi primum ire et sepelire patrem meum. Jesus autem ait illi: Sequere me, et dimitte mortuos sepelire mortuos suos: tu autem vade, annuntia regnum Dei. Et ait alter: Sequar te, Domine, sed primum permitte mihi renuntiare his * qui domi sunt. Ait ad illum Jesus: Nemo mittens manum suam ad aratrum, et respiciens retro, aptus est regno Dei.



CAPUT LII.[Col. 0278A] Navigans imperat tempestati, et statim cessavit.

MATTH. VIII, 23-27; MARC. IV, 37-40; LUC. VIII, 22-25. Et ascendente eo in naviculam, secuti sunt eum discipuli ejus. Et ecce motus magnus factus est in mari, ita ut navicula operiretur fluctibus: ipse vero erat in puppi supra cervical dormiens. Et accesserunt, et suscitaverunt eum, dicentes: Domine, salva nos, quia perimus. Et dicit eis: Quid timidi estis, modicae fidei? Tunc surgens imperavit ventis et mari, et cessavit ventus. Et dixit: Tace, obmutesce. Et facta est tranquillitas magna. Porro homines mirati sunt dicentes: Quis aut qualis est hic? quia et ventis imperat et mari, et obediunt ei.



CAPUT LIII.[Col. 0278B] Curavit trans fretum daemoniacum qui in monumentis manebat.

MATTH. VIII, 28-34; IX, 1; MARC. V, 1-21; LUC. VIII, 26-39. Et cum venisset trans fretum in regionem Gerasenorum, quae est contra Galilaeam, et cum egressus esset ad terram, occurrerunt ei duo habentes daemonia, de monumentis exeuntes, saevi nimis, ita ut nemo posset transire per viam illam. Unus enim habebat daemonia jam temporibus multis, et vestimento non induebatur, neque in domo manebat, sed in monumentis; et neque catenis jam quisquam eum poterat ligare: quoniam saepe compedibus et catenis vinctus, disrupisset catenas et compedes comminuisset, et nemo poterat eum domare. Et semper [Col. 0278C] nocte ac die in monumentis et in montibus erat clamans, et concidens se lapidibus. Videns autem Jesum a longe, occurrit [b 14Kb] et adoravit eum. Et clamans voce magna, dixit: Quid nobis et tibi, Jesu Fili Dei altissimi? Venisti ante tempus torquere nos? Dicebat vero illi Jesus: Exi, spiritus immunde, ab homine. Et interrogavit eum: Quod est tibi nomen? At ille dixit: Legio: quia intraverant multa daemonia in eum. Et rogabant illum ne expelleret eos extra regionem, et ne imperaret illis ut in abyssum irent. Erat autem non longe ab illis grex porcorum multorum pascens. Daemones autem rogabant eum dicentes: Si ejicis nos, mitte nos in gregem porcorum. Et ait illis: Ite. At illi exeuntes, abierunt in porcos: et magno impetu grex praecipitatus est in mare ad duo millia, et suffocati sunt in mari. Qui autem pascebant [Col. 0278D] eos fugerunt, et nuntiaverunt in civitatem et in agros omnia, et de his qui daemonia habuerant. Et ecce tota civitas exiit obviam Jesu: et videntes hominem sedentem a quo daemonia exierant, et vestitum et sana mente, ad pedes ejus, timuerunt. Et rogabant ut transiret a finibus eorum. Cumque ascenderet navim, rogabat eum vir a quo daemonia exierant ut cum eo esset. Et non admisit eum, sed ait illi: Vade in domum tuam ad tuos, et narra quanta tibi Dominus fecerit, et misertus est tui. Et abiit praedicans in [Col. 0279A] Decapolim quanta sibi fecisset Jesus: et omnes mirabantur. Et ascendens in naviculam transfretavit, et venit in civitatem suam.



CAPUT LIV. Curavit paralyticum quem deposuerunt per tectum.

MATTH. IX, 2-8; MARC. II, 3-12; LUC. V, 18-26. Et ecce quatuor viri portantes in lecto hominem qui erat paralyticus, et quaerebant eum inferre et ponere ante Jesum. Et non invenientes qua parte eum inferrent prae turba, ascenderunt supra tectum, et per tegulas submiserunt illum cum lecto in medium ante Jesum. Quorum fidem ut vidit, dixit paralytico: Confide, fili, remittuntur tibi peccata tua. Et coeperunt cogitare Scribae et Pharisaei, dicentes: Quis est hic qui loquitur blasphemias? quis potest dimittere peccata [Col. 0279B] nisi solus Deus? Et cum cognovisset Jesus cogitationes eorum, respondens, dixit ad illos: Quid cogitatis mala in cordibus vestris? quid est facilius dicere: Dimittuntur tibi peccata, an dicere: Surge et ambula? Ut autem sciatis quia Filius hominis potestatem habet in terra dimittere peccata, ait paralytico: Tibi dico, surge, tolle lectum tuum et vade in domum tuam. Et confestim surgens coram illis, tulit lectum in quo jacebat, et abiit in domum suam magnificans Deum. Et stupor apprehendit omnes, et magnificabant Deum, et repleti sunt timore, dicentes: Quia vidimus mirabilia hodie. Et glorificaverunt Deum, qui dedit potestatem talem hominibus.



CAPUT LV. [Col. 0279C] Filium reguli absentem curavit.

JOAN. IV, 46-53. Venit ergo iterum in Cana Galilaeae, ubi fecit aquam vinum. Et erat quidam regulus cujus filius infirmabatur Capharnaum. Hic cum audisset quia Jesus adveniret a Judaea in Galilaeam, abiit ad eum, et rogabat eum ut descenderet et sanaret filium ejus: incipiebat enim mori. Dixit ergo Jesus ad eum: Nisi signa et prodigia videritis, non creditis. Dicit ad eum regulus: Domine, descende priusquam moriatur filius meus. Dicit ei Jesus: Vade, filius tuus vivit. Credidit homo sermoni quem dixit ei Jesus, et ibat. Jam autem descendente eo, servi occurrerunt ei et nuntiaverunt dicentes: Quia filius ejus viveret. Interrogabat autem horam ab eis in qua melius habuerit, et dixerunt ei: Quia heri [Col. 0279D] hora septima reliquit eum febris. Cognovit ergo pater qua illa hora erat in qua dixit ei Jesus: Filius tuus vivit: et credidit ipse et domus ejus tota.



CAPUT LVI. Levi publicanus convivium ei fecit. Et dicebant Scribae et Pharisaei discipulis: Quare cum publicanis et peccatoribus manducat magister vester?

MATTH. IX, 9-17; LUC. V, 29-39; MARC. II, 16-22. Et fecit ei convivium magnum Levi in domo sua. Et factum est, discumbente eo in domo, ecce multi publicani et peccatores venientes, discumbebant cum Jesu et discipulis ejus. Erant enim multi qui et sequebantur eum. Et videntes Scribae et Pharisaei quia manducaret cum peccatoribus et publicanis, dicebant [Col. 0280A] discipulis ejus: Quare cum publicanis et peccatoribus manducat et bibit magister vester? Hoc audito, Jesus ait illis: Non necesse habent sani medicum, sed qui male habent. Euntes autem discite quid est: Misericordiam volo, et non sacrificium (Ose. VI, 6). Non enim vocare veni justos, sed peccatores in poenitentiam. At illi dixerunt ad eum: Quare discipuli Joannis jejunant frequenter, et obsecrationes faciunt, similiter et Pharisaeorum; tui autem edunt et bibunt, et non jejunant? Quibus ipse ait: Nunquid possunt filii nuptiarum, quandiu sponsus est cum illis, jejunare? Quanto tempore habent secum sponsum, non possunt jejunare. Venient autem dies cum auferetur ab eis sponsus, et tunc jejunabunt in illis diebus. Dicebat autem similitudinem ad illos: Quia nemo [Col. 0280B] assumentum panni rudis assuit vestimento veteri: alioquin aufert supplementum novum a veteri, et major scissura fit. Et nemo mittit vinum novum in utres veteres; alioquin rumpet vinum novum utres, et ipsum effundetur, et utres peribunt. Sed vinum novum in utres novos mittendum est, et utraque conservantur. Et nemo bibens vetus, statim vult novum; dicit enim: Vetus melius est.



CAPUT LVII. Scribae signum petunt ab eo, et eis multa dicit.

MATTH. XII, 38-45. Tunc responderunt ei quidam de Scribis et Pharisaeis dicentes: Magister, volumus a te signum videre. Qui respondens, ait illis:---LUC. XI, 29-32. Generatio mala et adultera signum quaerit, et signum non dabitur ei, nisi signum Jonae prophetae. [Col. 0280C] Sicut enim fuit Jonas in ventre ceti tribus diebus et tribus noctibus: sic erit Filius hominis in corde terrae tribus diebus et tribus noctibus. Viri Ninivitae surgent in judicio cum generatione ista, et condemnabunt eam, quia poenitentiam egerunt in praedicatione Jonae. Et ecce plus quam Jonas hic. Regina Austri surget in judicio cum generatione ista, et condemnabit eam, quia venit a finibus terrae audire sapientiam Salomonis. Et ecce plus quam Salomon hic. ---LUC. XI, 24-26. Cum immundus spiritus exierit ab homine, ambulat per loca arida, quaerens requiem, et non invenit. Tunc dicit: Revertar in domum meam unde exivi: et veniens invenit vacantem, scopis mundatam et ornatam. Tunc vadit et assumit septem alios spiritus secum nequiores se, et intrantes habitant [Col. 0280D] ibi: et fiunt novissima hominis illius pejora prioribus. Sic erit et generationi huic pessimae.



CAPUT LVIII. Quaedam mulier de turba clamavit ad Jesum: Beatus venter qui te portavit.

LUC. XI, 27, 28. Factum est autem cum haec diceret, extollens quaedam mulier vocem de turba dixit illi: Beatus venter qui te portavit, et ubera quae suxisti. At ille dixit: Quinimo, beati qui audiunt verbum Dei, et custodiunt illud.



CAPUT LIX. Nuntiatur Jesu: Quia mater tua et fratres tui volunt te videre.

MATTH. XII, 46-50; MARC. III, 31-35; LUC. VIII, [Col. 0281A] 19-21. Adhuc eo loquente ad turbas, Ecce mater ejus et fratres stabant foris, quaerentes loqui ei. Dixit autem ei quidam: Ecce mater tua et fratres tui foris stant, quaerentes te. At ipse respondens dicenti sibi, ait: Quae est mater mea, et qui sunt fratres mei? Et extendens manum in discipulos suos, dixit: Ecce mater mea, et fratres mei. Quicunque enim fecerit voluntatem Patris mei, qui in coelis est, ipse meus frater, soror et mater est.



CAPUT LX. Jesus mulierem quae fluxum sanguinis patiebatur curavit, et filiam Jairi principis synagogae mortuam suscitavit.

MATTH. IX, 18-26; MARC. V, 22-43; LUC. VIII, 41-56. Haec illo loquente ad eos, ecce princeps synagogae [Col. 0281B] unus cui nomen Jairus, accessit et adoravit eum, dicens: Filia mea modo defuncta est; sed veni, impone manum super eam, et vivet. Et surgens Jesus, sequebatur eum, et discipuli ejus. Et ecce mulier quae sanguinis fluxum patiebatur duodecim annis, et fuerat multa perpessa a compluribus medicis, et erogaverat omnia sua, nec ab ullo potuit curari, sed magis deterius habebat, venit in turba retro, et tetigit fimbriam vestimenti ejus. Dicebat enim intra se: Quod si vel vestimentum ejus tetigero, salva ero: et confestim stetit fluxus sanguinis ejus, et sensit corpore quod sanata esset a plaga. Et statim Jesus cognoscens in semetipso virtutem quae exierat ab eo, conversus ad turbas aiebat: Quis me tetigit? Negantibus autem omnibus, dixit Petrus et qui cum [Col. 0281C] illo erant: Praeceptor, turbae te comprimunt et affligunt, et dicis: Quis me tetigit? Et dixit Jesus: Tetigit me aliquis: nam et ego novi virtutem de me exiisse. Et circumspiciebat videre eam quae hoc fecerat. Videns autem mulier quia non latuit, tremens venit, et procidit ante pedes ejus, et ob quam causam tetigerit eum indicavit coram omni populo, et quemadmodum confestim sanata sit. Et ipse dixit illi: Filia, fides tua te salvam fecit; vade in pace, et esto sana a plaga tua. Adhuc eo loquente, venit quidam ab archisynagogo, dicens ei: Quia mortua est filia tua, quid ultra vexas magistrum? Jesus audito verbo hoc, ait archisynagogo: Noli timere: crede tantum, et salva erit. Et non permisit quemquam sequi se, nisi Petrum, et Jacobum, et Joannem fratrem Jacobi. [Col. 0281D] Et cum venisset in domum archisynagogi, vidit tibicines et turbam tumultuantem, et flentes et ejulantes multum. Et ingressus, dicebat: Recedite: non est onim mortua puella, sed dormit. Et deridebant eum, scientes quod mortua esset. Ipse vero ejectis omnibus, assumpto patre et matre puellae, et qui secum erant, ingreditur ubi erat puella jacens. Et tenens manum ejus, ait illi: Talitha, cumi: quod est interpretatum: Puella (tibi dico), surge. Et reversus est spiritus ejus. Et surrexit continuo puella, et ambulabat. Erat autem annorum duodecim. Et obstupuerunt omnes stupore maximo. Et praecepit illis vehementer ut nemo id sciret. Et jussit illi dari manducare. Et exivit fama haec in universam terram illam.



CAPUT LXI.[Col. 0282A] Duos caecos curavit, et daemonium surdum mutum ejecit.

MATTH. IX, 27-33. Et transeunte inde Jesu, secuti eum duo caeci clamantes et dicentes: Miserere nostri, Fili David. Cum autem venisset domum, accesserunt ad eum caeci. Et dicit eis Jesus: Creditis quia possum hoc facere vobis? Dicunt ei: Utique, Domine. Tunc tetigit oculos eorum, dicens: Secundum fidem vestram fiat vobis. Et aperti sunt oculi eorum. Et comminatus est Jesus eis dicens: Videte ne quis sciat. Illi autem exeuntes, diffamaverunt eum in universa terra illa. Egressis autem illis, ecce obtulerunt ei hominem mutum, daemonium habentem. Et ejecto daemonio, locutus est mutus. Et miratae [Col. 0282B] sunt turbae dicentes: Nunquam apparuit sic in Israel. ---MATTH. XII, 23. Nunquid iste est filius David?



CAPUT LXII. Pharisaei dicunt de Jesu: In Beelzebub principe daemoniorum hic ejicit daemonia.

MATTH. XII, 24-37; MARC. III, 22-30; LUC. XI, 17-22. Pharisaei autem dicebant: In Beelzebub principe daemoniorum hic ejicit daemones. Ipse autem ut vidit cogitationes eorum, dixit eis: Omne regnum in seipso divisum desolabitur, et omnis civitas divisa adversus se non stabit. Si autem et Satanas in seipsum divisus est, quomodo stabit regnum ipsius? Non potest stare, sed finem habet: quia dicitis in Beelzebub me ejicere daemonia. Si autem ego in Beelzebub ejicio daemonia, filii vestri in quo [Col. 0282C] ejiciunt? Ideo ipsi judices vestri erunt. Porro si in digito Dei ejicio daemonia, profecto pervenit in vos regnum Dei. Aut quomodo potest quisquam intrare in domum fortis, et vasa ejus diripere in quibus confidebat, nisi prius alligaverit fortem, et tunc domum illius diripiat? Qui non est mecum, contra me est: et qui non congregat mecum, spargit. Ideo dico vobis: Omne peccatum et blasphemia remittetur hominibus: Spiritus autem blasphemia non remittetur. Et quicunque dixerit verbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc saeculo, neque in futuro. Aut facite arborem bonam, et fructum ejus bonum: aut facite arborem malam, [Col. 0282D] et fructum ejus malum: siquidem ex fructibus arbor cognoscitur. Progenies viperarum, quomodo potestis bona loqui, cum sitis mali? ex abundantia enim cordis os loquitur. Bonus homo de bono thesauro profert bona: et malus homo de malo thesauro profert mala. Dico autem vobis: quoniam omne verbum otiosum quod locuti fuerint homines, reddent rationem de eo in die judicii. Ex verbis enim tuis justificaberis, et ex verbis tuis condemnaberis.



CAPUT LXIII. Martha Jesum suscepit in domo sua.

LUC. X, 38-42. Factum est autem dum irent, et ipse Jesus intravit in quoddam castellum: et mulier quaedam Martha nomine, excepit illum in domum [Col. 0283A] suam. Et huic erat soror nomine Maria; quae etiam sedens secus pedes Domini Jesu, audiebat verbum illius. Martha autem satagebat circa frequens ministerium. Quae stetit et ait: Domine, non est tibi curae quod soror mea reliquit me solam ministrare? dic ergo illi ut me adjuvet. Et respondens dixit illi Dominus: Martha, sollicita es, et turbaris erga plurima. Porro unum est necessarium. Maria optimam partem elegit, quae non auferetur ab ea.



CAPUT LXIV. Joannes de carcere misit ad Jesum interrogare eum.

MATTH. XI, 2-19; LUC. VII, 18-35. Joannes autem cum audisset in vinculis opera Christi, convocans duos de discipulis suis misit ad Jesum dicens: Tu es qui venturus es, an alium exspectamus? (In ipsa [Col. 0283B] autem hora curavit multos a languoribus et plagis, et spiritibus malis, et caecis multis donavit visum.) Et respondens dixit illis: Euntes nuntiate Joanni quae vidistis et audistis: quia caeci vident, claudi ambulant, leprosi mundantur, surdi audiunt (Isa. XXXV, 5), mortui resurgunt, pauperes evangelizantur. Et beatus qui non fuerit scandalizatus in me! Illis autem abeuntibus, coepit Jesus dicere de Joanne ad turbas: Quid exiistis in desertum videre? Arundinem vento agitatam? Sed quid exiistis videre? Hominem mollibus vestimentis indutum? Ecce qui in veste pretiosa sunt et deliciis, in domibus regum sunt. Sed quid exiistis videre? Prophetam? Utique dico vobis, et plus quam prophetam. Hic est enim de quo scriptum est: Ecce ego mitto angelum meum ante faciem [Col. 0283C] tuam, qui praeparabit viam tuam ante te (Mal. III, 1). Amen dico vobis: major inter natos mulierum propheta, Joanne Baptista, nemo est. Qui autem minor est in regno coelorum, major est illo. Et omnis populus audiens et publicani justificaverunt Deum, baptizati baptismo Joannis. Pharisaei autem et legisperiti, consilium Dei spreverunt in semetipsos, non baptizati ab eo. A diebus autem Joannis Baptistae usque nunc, regnum coelorum vim patitur, et violenti rapiunt illud. Omnes enim prophetae et lex usque ad Joannem prophetaverunt. Et si vultis recipere, ipse est Elias qui venturus est. Qui habet aures audiendi audiat. Cui autem similem aestimabo generationem istam? Similis est pueris sedentibus in foro, qui clamantes coaequalibus, dicunt: Cecinimus vobis et non [Col. 0283D] saltastis; lamentavimus, et non planxistis. Venit enim Joannes neque manducans, neque bibens, et dicunt: Daemonium habet. Venit Filius hominis manducans et bibens, et dicunt: Ecce homo vorax et potator vini, publicanorum et peccatorum amicus. Et justificata est sapientia a filiis suis.



CAPUT LXV. Exprobrat civitatibus in quibus factae sunt plurimae virtutes ejus.

MATTH. XI, 20-24; LUC. X, 12-15. Tunc coepit exprobrare civitatibus in quibus factae sunt plurimae [Col. 0284A] virtutes ejus, quia non egissent poenitentiam. Vae tibi Corazin [a 22Kb] , vae tibi Bethsaida! quia si in Tyro et Sidone factae fuissent virtutes quae factae sunt in vobis, olim in cilicio et cinere poenitentiam egissent. Verumtamen dico vobis: Tyro et Sidoni remissius erit in die judicii, quam vobis. Et tu Capharnaum, nunquid usque in coelum exaltaberis? usque in infernum descendes: quia si in Sodomis factae fuissent virtutes quae factae sunt in te, forte mansissent usque in hunc diem. Verumtamen dico vobis quia terrae Sodomorum remissius erit in die judicii quam tibi.



CAPUT LXVI. Apostoli revertuntur de praedicatione ad Jesum.

MARC. VI, 30, 31; LUC. IX, 10. Et cum venissent [Col. 0284B] apostoli ad Jesum, renuntiaverunt illi omnia quae confecerant, et docuerant. Et ait illis: Venite seorsum in desertum locum, et requiescite pusillum. Erant autem qui veniebant multi, et nec manducandi spatium habebant.



CAPUT LXVII. Jesus elegit alios septuaginta duos discipulos. Et adjungit parabolam turrim aedificantis, et regis praelium parantis.

LUC. X, 1, 16-23. Posthaec autem designavit Dominus et alios septuaginta duos, et misit illos binos ante faciem suam in omnem civitatem et locum quo erat ipse venturus; et dicebat illis: Qui vos audit, me audit, et qui vos spernit, me spernit. Qui autem spernit me, spernit eum qui misit me. Reversi sunt [Col. 0284C] autem septuaginta duo cum gaudio, dicentes: Domine, etiam daemonia subjiciuntur nobis in nomine tuo. Et ait illis: Videbam Satanam, sicut fulgur de coelo cadentem. Ecce dedi vobis potestatem calcandi supra serpentes, et scorpiones, et supra omnem virtutem inimici, et nihil vobis nocebit. Verumtamen in hoc nolite gaudere quia spiritus vobis subjiciuntur: gaudete autem quoniam nomina vestra scripta sunt in coelis. In ipsa hora exsultavit Spiritu sancto, et dixit: ---MATTH. XI, 27-30. Confiteor tibi, Pater, Domine coeli et terrae, quia abscondisti haec a sapientibus et prudentibus, et revelasti ea parvulis. Etiam, Pater, quia sic fuit placitum ante te. Omnia mihi tradita sunt a Patre meo. Et nemo novit Filium nisi Pater: neque Patrem quis novit, nisi Filius, et cui Filius [Col. 0284D] voluerit revelare. Et conversus ad discipulos suos dixit: Venite ad me, omnes qui laboratis et onerati estis, et ego reficiam vos. Tollite jugum meum super vos, et discite a me quia mitis sum et humulis corde: et invenietis requiem animabus vestris. Jugum enim meum suave est, et onus meum leve.---LUC. XIV, 20-33; MATTH. X, 37-39. Si quis venit ad me, et non odit patrem suum et matrem, et uxorem et filios, et fratres et sorores, adhaec autem et animam suam, non potest meus esse discipulus. Et qui non bajulat crucem suam, et venit post me, non potest meus esse [Col. 0285A] discipulus. Quis enim ex vobis volens aedificare turrim, non prius sedens computat sumptus qui necessarii sunt, si habeat ad perficiendum; ne, posteaquam posuerit fundamentum, et non potuerit perficere, omnes qui vident incipiant illudere ei, dicentes: Quia hic homo coepit aedificare, et non potuit consummare? Aut quis rex iturus mittere bellum adversus regem, non sedens prius cogitat si possit cum decem millibus occurrere ei qui cum viginti millibus venit ad se? Alioquin adhuc illo longe agente, legationem mittens, rogat quae pacis sunt. Sic ergo omnis ex vobis qui non renuntiat omnibus quae possidet, non potest meus esse discipulus.



CAPUT LXVIII. Pharisaei accusabant discipulos ejus.

[Col. 0285B] MATTH. XII, 1-6; MARC. II, 23-28; LUC. VI, 1-5. Et factum est in sabbato secundo primo, cum transiret Jesus per sata, vellebant esurientes discipuli ejus spicas et manducabant, confricantes manibus. Quidam autem Pharisaeorum dicebant illis: Quid facitis, quod non licet in sabbatis? Et respondens ad eos, dixit: Nec hoc legistis quod David fecit cum esuriisset ipse, et qui cum ipso erant: quomodo intravit in domum Dei, et panes propositionis sumpsit, et manducavit, et dedit his qui cum eo erant, quos non licebat ei manducare, nisi solis sacerdotibus? Et dicebat illis: Quia Dominus est Filius hominis, etiam sabbati. Aut non legistis in lege, quia sabbatis sacerdotes in templo sabbatum violant, et sine crimine [Col. 0285C] sunt? Dico autem vobis quia templo major est hic. Sabbatum propter hominem factum est, et non homo propter sabbatum.



CAPUT LXIX. Die sabbati in synagoga curavit manum aridam.

LUC. VI, 6-11; MATTH. XII, 10-12; MARC. III, 1-5. Factum est autem et in alio sabbato, ut intraret in synagogam, et doceret. Et erat ibi homo, et manus ejus dextra erat arida. Observabant autem Scribae et Pharisaei si in sabbato curaret, ut invenirent unde accusarent illum. Ipse vero sciebat cogitationes eorum. Et ait homini qui habebat manum aridam: Surge, et sta in medium. Et surgens stetit. Ait autem ad illos Jesus: Interrogo vos, si licet sabbatis bene facere, an male; animam salvam facere, an perdere? At illi [Col. 0285D] tacebant. Et circumspectis omnibus, dixit homini: Extende manum tuam. Et extendit. Et restituta est sanitati manus ejus sicut et altera. Et dixit ad eos: Quis erit ex vobis homo qui habeat ovem unam, et si ceciderit haec sabbatis in foveam, nonne tenebit et levabit eam? Quanto magis est melior homo ove? Itaque licet sabbatis bene facere. Ipsi autem repleti sunt insipientia, et colloquebantur ad invicem quidnam facerent Jesu. Jesus itaque sciens secessit inde, et secuti sunt eum multi, et curavit eos omnes. Et praecepit eis ne manifestum eum facerent, ut adimpleretur quod dictum est per Isaiam prophetam dicentem: Ecce puer meus quem elegi, dilectus meus in quo bene complacuit animae meae. Ponam spiritum [Col. 0286A] meum super eum, et judicium gentibus nuntiabit. Non contendet, neque clamabit, neque audiet aliquis in plateis vocem ejus. Arundinem quassatam non confringet, et linum fumigans non exstinguet, donec ejiciat ad victoriam judicium. Et in nomine ejus gentes sperabunt (Isa. XLII, 1-4).



CAPUT LXX Jesus in monte orat, et juxta mare turbis et discipulis suis plurima in parabolis locutus est.

LUC. VI, 12-13. Factum est autem in illis diebus, exiit in montem orare, et erat pernoctans in oratione Dei. Et cum dies factus esset, vocavit discipulos suos. ---MATTH. XIII, 1-3. Et exiens de domo, sedebat secus mare, et congregatae sunt ad eum turbae multae, [Col. 0286B] ita ut in naviculam ascendens sederet. Et omnis turba stabat in littore, et locutus est eis multa in parabolis dicens:



CAPUT LXXI. Ecce exiit qui seminat seminare.

MATTH. XIII, 3-9; MARC. IV, 3-9; LUC. VIII, 5-8. Ecce exiit qui seminat, seminare semen suum. Et dum seminat, quaedam ceciderunt secus viam, et conculcata sunt: et venerunt volucres coeli, et comederunt ea. Alia autem ceciderunt in petrosa, et non habuerunt terram multam: et continuo exorta sunt, quia non habebant altitudinem terrae. Sole autem orto, aestuaverunt: et quia non habebant radicem, aruerunt. Alia autem ceciderunt inter spinas: et creverunt spinae, et suffocaverunt ea. Alia vero ceciderunt [Col. 0286C] in terram bonam: et dabant fructum, aliud centesimum, aliud sexagesimum, aliud tricesimum. Haec dicens clamabat: Qui habet aures audiendi audiat.



CAPUT LXXII. De eo qui seminat bonum semen in agro suo, et de zizaniis.

MATTH. XIII, 24-30; MARC. IV, 26-29. Aliam parabolam proposuit illis dicens: Simile factum est regnum coelorum homini qui seminavit bonum semen in agro suo. Cum autem dormirent homines, venit inimicus ejus, et superseminavit zizania in medio tritici, et abiit. Cum autem crevisset herba, et fructum fecisset, tunc apparuerunt et zizania. Accedentes autem [Col. 0286D] servi patrisfamilias dixerunt ei: Domine, nonne bonum semen seminasti in agro tuo, unde ergo habet zizania? Et ait illis: Inimicus homo hoc fecit. Servi autem dixerunt ei: Vis, imus et colligimus ea? Et ait: Non, ne forte colligentes zizania, eradicetis simul et triticum cum eis. Sinite utraque crescere ad messem, et in tempore messis dicam messoribus: Colligite primum zizania, et alligate ea in fasciculos ad comburendum: triticum autem congregate in horreum meum.



CAPUT LXXIII. De grano sinapis.

MATTH. XIII, 31-32; MARC. IV, 30-32; LUC. XIII, 18-19. Aliam parabolam proposuit eis dicens- Cui simile [Col. 0287A] est regnum Dei, et cui simile esse aestimabo istud? Aut cui parabolae comparabimus illud? Simile est grano sinapis, quod accipiens homo, seminavit in hortum suum: quod minimum est ex omnibus oleribus; et fit arbor, ita ut volucres coeli veniant et habitent in ramis ejus.



CAPUT LXXIV. De fermento quod abscondit mulier. Et alia multa disserit discipulis.

MATTH. XIII, 33-35; MARC. IV, 33; LUC. XIII, 21. Aliam parabolam locutus est eis. Simile est regnum coelorum fermento, quod acceptum mulier abscondit in farinae satis tribus, donec fermentatum est totum. Haec omnia locutus est Jesus in parabolis, dicens ad [Col. 0287B] turbas. Et talibus parabolis multis loquebatur eis verbum, prout poterant audire, et sine parabolis non loquebatur eis, ut impleretur quod dictum erat per prophetam, dicentem (Psal. LXXVII, 2): Aperiam in parabolis os meum, eructabo abscondita a constitutione mundi.---MATTH. XIII, 10-17; MARC. IV, 10-12; LUC. VIII, 9, 10; X, 23-24. Et accedentes discipuli dixerunt ei: Quare in parabolis loqueris eis? Qui respondens ait illis: Quia vobis datum est nosse mysteria regni coelorum, illis autem non est datum. Seorsum autem discipulis suis disserebat omnia. Ideo in parabolis loquor eis quia videntes non vident, et audientes non audiunt, neque intelligunt. Et adimpletur in eis prophetia Isaiae prophetae, dicentis: Auditu audietis, et non intelligetis, et videntes videbitis, et non videbitis. [Col. 0287C] Incrassatum est cor populi hujus, et auribus graviter audierunt, et oculos suos clauserunt; nequando oculis videant, et corde intelligant, et convertantur, et sanem eos (Isa. VI, 9, 10). Vestri autem beati oculi, quia vident, et aures vestrae, quia audiunt: amen quippe dico vobis, quia multi prophetae et justi cupierunt videre quae videtis, et non viderunt; et audire quae auditis, et non audierunt.



CAPUT LXXV. Discipulis edisserit parabolam seminantis.

MATTH. XIII, 18-23; MARC. IV, 13-20; LUC. VIII, 11-15. Vos ergo audite parabolam seminantis. Omnis qui audit verbum regni, et non intelligit, venit malus, [Col. 0287D] et rapit quod seminatum est in corde ejus: hic est qui secus viam seminatus est. Qui autem super petrosa seminatus est, hic est qui verbum audit, et continuo cum gaudio accipit illud: non habet autem in se radicem, sed est temporalis; facta autem tribulatione et persecutione propter verbum, continuo scandalizatur. Qui autem seminatus est in spinis, is est qui verbum audit; et sollicitudo saeculi istius, et fallacia divitiarum suffocat verbum, et sine fructu efficitur. Qui vero in terram bonam seminatus est, hic est qui audit verbum et intelligit, et fructum affert, et facit aliud quidem centesimum, aliud autem sexagesimum, aliud vero tricesimum.



CAPUT LXXVI.[Col. 0288A] Qui seminat semen et vadit dormitum vel surget. Et discipulis parabolam zizaniorum agri edisserit.

MARC. IV, 26-29. Sic est regnum Dei: quemadmodum si homo jaciat sementem in terram, et dormiat, et exsurgat nocte ac die, et semen germinet et increscat, dum nescit ille. Ultro enim terra fructificat, primum herbam, deinde spicam, deinde plenum frumentum in spica. Et cum se produxerit, statim mittit falcem, quoniam adest messis.---MATTH. XIII, 36-43. Tunc dimissis turbis venit in domum, et accesserunt ad eum discipuli ejus dicentes: Edissere nobis parabolam zizaniorum agri. Qui respondens, ait: Qui seminat bonum semen, est filius hominis. Ager autem est mundus. Bonum vero semen, hi sunt filii regni. [Col. 0288B] Zizania autem filii sunt nequam. Inimicus autem qui seminavit ea, est diabolus. Messis vero consummatio saeculi est; messores autem angeli sunt. Sicut ergo colliguntur zizania et igni comburuntur, sic erit in consummatione saeculi. Mittet Filius hominis angelos suos; et colligent de regno ejus omnia scandala, et eos qui faciunt iniquitatem et mittent eos in caminum ignis: ibi erit fletus et stridor dentium. Tunc justi fulgebunt sicut sol in regno patris eorum. Qui habet aures audiendi audiat.



CAPUT LXXVII. De thesauro abscondito in agro, et negotiatione margaritarum; de sagena missa in more, et de patre familias qui profert de thesauro suo nova et vetera.

MATTH. XIII, 44-53. Simile est regnum coelorum [Col. 0288C] thesauro abscondito in agro; quem qui invenit homo, abscondit, et prae gaudio illius vadit, et vendit universa quae habet, et emit agrum illum. Iterum simile est regnum coelorum homini negotiatori, quaerenti bonas margaritas: inventa autem una pretiosa margarita, abiit et vendidit omnia quae habuit, et emit eam. Iterum simile est regnum coelorum sagenae missae in mare, et ex omni genere piscium congreganti. Quam cum impleta esset, educentes, et secus littus sedentes, elegerunt bonos in vasa sua [a 1Kb] , malos autem foras miserunt. Sic erit in consummatione saeculi. Exibunt angeli, et separabunt malos de medio justorum, et mittent eos in caminum ignis: ibi erit fletus et stridor dentium. Intellexistis haec omnia? Dicunt ei: Etiam. Ait illis: Ideo omnis [Col. 0288D] scriba doctus in regno coelorum, similis est homini patri familias qui profert de thesauro suo nova et vetera. Et factum est cum consummasset Jesus parabolas istas, transiit inde.



CAPUT LXXVIII. Contra Jesum cives ejus indignati sunt dicentes: Unde huic tanta scientia?

MATTH. XIII, 54-58; MARC. VI, 1-6. Et veniens in patriam suam, docebat eos in synagogis, ita ut mirarentur et dicerent: Unde huic sapientia haec, et virtutes tales quae per manus ejus efficiuntur? Nonne hic est fabri filius? Nonne mater ejus dicitur Maria, et fratres ejus [Col. 0289A] Jacobus, et Joseph, et Simon, et Judas? Et sorores ejus, nonne omnes apud nos sunt? Unde ergo huic omnia ista? Et scandalizabantur in eo.---LUC. IV, 23-30. Et ait illis: Utique dicetis mihi hanc similitudinem: Medice, cura teipsum: quanta audivimas facta in Capharnaum, fac et hic in patria tua. Ait autem,---JOAN. IV, 44: Amen dico vobis, quia nemo propheta acceptus est in patria sua et in domo sua. Et non fecit ibi virtutes multas, propter incredulitatem illorum, nisi paucos infirmos impositis manibus curavit: et mirabatur propter incredulitatem illorum. In veritate dico vobis: multae viduae erant in diebus Eliae in Israel, quando clausum est coelum annis tribus et mensibus sex, cum facta esset fames magna in omni terra: et ad nullam illarum missus est Elias (III [Col. 0289B] Reg. XVII, 9), nisi in Sarepta Sidoniae ad mulierem viduam. Et multi leprosi erant in Israel sub Elisaeo propheta (IV Reg. V, 14): et nemo eorum mundatus est, nisi Naaman Syrus. Et repleti sunt omnes in synagoga ira, haec audientes. Et surrexerunt, et ejecerunt illum extra civitatem, et duxerunt illum usque ad supercilium montis, super quem civitas illorum erat aedificata, ut praecipitarent eum: ipse autem transiens per medium illorum, ibat.



CAPUT LXXIX. De Herodis convivio, et de Joannis interfectione.

MATTH. XIV, 3-12; MARC. VI, 17-29; LUC. III, 19, 20. In illo tempore, Herodes tetrarcha misit ac tenuit Joannem, et vinxit eum in carcerem propter Herodiadem uxorem Philippi fratris sui, quia duxerat [Col. 0289C] eam. Dicebat enim Joannes Herodi: Non licet tibi habere uxorem fratris tui. Herodias autem insidiabatur illi, et volebat occidere eum, nec poterat: timebat enim populum, quia sicut prophetam eum habebant. Similiter et Herodes volens illum occidere timebat, sciens eum virum justum et sanctum; et custodiebat eum. Et audito eo multa faciebat, et libenter eum audiebat. Et cum dies opportunus accidisset, Herodes natali suo coenam fecit principibus et tribunis, et primis Galilaeae. Cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puellae: Pete a me quod vis, et dabo tibi. Et juravit illi: Quia quidquid petieris dabo tibi, licet dimidium regni mei. Quae cum exiisset, dixit matri suae: Quid [Col. 0289D] petam? At illa dixit, caput Joannis Baptistae. Cumque introisset statim cum festinatione ad regem, petivit dicens: Volo ut protinus des mihi in disco caput Joannis Baptistae. Et contristatus est rex propter jusjurandum et propter simul recumbentes: noluit autem eam contristare, misitque spiculatorem, et decollavit Joannem in carcere. Et allatum est caput ejus in disco, et datum est puellae, et dedit matri suae. Et accedentes discipuli ejus tulerunt corpus [Col. 0290A] ejus, et sepelierunt illud in monumento. Et vanientes nuntiaverunt Jesu.---MATTH. XIV, 1, 2; MARC. VI, 14-16; LUC. IX, 7-8. Audivit autem Herodes famam Jesu, et omnia quae fiebant ab eo: et haesitabat, eo quod diceretur a quibusdam, quia Joannes surrexit a mortuis: a quibusdam vero, quia Elias apparuit; ab aliis autem quod propheta unus de antiquis surrexit. Et ait Herodes: Joannem ego decollavi, quis autem est iste de quo ego audio talia? Et quaerebat videre eum.---MATTH. XIV, 13, 14. Quod cum audisset Jesus, secessit inde in navicula in locum desertum seorsum. Et cum audissent turbae, secutae sunt eum pedestres de civitatibus. Et exiens vidit turbam multam, et misertus est ejus, et curavit languidos eorum.



CAPUT LXXX.[Col. 0290B] Jesus in deserto de quinque panibus et duobus piscibus quinque millia hominum satiavit.

MATTH. XIV, 15-23; MARC. VI, 35-46; LUC. IX, 12-17; JOAN. VI, 5-15. Vespere autem facto, accedentes duodecim, dixerunt illi: Dimitte turbas, ut euntes in castella villasque quae circa sunt, divertant, et inveniant escas; quia hic in loco deserto sumus. Jesus autem dixit illis: Non habent necesse ire; date illis vos manducare. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Et dicit eis: Quot panes habetis? Dicit ei unus ex discipulis ejus Andreas, frater Simonis Petri: Est puer unus hic qui habet quinque panes hordeaceos et duos pisces. Sed haec quid sunt [Col. 0290C] inter tantos? Nisi forte nos eamus, et emamus in omnem hanc turbam escas. Qui ait eis: Afferte illos mihi huc. Et praecepit illis ut accumbere facerent omnes secundum contubernia, supra viride fenum. Et discubuerunt in partes, et per centenos, et quinquagenos. Acceptis autem quinque panibus et duobus piscibus, respexit in coelum, et benedixit illis, et fregit, et distribuit discipulis suis: discipuli autem turbis. Et manducaverunt omnes, et saturati sunt. Et tulerunt reliquias, duodecim cophinos fragmentorum plenos. Manducantium autem fuit numerus quinque millia virorum, exceptis mulieribus et parvulis. Et statim jussit discipulos ascendere [a 38Kb] in naviculam, et praecedere eum trans fretum ad Bethsaidam, donec dimitteret turbas. Illi ergo homines [Col. 0290D] cum vidissent quod fecerat signum, dicebant: Quia hic est vere propheta qui venturus est in mundum. Jesus ergo cum cognovisset quia venturi essent ut raperent eum et facerent eum regem, fugit. Et dimissa turba, ascendit in montem solus orare.



CAPUT LXXXI. Jesus super mare pedibus ambulavit, et Petrum mergentem liberavit.

MATTH. XIV, 23-33; MARC. VI, 47-51; JOAN. VI, [Col. 0291A] 16-21. Vespere autem facto, solus erat ibi. Navicula autem in medio mari jactabatur fluctibus. Erat autem contrarius ventus. Quarta autem vigilia noctis, videns eos laborantes, venit ad eos ambulans supra mare. Et volebat praeterire eos. Et videntes eum supra mare ambulantem, turbati sunt, dicentes: Quia phantasma est, et prae timore clamaverunt. Statimque Jesus locutus est eis, dicens: Habete fiduciam: ego sum: nolite timere. Respondens autem Petrus, dixit: Domine, si tu es, jube me venire ad te super aquas. At ipse ait: Veni. Et descendens Petrus de navicula, ambulabat super aquam, ut veniret ad Jesum. Videns vero ventum validum, timuit. Et cum coepisset mergi, clamavit dicens: Domine, salvum me fac. Et continuo Jesus extendens manum apprehendit [Col. 0291B] eum, et ait illi: Modicae fidei, quare dubitasti? Et cum * ascendisset naviculam, cessavit ventus: et statim fuit navis ad terram ad quam ibant. Qui autem in navicula erant, venerunt et adoraverunt eum, dicentes: Vere filius Dei es.



CAPUT LXXXII. Transfretantes venerunt in terram Genasar: et turbae secutae sunt eum trans mare.

MATTH. XIV, 34-36; MARC. VI, 53-56. Et cum transfretassent, venerunt in terram Genasar [a 1Kb] . Et cum cognovissent eum viri loci illius, miserunt in universam regionem illam, et obtulerunt ei omnes male habentes. Et rogabant eum ut vel fimbriam vestimenti ejus tangerent. Et quicunque tetigerunt, salvi facti sunt.---JOAN. VI, 22-72. Altera die, turba [Col. 0291C] quae stabat trans mare, vidit quia navicula alia non erat ibi nisi una, et quia non introisset cum discipulis suis Jesus in navim, sed soli discipuli ejus abiissent: aliae vero supervenerunt naves a Tiberiade, juxta locum ubi manducaverant panem, gratias agentes Domino. Cum ergo vidisset turba quia Jesus non esset ibi, neque discipuli ejus, ascenderunt in naviculas, et venerunt Capharnaum, quaerentes Jesum. Et cum invenissent eum trans mare, dixerunt ei: Rabbi, quando huc venisti? Respondit Jesus eis, et dixit: Amen, amen dico vobis, quaeritis me, non quia vidistis signa, sed quia manducastis ex panibus, et saturati estis. Operamini non cibum qui perit, sed qui permanet in vitam aeternam, quem Filius hominis vobis dabit: hunc enim Pater signavit Deus [Col. 0291D] (Matth. III, 17; XVII, 5). Dixerunt ergo ad eum: Quid faciemus, ut operemur, opera Dei? Respondit Jesus, et dixit eis: Hoc est opus Dei, ut credatis in eum quem misit ille. Dixerunt ergo ei: Quod ergo tu facis signum, ut videamus et credamus tibi? Quid operaris? Patres nostri manna manducaverunt in deserto, sicut scriptum est: Panem de coelo dedit eis manducare (Exod. XVI, 14). Dixit ergo eis Jesus: Amen, amen dico vobis: Non Moyses dedit vobis panem de coelo, sed Pater meus dat vobis panem [Col. 0292A] de coelo verum. Panis enim Dei est, qui descendit de coelo, et dat vitam mundo. Dixerunt ergo ad eum: Domine, semper da nobis panem hunc. Dixit autem eis Jesus: Ego sum panis vitae: qui venit ad me, non esuriet: et qui credit in me, non sitiet unquam (Eccli. XXIV, 29). Sed dixi vobis, quia et vidistis me, et non credidistis [b 14Kb] . Omne quod dat mihi Pater ad me veniet: et eum qui venit ad me, non ejiciam foras: quia descendi de coelo, non ut faciam voluntatem meam, sed voluntatem ejus qui misit me. Haec est voluntas ejus qui misit me Patris, ut omne quod dedit mihi, non perdam ex eo, sed resuscitem illud in novissimo die. Haec est enim voluntas Patris mei qui misit me, ut omnis qui videt filium et credit in eum, habeat vitam aeternam; et resuscitabo eum in novissimo die. Murmurabant [Col. 0292B] ergo Judaei de illo, quia dixisset: Ego sum panis qui de coelo descendi. Et dicebant,---MATTH. XIII, 55; MARC. VI, 3: Nonne hic est filius Joseph, cujus nos novimus patrem et matrem? Quomodo ergo dicit hic: Quia de coelo descendi? Respondit ergo Jesus: Nolite murmurare invicem. Nemo potest venire ad me nisi Pater meus [c 15Kb] traxerit eum; et ego resuscitabo eum in novissimo die. Est scriptum in prophetis: Et erunt omnes docibiles Dei (Isa. LIV, 13). Omnis qui audivit a Patre, didicit, venit ad me. Non quia Patrem vidit quisquam: nisi qui est a Deo, hic vidit Patrem. Amen, amen dico vobis: qui credit in me, habet vitam aeternam. Ego sum panis vitae. Patres vestri manducaverunt manna in deserto, et mortui sunt. Hic est panis de coelo descendens: ut si quis ex ipso [Col. 0292C] manducaverit, non moriatur. Ego sum panis vivus, qui de coelo descendi. Si quis manducaverit ex hoc pane, vivet in aeternum. Et panis quem ego dabo, caro mea est pro mundi vita. Litigabant ergo Judaei ad invicem, dicentes: Quomodo potest hic nobis carnem suam dare ad manducandum? Dixit ergo eis Jesus: Amen, amen dico vobis: Nisi manducaveritis carnem Filii hominis, et biberitis ejus sanguinem, non habebitis vitam in vobis. Qui manducat meam carnem et bibit meum sanguinem, habet vitam aeternam: et ego resuscitabo eum in novissimo die. Caro enim mea vere est cibus, et sanguis meus vere est potus. Qui manducat meam carnem et bibit meum sanguinem, in me manet, et ego in illo. Sicut misit me vivens Pater, et ego vivo propter Patrem; et qui manducat me, et ipse vivet propter me. Hic est panis [Col. 0292D] qui de coelo descendit. Non sicut manducaverunt patres vestri manna in deserto, et mortui sunt. Qui manducat hunc panem, vivet in aeternum. Haec dixit in synagoga docens, in Capharnaum. Multi ergo audientes ex discipulis ejus, dixerunt: Durus est hic sermo; quis potest eum audire? Sciens autem Jesus apud semetipsum, quia murmurarent de hoc discipuli ejus, dixit eis: Hoc vos scandalizat? Si ergo videritis Filium hominis ascendentem, ubi prius erat? Spiritus est qui vivificat: caro non prodest quidquam. [Col. 0293A] Verba quae ego locutus sum vobis, spiritus et vita sunt. Sed sunt quidam ex vobis qui non credunt. Sciebat enim ab initio Jesus qui essent non credentes [a 1Kb] , et quis traditurus esset eum. Et dicebat: Propterea dixi vobis, quia nemo potest venire ad me, nisi fuerit ei datum a Patre meo. Ex hoc multi discipulorum ejus abierunt retro: et jam non cum illo ambulabant. Dixit ergo Jesus ad duodecim: Nunquid et vos vultis abire? Respondit ergo * Simon Petrus: Domine, ad quem ibimus? Verba vitae aeternae habes. Et nos credidimus, et cognovimus, quia tu es Christus Filius Dei. Respondit eis Jesus: Nonne ego vos duodecim elegi, et ex vobis unus diabolus est? Dicebat autem Judam Simonis Iscariotem: hic enim erat traditurus eum, cum esset unus ex duodecim.



CAPUT LXXXIII.[Col. 0293B] Quidam Pharisaeus rogavit Jesum ad prandium: et cogitabat quare non fuerit baptizatus.

LUC. XI, 37-41. Rogavit autem illum quidam Pharisaeus, ut pranderet apud se. Et ingressus recubuit. Pharisaeus autem coepit intra se reputans dicere, quare non baptizatus esset ante prandium? Et ait Dominus ad illum: Nunc vos Pharisaei quod deforis est calicis et patinae, mundatis, quod autem intus est vestrum, plenum est rapina et iniquitate. Stulti, nonne qui fecit quod deforis est, etiam id quod deintus est, fecit? Verumtamen quod superest, date eleemosynam: et ecce omnia munda sunt vobis.



CAPUT LXXXIV. [Col. 0293C] De Apostolis, quare non lotis manibus manducarent.

MATTH. XV, 1-20; MARC. VII, 1-23. Pharisaei et quidam de Scribis venientes ab Hierosolymis, cum vidissent quosdam ex discipulis ejus, communibus manibus, id est non lotis, manducare panes, vituperaverunt, dicentes: Quare discipuli tui transgrediuntur traditiones seniorum? Non enim lavant manus cum panem manducant. Ipse autem respondens, ait illis: Quare et vos transgredimini mandatum Dei, propter traditionem vestram? Nam Deus dixit: Honora patrem et matrem (Exod. XX, 12; Deut. V, 16); et Qui maledixerit patri vel matri, morte moriatur (Exod. XXI, 17; Lev. XX, 20). Vos autem dicitis: Quicunque dixerit patri vel matri, Munus quodcunque est ex me, tibi proderit: et non honorificavit patrem suum et [Col. 0293D] matrem: et irritum fecistis mandatum Dei propter traditionem vestram. Pharisaei enim et omnes Judaei, nisi crebro lavent manus, non manducant, tenentes traditiones seniorum: et a foro nisi baptizentur, non comedunt. Et alia multa sunt quae tradita sunt illis servare baptismata calicum, et urceorum, et aeramentorum, et lectorum, et alia his similia faciunt multa. Irritum fecistis mandatum Dei, propter traditionem vestram. Hypocritae, bene prophetavit de vobis Isaias, dicens: Populus hic labiis me honorat, cor autem eorum longe est a me (Isa. XXIX, 13). [Col. 0294A] Sine causa colunt me, docentes doctrinas et mandata hominum. Relinquentes enim mandatum Dei, tenetis traditionem hominum. Et convocatis ad se turbis, dixit eis: Audite et intelligite: Non quod intrat in os coinquinat hominem. Tunc accedentes discipuli ejus, dixerunt ei: Scis quia Pharisaei, audito verbo hoc, scandalizati sunt? At ille respondens, ait: Omnis plantatio quam non plantavit Pater meus coelestis, eradicabitur. Sinite illos: caeci sunt, et duces caecorum: caecus autem si caeco ducatum praebet, ambo in foveam cadunt. Et cum introisset in domum a turba, rogabat eum Petrus: Edissere nobis parabolam istam. At ille dixit: Adhuc et vos sine intellectu estis? Non intelligitis quia omne quod in os intrat, in ventrem vadit et in secessum emittitur? Quae autem [Col. 0294B] procedunt de ore, de corde exeunt, et ea coinquinant hominem. De corde enim exeunt cogitationes malae, homicidia, adulteria, fornicationes, furta, falsa testimonia, avaritia, nequitiae, dolus, impudicitiae, oculus malus, blasphemiae, superbia, stultitia. Haec sunt quae coinquinant hominem. Non lotis autem manibus manducare, non coinquinat hominem.



CAPUT LXXXV. De muliere Syrophoenissa, quae pro filia sua petebat.

MATTH. XV, 21-28; MARC. VII, 24-30. Et inde surgens, abiit in fines Tyri et Sidonis. Et ecce mulier Chananaea gentilis, Syrophoenissa genere, clamavit dicens: Miserere mei, Domine, fili David: filia mea male a daemonio vexatur. Jesus autem non respondit ei verbum. Et accedentes ad eum discipuli [Col. 0294C] ejus rogabant eum, dicentes: Dimitte eam, quia clamat post nos. Ipse autem respondens ait: Non sum missus, nisi ad oves quae perierunt domus Israel. At illa venit, et adoravit eum, dicens: Domine, adjuva me. Qui dixit illi: Sine prius saturari filios: non est enim bonum sumere panem filiorum et mittere canibus. At illa dixit: Etiam, Domine: nam et catelli edunt de micis quae cadunt de mensa dominorum suorum. Tunc respondens Jesus, ait illi: O mulier, magna est fides tua: fiat tibi sicut vis. Et sanata est filia illius ex illa hora.



CAPUT LXXXVI. Jesus surdum et mutum curavit.

MARC. VII, 31-37. Et iterum exiens de finibus Tyri, [Col. 0294D] venit per Sidonem ad mare Galilaeae, inter medios fines Decapoleos. Et adducunt ei surdum et mutum, et deprecabantur eum ut imponeret illi manum. Et apprehendens eum de turba seorsum, misit digitos suos in auriculas ejus, et expuens tetigit linguam ejus. Et suspiciens in coelum, ingemuit, et ait illi: Ephata [b 7Kb] quod est, adaperire. Et statim apertae sunt aures ejus, et solutum est vinculum linguae ejus, et loquebatur recte. Et praecepit illis ne cui dicerent. Quanto autem eis praecipiebat, tanto magis plus praedicabant, et eo amplius admirabantur, dicentes: [Col. 0295A] Bene omnia fecit: et surdos fecit audire, et mutos loqui.



CAPUT LXXXVII. Jesus super puteum Jacob mulieri Samaritanae locutus est.

JOAN. IV, 4-42. Oportebat autem eum * ire per Samariam. Venit ergo in civitatem Samariae quae dicitur Sychar [a 6Kb] , juxta praedium quod dedit Jacob Joseph filio suo (Gen. XLVIII, 22). Erat autem ibi fons Jacob. Jesus ergo fatigatus ex itinere, sedebat sic super fontem. Hora autem erat quasi sexta. Venit mulier de Samaria haurire aquam. Dicit ei Jesus: Da mihi bibere. Discipuli enim ejus abierant in civitatem ut cibos emerent. Dicit ergo mulier illa Samaritana: Quomodo tu Judaeus cum sis, bibere a me poscis, [Col. 0295B] quae sum mulier Samaritana? Non enim coutuntur Judaei Samaritanis. Respondit Jesus et dixit ei: Si scires donum Dei, et quis est qui dicit tibi: Da mihi bibere, tu forsitan petiisses ab eo, et dedisset tibi aquam vivam. Dicit ei mulier: Domine, neque in quo haurias habes, et puteus altus est: unde ergo habes aquam vivam? Nunquid tu major es patre nostro Jacob, qui dedit nobis puteum, et ipse ex eo bibit, et filii ejus, et pecora ejus? Respondit Jesus et dixit ei: Omnis qui bibit ex aqua hac, sitiet iterum: qui autem biberit ex aqua quam ego dabo ei, non sitiet in aeternum: sed aqua quam ego dabo ei fiet in eo fons aquae salientis in vitam aeternam. Dicit ad eum mulier: Domine, da mihi hanc aquam, ut non sitiam, neque veniam huc haurire. Dicit ei Jesus: [Col. 0295C] Vade, voca virum tuum, et veni huc. Respondit mulier, et dixit: Non habeo virum. Dicit ei Jesus: Bene dixisti, quia non habeo virum: quinque enim viros habuisti; et nunc quem habes, non est tuus vir: hoc vere dixisti. Dicit ei mulier: Domine, video quia propheta es tu. Patres nostri in monte hoc adoraverunt, et vos dicitis quia Hierosolymis est locus ubi adorare oportet (Deut. XII, 15). Dicit ei Jesus: Mulier, crede mihi, quia venit hora quando neque in monte hoc, neque Hierosolymis adorabitis Patrem. Vos adoratis quod nescitis, nos adoramus quod scimus; quia salus ex Judaeis est. Sed advenit hora, et nunc est, quando veri adoratores adorabunt Patrem in spiritu et veritate. Nam et Pater tales quaerit qui adorent eum. Spiritus est Deus: et eos qui [Col. 0295D] adorant eum, in spiritu et veritate oportet adorare. Dicit ei mulier: Scio quia Messias venit, qui dicitur Christus. Cum ergo venerit ille, nobis annuntiabit omnia. Dicit ei Jesus: Ego sum qui loquor tecum. Et continuo venerunt discipuli ejus: et mirabantur, quia cum muliere loquebatur. Nemo tamen dixit: Quid quaeris, aut quid loqueris cum ea? Reliquit ergo hydriam suam mulier, et abiit in civitatem, et dicit illis hominibus: Venite, et videte hominem qui dixit mihi omnia quaecunque feci: nunquid ipse [Col. 0296A] est Christus? Exierunt [d 4Kb] de civitate; et veniebant ad eum. Interrogabant autem eum discipuli, dicentes: Rabbi, manduca. Ille autem dixit eis: Ego cibum habeo manducare, quem vos nescitis. Dicebant ergo discipuli ad invicem: Nunquid aliquis attulit ei manducare? Dicit eis Jesus: Meus cibus est, ut faciam voluntatem ejus qui misit me, ut perficiam opus ejus. Nonne vos dicitis, quod adhuc quatuor menses sunt, et messis venit? Ecce dico vobis: Levate oculos vestros, et videte regiones, quia albae sunt jam ad messem. Et qui metit, mercedem accipit, et congregat fructum in vitam aeternam: ut et qui seminat simul gaudeat, et qui metit. In hoc enim est verbum verum, quia alius est qui seminat, et alius est qui metit. Ego misi vos metere, quod vos non laborastis: [Col. 0296B] alii laboraverunt, et vos in labores eorum introistis. Ex civitate autem illa multi crediderunt in eum Samaritanorum, propter verbum mulieris testimonium perhibentis: Quia dixit mihi omnia quaecunque feci. Cumque venissent ad illum Samaritani, rogaverunt eum ut ibi maneret. Et mansit ibi duos dies. Et multo plures crediderunt propter sermonem ejus. Et mulieri dicebant: Quia jam non propter tuam loquelam credimus: ipsi enim audivimus, et scimus, quia vere hic est Salvator mundi.



CAPUT LXXXVIII. Jesus Hierosolymis infirmum curavit, qui triginta et octo annis jacuit in infirmitate: et multa cum Judaeis ejus occasione disputavit.

JOAN. V, 1-47. Posthaec erat dies festus Judaeorum, [Col. 0296C] et ascendit Jesus Hierosolymam. Est autem Hierosolymis Probatica piscina quae cognominatur Hebraice, Bethsaida, quinque porticus habens. In his jacebat multitudo magna languentium, caecorum, claudorum, aridorum, exspectantium aquae motum. Angelus autem Domini secundum tempus descendebat in piscinam, et movebatur aqua. Et qui prior descendisset post motionem aquae [b 18Kb] , sanus fiebat a quocunque languore tenebatur. Erat autem quidam homo ibi, triginta et octo annos habens in infirmitate sua. Hunc cum vidisset Jesus jacentem, et cognovisset quia jam multum tempus haberet, dicit ei: Vis sanus fieri? Respondit ei languidus: Domine, hominem non habeo ut cum turbata fuerit aqua mittat me in piscinam; dum venio enim ego, [Col. 0296D] alius ante me descendit. Dicit ei Jesus: Surge, tolle grabatum [c 17Kb] tuum, et ambula. Et statim sanus factus est homo: et sustulit grabatum suum, et ambulabat. Erat autem sabbatum in illo die. Dicebant Judaei [d 4Kb] illi qui sanatus fuerat: Sabbatum est: non licet tibi tollere grabatum tuum. Respondit eis: Qui me sanum fecit, ille mihi dixit: Tolle grabatum tuum et ambula. Interrogaverunt ergo eum, quis est ille homo qui tibi dixit: Surge, tolle [e 1Kb] grabatum tuum, et ambula? Is autem qui sanus fuerat [Col. 0297A] effectus, nesciebat quis esset: Jesus enim declinavit se * a turba constituta in loco. Postea invenit Jesus illum in templo, et dixit illi: Ecce sanus factus es: jam noli peccare, ne deterius tibi aliquid contingat. Abiit ille homo, et nuntiavit Judaeis, quia Jesus esset qui fecit eum sanum. Propterea persequebantur Judaei Jesum, quia haec faciebat in sabbato. Jesus autem respondens eis: Pater meus usque modo operatur, et ego operor. Propterea ergo quaerebant eum magis Judaei interficere, quia non solum solvebat sabbatum, sed et patrem suum dicebat Deum, aequalem se faciens Deo. Respondit itaque Jesus, et dixit eis: Amen * dico vobis: non potest Filius a se facere quidquam, nisi quae viderit Patrem facientem. Quaecunque enim ille fecerit, [Col. 0297B] haec et Filius similiter facit. Pater enim diligit Filium, et omnia demonstrat ei quae ipse facit: et majora demonstrabit opera, ut vos miremini. Sicut enim Pater suscitat mortuos et vivificat, sic et Filius quos vult vivificat. Neque enim Pater judicat quemquam: sed omne judicium dedit Filio, ut omnes honorificent Filium, sicut honorificant Patrem. Qui non honorificat Filium, non honorificat Patrem, qui misit illum. Amen, amen dico vobis, quia qui verbum meum audit, et credit ei qui misit me, habet vitam aeternam. Et in judicium non venit, sed transiet [a 20Kb] a morte in vitam. Amen, amen dico vobis, quia venit hora, et nunc est, quando mortui audient vocem Filii Dei: et qui audierint, vivent. Sicut enim Pater habet vitam in semetipso, sic dedit et Filio vitam [Col. 0297C] habere in semetipso. Et potestatem dedit ei judicium facere, quia filius hominis est. Nolite mirari hoc, quia venit hora in qua omnes qui in monumentis sunt audient vocem ejus [b 10Kb] . Et procedent qui bona fecerunt, in resurrectionem vitae; qui vero mala egerunt, in resurrectionem judicii. Non possum ego a me ipso facere quidquam. Sicut audio, judico; et judicium meum justum est: quia non quaero voluntatem meam, sed voluntatem ejus qui misit me [c 1Kb] . Si ego testimonium perhibeo de me, testimonium meum non est verum. Alius est qui testimonium perhibet de me: et scio quia verum est testimonium quod perhibet de me. Vos misistis ad Joannem, et testimonium perhibuit veritati. Ego autem non ab homine testimonium accipio: sed haec dico, ut vos salvi sitis. [Col. 0297D] Ille erat lucerna ardens et lucens: vos autem voluistis exsultare ad horam in luce ejus. Ego autem habeo testimonium majus Joanne. Opera enim quae dedit mihi Pater ut perficiam ea, ipsa opera quae ego facio, testimonium perhibent de me, quia Pater me misit. Et qui misit me Pater, ipse testimonium perhibuit de me: et neque vocem ejus audistis [d 10Kb] (Matth. III, 17; XVII, 5) neque speciem vidistis (Deut. IV, 12). Et verbum ejus non habetis in vobis manens; quia quem misit ille, [Col. 0298A] huic vos non creditis. Scrutamini Scripturas, quia putatis in ipsis vitam aeternam habere. Et illae sunt quae testimonium perhibent de me; et non vultis venire ad me, ut vitam habeatis. Claritatem ab hominibus non accipio. Sed cognovi vos, quia dilectionem non habetis in vobis. Ego veni in nomine Patris mei, et non accepistis me: si alius venerit in nomine suo, illum accipietis. Quomodo potestis vos credere, qui gloriam ab invicem accipitis; et gloriam quae a solo Deo est, non quaeritis? Nolite putare quia ego accusaturus sim vos apud Patrem: est qui accusat vos Moyses, in quo speratis. Si enim crederetis Moysi, crederetis forsitan et mihi. De me enim ille scripsit (Gen. III, 15; XII, 3; XVIII, 18; XXII, 18; XXVI, 4; XXVIII, 14; XLIX, 10; Deut. XVIII, 15). Si autem illius [Col. 0298B] litteris non creditis, quomodo verbis meis credetis?



CAPUT LXXXIX. Jesus de septem panibus et paucis piscibus quatuor millia hominum saturavit, et praecepit apostolis cavere a fermento Pharisaeorum.

MATTH. XV, 32-39; MARC. VIII, 1-10. Et relictis illis, in illis diebus, iterum cum turba multa esset, convocatis discipulis suis, dixit: Misereor turbae, quia ecce triduo jam perseverant mecum, et non habent quod manducent: et dimittere eos jejunos nolo, ne deficiant in via. Et dicunt ei discipuli: Unde ergo nobis in deserto panes tanti, ut saturemus turbam tantam? Et ait illis Jesus: Quot panes habetis? Et illi dixerunt: Septem et paucos pisciculos. Et praecepit turbae ut discumberet super terram. Et accipiens [Col. 0298C] septem panes et pisces, et gratias agens, fregit, et dedit discipulis suis: et discipuli dederunt populo. Et comederunt omnes, et saturati sunt. Et quod superfuit de fragmentis, tulerunt septem sportas plenas. Erant autem qui manducaverant quatuor millia hominum, extra parvulos et mulieres: et dimisit eos. Et statim ascendens navim cum discipulis suis, venit in partes Dalmanutha.---MATTH. XVI, 5-12; MARC. VIII, 14-21. Et cum venissent discipuli ejus trans fretum, obliti sunt panes accipere, et nisi unum panem non habebant secum in navi. Et praecipiebat eis dicens: Intuemini, et cavete a fermento Pharisaeorum et Sadducaeorum, et fermento Herodis. At illi cogitabant intra se, dicentes: Quia panes non habemus. Sciens autem Jesus, dixit: Quid cogitatis [Col. 0298D] inter vos, modicae fidei, quia panis non habetis? Nondum intelligitis, neque recordamini? Adhuc caecatum habetis cor vestrum? Oculos habentes non videtis, et aures habentes non auditis? Nec recordamini quando quinque panes fregi in quinque millia? Quot cophinos fragmentorum (plenos) sustulistis? Dicunt ei: duodecim. Quando et septem panes in quatuor millia, quot sportas fragmentorum tulistis? Et dicunt ei: septem. Quare non intelligitis quia [Col. 0299A] non de pane dixi vobis: Cavete a fermento Pharisaeorum et Sadducaeorum? Tunc intellexerunt, quia non dixerit cavendum a fermento panum, sed a doctrina Pharisaeorum et Sadducaeorum.



CAPUT XC. Jesus interrogat apostolos: Quem me dicunt homines esse? et quae sequuntur: et dicit Petro: Scandalum es mihi.

MATTH. XVI, 13-27. Venit autem Jesus in partes Caesareae Philippi, et interrogabat discipulos suos dicens: Quem dicunt homines esse Filium hominis? At illi dixerunt: Alii Joannem Baptistam, alii autem Eliam, alii vero Jeremiam, aut unum ex prophetis. Dicit illis Jesus: Vos autem quem me esse dicitis? Respondens Simon Petrus, dixit: Tu es Christus, Filius [Col. 0299B] Dei vivi. Respondens autem Jesus, dixit ei: Beatus es, Simon Barjona: quia caro et sanguis non revelavit tibi, sed Pater meus, qui in coelis est. Et (ego) dico tibi: quia tu es Petrus, et super hanc petram aedificabo Ecclesiam meam; et portae inferi non praevalebunt adversus eam. Et tibi dabo claves regni coelorum. Et quodcunque ligaveris super terram, erit ligatum et in coelis: et quodcunque solveris super terram, erit solutum et in coelis. Tunc praecepit discipulis suis, ut nemini dicerent quia ipse esset Christus. Exinde coepit Jesus ostendere discipulis suis quia oportet eum ire Hierosolymam, et multa pati a senioribus et scribis et principibus sacerdotum, et occidi, et tertia die resurgere. Et assumens eum Petrus, coepit increpare illum, dicens: [Col. 0299C] Absit a te, Domine; non erit tibi hoc. Qui conversus, dixit Petro: Vade post me, Satana; scandalum es mihi: quia non sapis ea quae Dei sunt, sed ea quae hominum. Tunc convocata turba cum discipulis, dixit eis: Si quis vult post me venire, abneget semetipsum, et tollat crucem suam, et sequatur me. Qui enim voluerit animam suam salvam facere, perdet eam. Qui autem perdiderit animam suam propter me, inveniet eam. Quid enim prodest homini, si mundum universum lucretur, animae vero suae detrimentum patiatur? Aut quam dabit homo commutationem pro anima sua? Filius enim hominis venturus est in gloria Patris sui cum angelis suis; et tunc reddet unicuique secundum opus ejus.



CAPUT XCI.[Col. 0299D] Jesus dicit: Sunt quidam de hic stantibus qui non gustabunt mortem. Et in monte transfiguratur.

MATTH. XVI, 28; XVII, 1-13; MARC. IX, 1-15; LUC. IX, 28-36. Amen dico vobis: Sunt quidam de hic stantibus qui non gustabunt mortem, donec videant Filium hominis venientem in regno suo. Et post dies sex assumpsit Jesus Petrum, et Jacobum, et Joannem fratrem ejus, et ducit illos in montem excelsum seorsum, ut oraret, et transfiguratus est ante eos. Et resplenduit facies ejus sicut sol: vestimenta autem ejus facta sunt alba sicut nix, splendentia candida nimis, qualia fullo super terram [Col. 0300A] non potest candida facere. Et ecce apparuerunt illis Moyses et Elias cum eo dicentes, in majestate. Et dicebant excessum ejus, quem completurus erat in Jerusalem. Respondens autem Petrus, dixit ad Jesum: Domine, bonum est nos hic esse: si vis, faciamus hic tria tabernacula; tibi unum, Moysi unum, et Eliae unum. Adhuc eo loquente, ecce nubes lucida obumbravit eos. Et ecce vox de coelo, dicens: Hic est Filius meus dilectus, in quo mihi complacui: ipsum audite. Et audientes discipuli, ceciderunt in faciem suam, et timuerunt valde. Et accessit Jesus, et tetigit eos, dixitque eis: Surgite, et nolite timere. Levantes autem oculos suos, neminem viderunt, nisi solum Jesum. Et descendentibus illis de monte, praecepit Jesus, dicens: Nemini dixeritis visionem, donec [Col. 0300B] Filius hominis a mortuis resurgat. Et interrogaverunt eum discipuli, dicentes: Quid ergo scribae dicunt, quod Eliam primum venire oportet? At ille respondens, dixit * Elias quidem venturus est, et ille restituet omnia (Mal. IV, 5). Dico autem vobis, quia Elias jam venit: et non cognoverunt eum, sed fecerunt in eo quaecunque voluerunt. Sic et Filius hominis passurus est ab eis. Tunc intellexerunt discipuli quia de Joanne Baptista dixit eis. Et cum venisset ad turbam, vidit scribas conquirentes cum illis. Et confestim omnis populus videns Jesum, stupefactus est, et expaverunt. Et accurrentes salutabant eum, et interrogavit eos: Quid inter vos conquiritis?



CAPUT XCII. Pharisaei dicunt ad Jesum: Discede hinc, quia Herodes [Col. 0300C] vult te occidere: et curavit lunaticum.

LUC. XIII, 31-33. In ipsa die accesserunt quidam Pharisaeorum, dicentes illi: Exi, et vade hinc, quia Herodes vult te occidere. Et ait illis: Ite, et dicite vulpi illi: Ecce ejicio daemonia, et sanitates perficio hodie et cras, et tertia die consummor. Verumtamen oportet me hodie, et cras, et sequenti die ambulare; quia non capit prophetam perire extra Hierusalem. ---MATT. XVII, 14-20; MARC. IX, 16-28; LUC. IX, 38-44. Factum est autem in sequenti die, accessit ad eum homo genibus ejus provolutus, et exclamavit dicens: Domine, miserere filio meo, quia unicus est mihi, et lunaticus est. Et cum spiritus apprehendit eum, allidit, et spumat, et stridet dentibus, et arescit, et male patitur. Nam saepe cadit in ignem, et crebro in aquam, [Col. 0300D] et subito clamat, et dissipat eum, et vix discedit dilanians eum. Et rogavi discipulos tuos ut ejicerent eum, et non potuerunt curare eum. Respondens autem Jesus dixit: O generatio infidelis et perversa, * usque modo ero apud vos? Afferte illum huc ad me. Et cum accederet et vidisset illum, statim spiritus conturbavit eum, et elisus in terram volutabatur spumans. Et interrogavit patrem ejus, quantum temporis est ex quo ei hoc accidit. At ille ait, ab infantia: et frequenter eum et in ignem et in aquam misit, ut eum perderet: sed si quid potes, adjuva nos, misertus nostri. Jesus autem ait illi: Si potes credere, omnia possibilia credenti [a 23Kb] . Et continuo exclamans [Col. 0301A] pater pueri cum lacrymis, aiebat: Credo, Domine: adjuva incredulitatem meam. Et cum videret Jesus concurrentem turbam, comminatus est spiritui immundo, dicens illi: Surde et mute spiritus, ego tibi praecipio: exi ab eo, et amplius ne introeas in eum. Et clamans, et multum discerpens eum, exiit ab eo. Et factus est sicut mortuus, ita ut multi dicerent, quia mortuus est. Jesus autem tenens manum ejus, elevavit eum, et surrexit. Et curatus est puer ex illa hora, et reddidit illum patri ejus. Stupebant autem omnes in magnitudine Dei. Tunc accesserunt discipuli ad Jesum secreto, et dixerunt: Quare non potuimus ejicere illum? Dicit illis, propter incredulitatem vestram. Amen quippe dico vobis, si habueritis fidem sicut granum sinapis, dicetis [Col. 0301B] monti huic: Transi hinc, et transibit: et nihil impossibile erit vobis. Hoc autem genus daemoniorum non ejicitur, nisi per orationem et jejunium.



CAPUT XCIII. Jesus de passione sua discipulis patefacit, et in Capharnaum pro se et Petro didrachma exactoribus reddidit.

MATT. XVII, 21-26; MARC. IX, 30, 31; LUC. IX, 44, 45. Conversantibus autem eis in Galilaea, dixit illis Jesus: Filius hominis tradendus est in manus hominum, et occident eum, et tertia die resurget. At illi ignorabant verbum, et timebant eum interrogare. Et contristati sunt vehementer. Et cum venissent Capharnaum, accesserunt qui didrachma accipiebant ad Petrum, et dixerunt ei: Magister vester non solvit [Col. 0301C] didrachma? Ait: Etiam. Et cum intrasset domum, praevenit eum Jesus, dicens: Quid tibi videtur, Simon? Reges terrae a quibus accipiunt tributum vel censum? a filiis suis, an ab alienis? Et ille dixit: Ab alienis. Dixit illi Jesus: Ergo liberi sunt filii. Ut autem non scandalizemus eos, vade ad mare, et mitte hamum: et eum piscem qui primus ascenderit, tolle; et aperto ore ejus, invenies staterem: illum sumens, da eis pro me et te.



CAPUT XCIV. Interrogatus Jesus a discipulis suis quis major erit in regno coelorum? instruit eos his exemplis ut humilient se sicut parvulus.

MATT. XVIII, 1-6; MARC. IX, 32-36; LUC. IX, 46-48. In illa hora cum domi esset, interrogabat eos: [Col. 0301D] Quid in via tractabatis? At illi tacebant: siquidem inter se in via disputabant quis illorum esset major? Et accesserunt discipuli ad Jesum, dicentes: Quis putas major est in regno coelorum? Et advocans Jesus parvulum, statuit eum in medio eorum, et dixit: Amen dico vobis, nisi conversi fueritis, et efficiamini sicut parvuli, non intrabitis in regnum coelorum. Quicunque ergo humiliaverit se sicut parvulus iste, hic est major in regno coelorum. Si quis vult esse major [a 1Kb] , erit omnium novissimus, et omnium minister. Et qui susceperit unum parvulum talem in nomine [Col. 0302A] meo, me suscipit. Qui autem scandalizaverit unum de pusillis * illis, qui in me credunt, expedit ei ut suspendatur mola asinaria in collo ejus, et demergatur in profundum maris.



CAPUT XCV. Non debere prohiberi eos qui faciunt signa in nomine Jesu.

MARC. IX, 37-39; LUC. IX, 49, 50. Respondens autem Joannes, dixit: Magister, vidimus quemdam in nomine tuo ejicientem daemonia, et prohibuimus eum, quia non sequitur nobiscum. Jesus autem ait: Nolite prohibere eum: nemo est enim qui faciat virtutem in nomine meo, et possit cito male loqui de me. Qui enim non est adversus vos, pro vobis est.--- MATT. XVIII, 7-9; MARC. IX, 41-48; LUC. XVII, 1, 2. [Col. 0302B] Vae mundo ab scandalis. Necesse est enim ut veniant scandala: verumtamen vae homini per quem scandalum venit. Si autem manus tua, vel pes tuus scandalizat te, abscinde eum, et projice abs te: bonum tibi est ad vitam ingredi debilem vel claudum, quam duas manus vel duos pedes habentem, mitti in ignem aeternum. Et si oculus tuus scandalizat te, erue eum, et projice abs te: bonum tibi est luscum in vitam intrare, quam duos oculos habentem, mitti in gehennam ignis: ubi vermis eorum non moritur, et ignis non exstinguitur. Omnis enim homo igne salietur, et omnis victima salietur [b 43Kb] .



CAPUT XCVI. Nos non debere contemnere unum de pusillis: adjungens similitudinem de ove perdita et de drachmate.

[Col. 0302C] MATT. XVIII, 10-14; LUC. XV, 3-10. Videte ne contemnatis unum ex his pusillis: dico enim vobis, quia angeli eorum in coelis semper vident faciem Patris mei, qui in coelis est. Venit enim Filius hominis salvare quod perierat. Et ait ad illos parabolam istam, dicens: Quid vobis videtur? Si fuerint alicui centum oves, et erraret una ex eis, nonne relinqueret nonaginta novem in montibus vel in deserto, et vaderet eam quaerere quae erravit? Et si contigerit ut inveniat eam, imponit in humeros suos gaudens: et veniens domum, convocat amicos et vicinos dicens illis: Congratulamini mihi, quia inveni ovem meam quae perierat. Amen dico vobis, quia gaudebit super eam magis quam super nonaginta novem quae non erraverunt, et non indigent poenitentia. Sic non est [Col. 0302D] voluntas ante Patrem vestrum qui in coelis est, ut pereat unus de pusillis istis: aut quae mulier habens drachmas decem, si perdiderit drachmam unam, nonne accendit lucernam, et everrit domum, et quaerit diligenter, donec inveniat? Et cum invenerit, convocat amicas et vicinas dicens: Congratulamini mihi, quia inveni drachmam quam perdideram. Ita dico vobis, gaudium erit coram angelis Dei super uno peccatore poenitentiam agente, quam supra nonaginta novem justis qui non indigent poenitentia.



CAPUT XCVII.[Col. 0303A] De filio qui substantiam patris devoravit.

LUC. XV, 11-32. Ait autem: Homo quidam habuit duos filios; et dixit adolescentior * patri: Pater, da mihi portionem substantiae quae me contingit. Et divisit illis substantiam. Et non post multos dies, congrega is omnibus, adolescentior filius peregre profectus est in regionem longinquam; et ibi dissipavit substantiam suam vivendo luxuriose. Et postquam omnia consumpsisset, facta est fames valida in regione illa. Et ipse coepit egere. Et abiit, et adhaesit uni civium regionis illius: et misit illum in villam suam, ut pasceret porcos. Et cupiebat implere ventrem suum de siliquis quas porci manducabant; et nemo illi dabat. Ipse autem in se reversus, dixit: [Col. 0303B] Quanti mercenarii in domo patris mei abundant panibus! ego autem hic fame pereo. Surgam, et ibo ad patrem meum, et dicam illi: Pater peccavi in coelum, et coram te. Et jam non sum dignus vocari filius tuus: fac me sicut unum ex mercenariis tuis. Et surgens, venit ad patrem suum. Cum autem adhuc longe esset, vidit illum pater illius, et misericordia motus est. Et accurrens, cecidit supra collum ejus, et osculatus est eum. Dixitque ei filius: Pater, peccavi in coelum, et coram te: jam non sum dignus vocari filius tuus. Dixit autem pater ad servos suos: Cito proferte stolam primam, et induite illum, et date annulum in manum ejus et calceamenta in pedes ejus; et adducite vitulum saginatum, et occidite, et manducemus, et epulemur: quia hic filius [Col. 0303C] meus mortuus erat, et revixit; perierat, et inventus est. Et coeperunt epulari. Erat autem filius ejus senior in agro: et cum veniret et appropinquaret domui, audivit symphoniam et chorum: et vocavit unum de servis, et interrogavit quae haec essent? Isque dixit illi: Frater tuus venit, et occidit pater tuus vitulum saginatum, quia salvum illum recepit. Indignatus est autem, et nolebat introire. Pater ergo illius egressus, coepit rogare illum. At ille respondens, dixit patri suo: Ecce tot annis servivi tibi, et nunquam mandatum tuum praeterivi; et nunquam dedisti mihi haedum, ut cum amicis meis epularer. Sed postquam filius tuus hic qui devoravit substantiam suam cum meretricibus, venit, occidisti illi vitulum saginatum. At ipse dixit illi: Fili, tu semper [Col. 0303D] mecum es, et omnia mea tua sunt. Epulari autem et gaudere oportebat, quia frater tuus hic mortuus erat, et revixit: perierat, et inventus est.



CAPUT XCVIII. De remittendo fratribus ex corde.

MATTH. XVIII, 15-22; LUC. XVII, 3, 4. Attendite vobis: si peccaverit in te frater tuus, vade et corripe eum inter te, et ipsum solum. Si te audierit, et si poenitentiam egerit, dimitte illi: et lucratus eris fratrem tuum. Si autem te non audierit, adhibe tecum adhuc unum vel duos: ut in ore duorum vel trium stet omne verbum (Deut. XIX, 13). Quod si non audierit eos, dic ecclesiae. Si autem ecclesiam non audierit, sit tibi sicut ethnicus et publicanus. Amen dico vobis: Quaecunque [Col. 0304A] alliga veritis super terram, erunt ligata et in coelo: et quaecunque solveritis super terram, erunt soluta et in coelo. Iterum dico vobis: quia si duo ex vobis consenserint super terram, de omni re quamcunque petierint, fiet illis a Patre meo qui in coelis est. Ubi enim sunt duo vel tres congregati in nomine meo, ibi sum in medio eorum. Tunc accedens ad eum Petrus, dixit: Domine, quoties peccaverit in me frater meus, et dimittam ei? usque septies? Dicit illi Jesus: Non dico tibi usque septies, sed usque septuagies septies.



CAPUT XCIX. Similitudo de rege qui posuit rationem cum servis suis.

MATTH. XVIII, 23-35. Ideo assimilatum est regnum [Col. 0304B] coelorum homini regi qui voluit rationem ponere cum servis suis. Et cum coepisset rationem ponere, oblatus est ei unus qui debebat decem millia talenta. Cum autem non haberet unde redderet, jussit eum dominus venundari, et uxorem ejus, et filios, et omnia quae habebat, et reddi. Procidens autem servus ille, orabat eum dicens: Patientiam habe in me, et omnia reddam tibi. Misertus autem dominus servi illius, eum dimisit, et debitum dimisit ei. Egressus autem servus ille, invenit unum de conservis suis, qui debebat ei centum denarios; et tenens suffocabat eum, dicens: Redde quod debes. Et procidens conservus ille, rogabat eum, dicens: Patientiam habe in me, et omnia reddam tibi. Ille autem noluit, sed abiit, et misit eum in carcerem, donec redderet debitum. [Col. 0304C] Videntes autem conservi ejus quae fiebant, contristati sunt valde. Et venerunt, et narraverunt domino suo omnia quae facta fuerant. Tunc vocavit illum dominus ejus, et ait illi: Serve nequam, omne debitum dimisi tibi, quoniam rogasti me: nonne ergo oportuit et te misereri conservi tui, sicut et ego tui misertus sum? Et iratus dominus ejus, tradidit eum tortoribus, quoadusque redderet universum debitum. Sic et Pater meus coelestis faciet vobis, si non remiseritis unusquisque fratri suo de cordibus vestris.



CAPUT C. Jesus interrogatur a Pharisaeis, si liccat uxorem dimittere quacunque ex causa.

MATTH. XIX, 1-12; MARC. X, 1-12. Et factum est, cum consummasset Jesus sermones istos, migravit a [Col. 0304D] Galilaea, et venit in fines Judaeae trans Jordanem: et secutae sunt eum turbae multae, et curavit eos ibi. Et accesserunt ad eum Pharisaei tentantes eum, et dicentes: Si licet homini dimittere uxorem suam quacunque ex causa? Qui respondens, ait eis: Non legistis quia qui fecit ab initio *, masculum et feminam fecit eos (Gen. I, 27)? Et dixit: Propter hoc dimittet homo patrem et matrem, et adhaerebit uxori suae: et erunt duo in carne una (Gen. II, 24). Itaque jam non sunt duo, sed una caro. Quod ergo Deus conjunxit, homo non separet. Dicunt illi: Quid ergo Moyses mandavit dari libellum repudii (Deut. XXIV, 1), et dimittere? Ait illis: Quoniam Moyses ad duritiam cordis vestri permisit vobis dimittere uxores vestras: [Col. 0305A] ab initio autem non sic fuit. Dico autem vobis: quia quicunque dimiserit uxorem suam, nisi ob fornicationem, et aliam duxerit, moechatur. Et qui dimissam duxerit, moechatur. Dicunt ei discipuli ejus: Si ita est causa hominis cum uxore, non expedit nubere. Qui dixit [a 1Kb] : Non omnes capiunt verbum istud, sed quibus datum est. Sunt enim eunuchi qui de matris utero (sic) nati sunt. Et sunt eunuchi qui facti sunt ab hominibus. Et sunt eunuchi qui se ipsos castraverunt propter regnum coelorum. Qui potest capere capiat.



CAPUT CI. Jesus imposuit manus infantibus. Et Pharisaei murmurant de Jesu: Quia hic recipit peccatores.

MATTH. XIV, 13-15; MARC. X, 13-16. Tunc oblati [Col. 0305B] sunt ei parvuli, ut manus eis imponeret, et oraret. Discipuli autem increpabant eos. Jesus vero ait eis: Sinite parvulos, et nolite prohibere eos venire ad me; talium est enim regnum coelorum. Et cum imposuisset eis manus, abiit inde.---LUC. XV, 1, 2. Erant autem appropinquantes ei publicani et peccatores multi, ut audirent eum. Et murmurabant Pharisaei et scribae, dicentes: Quia hic peccatores recipit, et manducat cum illis.---JOAN. VII, 1. Post haec ambulabat Jesus in Galilaeam: non enim volebat in Judaeam ambulare, quia quaerebant eum Judaei interficere.



CAPUT CII. Jesus institvit eos qui annuntiaverunt ei de Galilaeis quos interfecit Pilatus, adjungens similitudinem arboris fici in vinea.

[Col. 0305C] LUC. XIII, 1-9. Aderant autem quidam ipso in tempore nuntiantes illi de Galilaeis quorum sanguinem Pilatus miscuit cum sacrificiis eorum. Et respondens dixit illis: Putatis quod hi Galilaei prae omnibus Galilaeis peccatores fuerunt, quia talia passi sunt? Non, dico vobis: sed nisi poenitentiam habueritis, similiter omnes peribitis. Sicut illi decem et octo supra quos cecidit turris in Siloe, et occidit eos: putatis quia et ipsi debitores fuerunt praeter omnes homines habitantes in Hierusalem? Non, dico vobis: sed si non poenitentiam egeritis, omnes similiter peribitis. Dicebat autem hanc similitudinem: Arborem fici habebat quidam plantatam in vinea sua, et venit quaerens fructum in ea, et non invenit. Dixit autem ad cultorem vineae: Ecce anni tres sunt ex quo venio quaerens [Col. 0305D] fructum in ficulnea hac, et non invenio: succide ergo illam: utquid etiam terram occupat? At ille respondens, dixit illi: Domine, dimitte illam et hoc anno, usquequo fodiam circa illam, et mittam stercora: et si quidem fecerit fructum; sin autem, in futurum succides eam.



CAPUT CIII.[Col. 0306A] Jesus sanavit in synagoga mulierem aridam et curvatam.

LUC. XIII, 10-17. Erat autem docens in synagoga eorum sabbatis. Et ecce mulier quae habebat spiritum infirmitatis annis decem et octo: et erat inclinata, nec omnino poterat sursum respicere. Quam cum vidisset Jesus, vocavit ad se, et ait illi: Mulier, dimissa es ab infirmitate tua. Et imposuit illi manus: et confestim erecta est, et glorificabat Deum. Respondens autem archisynagogus, indignans quia sabbato curasset Jesus, dicebat: Sex dies sunt in quibus oportet operari: in his venite, et curamini, et non in die sabbati. Respondit autem Jesus, et dixit [b 26Kb] : Hypocritae, unusquisque vestrum sabbato non solvit bovem [Col. 0306B] aut asinum a praesepio, et ducit adaquare? Hanc autem filiam Abrahae, quam alligavit Satanas, ecce decem et octo annis, non oportuit solvi a vinculo isto die sabbati? Et cum haec diceret, erubescebant omnes adversarii ejus. Et omnis populus gaudebat in universis quae * fiebant ab eo.



CAPUT CIV. Ascendit Hierosolymam in die festo Scenopegiae.

JOAN. VII, 2-31. Erat autem in proximo dies festus Judaeorum, Scenopegia. Dixerunt autem ad eum fratres ejus: Transi hinc, et vade in Judaeam, ut et discipuli tui videant opera tua quae facis. Nemo quippe in occulto quid facit, et quaerit ipse in palam esse. Si haec facis, manifesta te ipsum mundo: neque enim fratres ejus credebant in eum. Dicit ergo eis Jesus: [Col. 0306C] Tempus meum nondum advenit: tempus autem vestrum semper est paratum. Non potest mundus odisse vos: me autem odit, quia ego testimonium perhibeo de illo, quia opera ejus mala sunt. Vos ascendite ad diem festum hunc, ego non ascendam ad diem festum istum [c 18Kb] , quia tempus meum nondum impletum est. Haec cum dixisset, ipse mansit in Galilaea. Ut autem ascenderunt fratres ejus, tunc et ipse ascendit ad diem festum, non manifeste, sed quasi in occulto. Judaei ergo quaerebant eum in die festo, et dicebant: Ubi est ille? Et murmur multum de eo erat in turba. Quidam enim dicebant: Quia bonus est. Alii autem dicebant: Non, sed seducit turbas. Nemo tamen palam loquebatur de illo, propter metum Judaeorum. Jam autem die festo mediante, ascendit Jesus in [Col. 0306D] templum, et docebat. Et mirabantur Judaei, dicentes: Quomodo hic litteras scit, cum non didicerit? Respondit Jesus, et dixit eis: Mea doctrina non est mea, sed ejus qui misit me. Si quis voluerit voluntatem ejus facere, cognoscet de doctrina ejus [d 1Kb] , utrum ex Deo sit, an ego a me ipso loquar. Qui a semetipso [Col. 0307A] loquitur, gloriam propriam quaerit. Qui autem quaerit gloriam ejus qui misit illum, hic verax est, et injustitia non est in illo. Nonne Moyses dedit vobis legem (Exod. XXIV, 3), et nemo ex vobis legem facit? Quid me quaeritis interficere? Respondit turba, et dixit: Daemonium habes: quis te quaerit interficere? Respondit Jesus, et dixit eis: Unum opus feci, et omnes miramini. Propterea Moyses dedit vobis circumcisionem (Lev. XII, 3), non quia ex Moyse est, sed ex patribus. Et in sabbato circumciditis hominem. Si circumcisionem accipit homo in sabbato, ut non solvatur lex Moysi, mihi indignamini [a 1Kb] quia totum hominem sanum feci in sabbato? Nolite judicare secundum faciem, sed justum judicium judicate. Dicebant ergo quidam ex Hierosolymis: Nonne hic est quem quaerunt [Col. 0307B] interficere: et ecce palam loquitur, et nihil ei dicunt. Nunquid vere cognoverunt principes quia hic est Christus? Sed hunc scimus unde sit: Christus autem cum venerit, nemo scit unde sit. Clamabat ergo docens in templo Jesus, et dicens: Et me scitis, et unde sim scitis: et a me ipso non veni, sed est verus qui misit me, quem vos nescitis. Ego scio eum, quia ab ipso sum, et ipse misit me.---JOAN. VIII, 55. Et si dixero quia nescio eum, ero similis vobis mendax. Quaerebant ergo eum apprehendere; et nemo misit in illum manus, quia nondum venerat hora ejus. De turba autem multi crediderunt in eum, et dicebant: Christus cum venerit, nunquid plura signa faciet quam quae hic facit?



CAPUT CV. [Col. 0307C] De divite, cujus uberes fructus ager attulit.

LUC. XII, 13-21. Ait autem ei quidam de turba: Magister, dic fratri meo ut dividat mecum haereditatem. At ille dixit ei: Homo, quis me constituit judicem, aut divisorem supra vos? Dixitque ad illos: Videte et cavete ab omni avaritia, quia non in abundantia cujusquam vita ejus est, ex his quae possidet. Dixit autem similitudinem ad illos dicens: Hominis cujusdam divitis uberes fructus ager attulit, et cogitabat intra se, dicens: Quid faciam, quod non habeo quo congregem fructus meos? Et dixit: Hoc faciam: destruam horrea mea, et majora faciam; et illuc congregabo omnia quae nata sunt mihi, et bona mea; et dicam animae meae: Anima, habes multa bona posita in annos plurimos: requiesce, comede, bibe, [Col. 0307D] epulare. Dixit autem illi Deus: Stulte, hac nocte animam tuam repetam [b 10Kb] a te: quae autem parasti, cujus erunt? Sic est qui sibi thesaurizat, et non est in Deum dives.



CAPUT CVI. De eo qui multas possessiones habens, tristis abiit, audiens verbum: Vade, vende omnia quae habes.

MATTH. XIX, 16-30; MARC. X, 17-31; LUC. XVIII, 18-30. Et cum egressus esset in via, procurrens quidam genu flexo ante eum rogabat eum: Magister bone, quid boni faciam, ut habeam vitam aeternam? Qui dixit ei: Quid me interrogas de bono? [Col. 0308A] Nemo bonus, nisi solus Deus. Si autem vis ad vitam ingredi, serva mandata. Dixit illi: Quae? Jesus autem dixit: Non occides, non adulterabis, non furtum facies, non falsum testimonium dices: Honora patrem tuum et matrem; et, Diliges proximum tuum sicut te ipsum. Dicit illi adolescens: Omnia haec custodivi a juventute mea: quid adhuc mihi deest? Jesus autem intuitus eum, dilexit eum, et dixit illi: Unum tibi deest: si vis perfectus esse, vade, vende quae habes, et da pauperibus, et habebis thesaurum in coelo: et veni, sequere me. Cum audisset autem adolescens verbum, abiit tristis: erat enim dives valde, et multas possessiones habens. Et circumspiciens Jesus, ait discipulis suis: Quam difficile qui pecunias habent in regnum Dei introibunt! Amen [Col. 0308B] dico vobis, quia dives difficile intrabit in regnum coelorum. Et iterum dico vobis: Facilius est camelum per foramen acus ire, quam divitem intrare in regnum coelorum. Auditis autem his, discipuli mirabantur valde, dicentes: Quis ergo poterit salvus esse? Aspiciens autem Jesus, dixit illis: Apud hominem hoc impossibile est: apud Deum autem omnia possibilia sunt. Tunc respondens Petrus dixit ei: Ecce nos reliquimus omnia, et secuti sumus te; quid ergo erit nobis? Jesus autem dixit illis: Amen dico vobis, quod vos qui secuti estis me, in regeneratione, cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel. Amen dico vobis, omnis qui reliquerit domum aut parentes, vel fratres [Col. 0308C] aut sorores, aut patrem aut matrem, aut uxorem aut filios, aut agros propter regnum coelorum, et nomen meum, et propter Evangelium, centuplum accipiet: nunc in hoc tempore domos, et fratres, et sorores, et matres, et filios, et agros cum persecutionibus: et in saeculo futuro, vitam aeternam possidebit. Multi autem erunt primi novissimi, et novissimi primi.---LUC. XVI, 14-15. Audiebant autem omnia haec Pharisaei, qui erant avari: et deridebant illum. Et ait illis: Vos estis qui justificatis vos coram hominibus: Deus autem novit corda vestra: quia quod hominibus altum est, abominatio est ante Deum.



CAPUT CVII. [Col. 0308D] De divite et Lazaro.

LUC. XVI, 19-31. Iterum dixit: Homo quidam erat dives, et induebatur purpura et bysso, et epulabatur quotidie splendide. Et erat quidam mendicus, nomine Lazarus, qui jacebat ad januam ejus, ulceribus plenus, cupiens saturari de micis quae cadebant de mensa divitis; et nemo illi dabat: sed et canes veniebant, et lingebant ulcera ejus. Factum est autem ut moreretur mendicus, et portaretur ab angelis in sinum Abrahae. Mortuus est autem et dives, et sepultus est in inferno. Elevans autem oculos suos cum esset in tormentis, vidit Abraham a longe, et Lazarum in sinu ejus, et ipse clamans dixit: Pater [Col. 0309A] Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma. Et dixit illi Abraham: Fili, recordare quia recepisti bona in vita tua, et Lazarus similiter mala: nunc autem hic consolatur, tu vero cruciaris. Et in his omnibus inter nos et vos chaos magnum firmatum est: ut hi qui volunt hinc transire ad vos, non possint, neque inde huc transmeare. Et ait: Rogo ergo te, pater, ut mittas eum in domum patris mei. Habeo enim quinque fratres, ut testetur illis, ne et ipsi veniant in locum hunc tormentorum. Et ait illi Abraham: Moysen habent et prophetas: audiant illos. At ille dixit: Non, pater Abraham, sed si quis ex mortuis ierit ad eos, poenitentiam agent. Ait autem illi: Si Moysen [Col. 0309B] et prophetas non audiunt, neque si quis ex mortuis resurrexerit, credent.



CAPUT CVIII. De villico infideli.

LUC. XVI, 1-12. Dicebat autem ad discipulos suos: Homo quidam erat dives, qui habebat villicum: et hic diffamatus est apud illum, quasi dissipasset bona illius. Et vocavit illum, et ait illi: Quid hoc audio de te? Redde rationem villicationis tuae: jam enim non poteris villicare. Ait autem villicus intra se: Quid faciam, quia dominus meus aufert a me villicationem? fodere non valeo, mendicare erubesco. Scio quid faciam, ut cum amotus fuero a villicatione, recipiant me in domos suas. Convocatis itaque singulis debitoribus domini sui, dicebat primo: Quantum [Col. 0309C] debes domino meo? At ille dixit: Centum cados olei. Dixitque illi: Accipe cautionem tuam et sede, ac cito scribe quinquaginta. Deinde alii dixit: Tu vero quantum debes? Qui ait: Centum coros tritici. Ait illi: Accipe litteras tuas, et scribe octoginta. Et laudavit dominus villicum iniquitatis, quia prudenter fecisset: quia filii hujus saeculi prudentiores sunt filiis lucis in generatione sua. Et ego dico vobis: Facite vobis amicos de mammona iniquitatis: ut cum defeceritis, recipiant vos in aeterna tabernacula. Qui fidelis est in minimo, et in majori fidelis est: et qui in modico iniquus est, et in majori iniquus est. Si ergo in iniquo mammona fideles non fuistis, quod verum est, quis credet vobis? Et si in alieno fideles non fuistis, quod verum est, quis [Col. 0309D] dabit vobis?---LUC. XII, 47-50. Ille autem servus, qui cognovit voluntatem domini sui, et non se praeparavit, et non fecit secundum voluntatem ejus, plagis vapulabit multis: qui autem non cognovit, et fecit digna plagis, vapulabit paucis. Omnis autem cui multum datum est, multum quaeretur ab eo. Et cui multum commendaverunt, plus petent ab eo. Nescitis quia ignem veni mittere in terram? Et quid volo, nisi ut accendatur? Baptismo autem habeo baptizari: et quomodo turbor usque dum perficiatur.



CAPUT CIX. De patrefamilias qui exiit primo mane conducere operarios in vineam suam.

MATTH. XX, 1-16. Simile est regnum coelorum [Col. 0310A] patrifamilias qui exiit primo mane conducere operarios in vineam suam. Conventione autem facta cum operariis ex denario diurno, misit eos in vineam suam. Et egressus circa horam tertiam, vidit alios stantes in foro otiosos, et illis dixit: Ite et vos in vineam; et quod justum fuerit dabo vobis. Illi autem abierunt. Iterum autem exiit circa sextam et nonam horam, et fecit similiter. Circa undecimam vero exiit et invenit alios stantes, et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et vos in vineam. Cum sero factum esset, dicit dominus vineae procuratori suo: Voca operarios, et redde illis mercedem, incipiens a novissimis usque ad primos. Cum venissent ergo qui circa undecimam horam venerant, acceperunt [Col. 0310B] singulos denarios. Venientes autem et primi, arbitrati sunt quod plus essent accepturi: acceperunt autem et ipsi singulos denarios. Et accipientes murmurabant adversus patremfamilias, dicentes: Hi novissimi una hora fecerunt, et pares nobis illos fecisti, qui portavimus pondus diei et aestus. At ille respondens uni eorum, dixit: Amice, non facio tibi injuriam. Nonne ex denario convenisti mecum? Tolle quod tuum est, et vade: volo autem et huic novissimo dare sicut et tibi. Aut non licet mihi quod volo facere? An oculus tuus nequam est, quia ego bonus sum? Sic erunt novissimi primi, et primi novissimi. Multi enim sunt vocati, pauci vero electi.



CAPUT CX. Jesus in domo Pharisaei sanat hydropicum: et instruit [Col. 0310C] eos qui primos accubitus in conviviis eligebant.

LUC. XIV, 1-15. Et factum est cum intraret in domum cujusdam principis Pharisaeorum sabbato manducare panem, et ipsi observabant eum. Et ecce homo quidam hydropicus erat ante illum. Et respondens Jesus dixit ad legisperitos et Pharisaeos, dicens: Si licet sabbato curare? At illi tacuerunt. Ipse vero apprehensum sanavit eum, et dimisit. Et respondens ad illos dixit: Cujus vestrum asinus aut bos in puteum cadet, et non continuo extrahet illum die sabbati? Et non poterant ad haec respondere illi. Dicebat autem et ad invitatos parabolam, intendens quomodo primos accubitus eligerent, dicens ad illos: Cum invitatus fueris ad nuptias, non [Col. 0310D] discumbas in primo loco, ne forte honoratior te sit invitatus ab eo: et veniens is qui te invitavit et illum, dicat tibi: Da huic locum, et tunc incipias cum rubore novissimum locum tenere. Sed cum vocatus fueris, vade, recumbe in novissimo loco; ut cum venerit qui te invitavit, dicat tibi: Amice, ascende superius. Tunc erit tibi gloria coram simul discumbentibus: quia omnis qui se exaltat humiliabitur, et qui se humiliat exaltabitur. Dicebat autem et ei qui se invitaverat: Cum facis prandium aut coenam, noli vocare amicos tuos, neque fratres tuos, neque cognatos, neque vicinos divites: ne forte et ipsi te reinvitent, et fiat tibi retributio. Sed cum facis convivium, voca pauperes, debiles, claudos, caecos: et [Col. 0311A] beatus eris, quia non habent retribuere tibi: retribuetur enim tibi in resurrectione justorum. Haec cum audisset quidam de simul discumbentibus, dixit illi: Beatus qui manducabit panem in regno coelorum.



CAPUT CXI. Jesus decem leprosos mundavit.

JOAN. VI, 1-4. Post haec in proximo erat Pascha, dies festus Judaeorum.---LUC. XVII, 11-19. Et factum est dum iret Hierusalem, transibat per mediam Samariam et Galilaeam. Et cum ingrederetur quoddam castellum, occurrerunt ei decem viri leprosi: qui steterunt a longe, et levaverunt vocem dicentes: Jesus praeceptor, miserere nostri. Quos ut vidit, dixit: Ite, ostendite vos sacerdotibus. Et factum est, [Col. 0311B] dum irent, mundati sunt. Unus autem ex ipsis, ut vidit quia mundatus est, regressus est cum magna voce magnificans Deum: et cecidit in faciem ante pedes ejus, gratias agens: et hic erat Samaritanus. Respondens autem Jesus, dixit: Nonne decem mundati sunt, et novem ubi sunt? Non est inventus qui rediret, et daret gloriam Deo, nisi hic alienigena. Et ait illi: Surge, vade: quia fides tua te salvum fecit.



CAPUT CXII. Jesus de passione sua discipulis suis iterum indicavit: et mater filiorum Zebedaei rogat pro filiis suis.

MATTH. XX, 17-28; MARC. X, 32-45; LUC. XVIII, 31-34; XXII, 25. Assumens autem iterum duodecim, ait [Col. 0311C] illis: Ecce ascendimus Hierosolymam, et consummabuntur omnia quae scripta sunt per prophetas de Filio hominis. Tradetur enim principibus sacerdotum et scribis, et tradent eum gentibus, et illudetur, et flagellabitur, et conspuetur, et crucifigetur, et die tertia resurget. Tunc accessit ad eum mater filiorum Zebedaei cum filiis suis, adorans et petens aliquid ab eo. Qui dixit ei, quid vis? Ait illi: Dic, ut sedeant hi duo filii mei, unus ad dexteram tuam, et unus ad sinistram in regno tuo. Respondens autem Jesus dixit eis: Nescitis quid petatis. Potestis bibere calicem quem ego bibiturus sum? aut baptismo quo ego baptizor, baptizari? Dicunt ei: Possumus. Ait illis: Calicem quidem meum bibetis, et baptismo meo [a 5Kb] quo ego baptizor, baptizabimini: sedere autem ad [Col. 0311D] dexteram meam et sinistram, non est meum dare vobis, sed quibus paratum est a Patre meo. Et audientes decem, indignati sunt de duobus fratribus. Jesus autem vocavit eos ad se, et ait: Scitis quia principes gentium dominantur eorum: et qui majores sunt, potestatem exercent in eos. Non ita erit inter vos: sed quicunque voluerit inter vos major fieri, sit vester minister: et qui voluerit inter vos primus esse, erit vester servus. Sicut Filius hominis non venit ut ministretur ei, sed ut ministraret, et daret animam suam redemptionem pro multis.



CAPUT CXIII.[Col. 0312A] Jesus responsum dat dicenti sibi: Domine, si pauci sunt qui salvi fiant?

LUC. XIII, 23-30; MATTH. VII, 13, 14-23. Et ait illi quidam: Domine, si pauci sunt qui salvantur? Ipse autem dixit ad illos: Contendite intrare per angustam portam: quia multi, dico vobis, quaerent intrare, et non poterunt. Cum autem intraverit paterfamilias et clauserit ostium, et incipietis foris stare, et pulsare ostium, dicentes: Domine, aperi nobis: et respondens dicet vobis: Nescio vos unde sitis: tunc incipietis dicere: Manducavimus coram te, et bibimus, et in plateis nostris docuisti. Et dicet vobis: Nescio vos unde sitis. Discedite a me, omnes operarii iniquitatis, in ignem aeternum; ibi erit fletus [Col. 0312B] et stridor dentium, cum videritis Abraham et Isaac et Jacob et omnes prophetas intrare in regnum Dei, vos autem expelli foras. Et venient ab Oriente et Occidente, et Aquilone et Austro, et accumbent in regno Dei. Et ecce sunt novissimi qui erant primi, et sunt primi qui erant novissimi.



CAPUT CXIV. De Zacchaeo publicano.

LUC. XIX, 1-10. Et ingressus perambulabat Hiericho. Et ecce vir nomine Zacchaeus: et hic erat princeps publicanorum, et ipse dives. Et quaerebat Jesum videre quis esset, et non poterat prae turba, quia statura pusillus erat. Et praecurrens, ascendit in arborem sycomorum, ut videret illum: quia inde erat transiturus. Et cum venisset ad locum, suspiciens Jesus, [Col. 0312C] vidit illum, et dixit ad eum: Zacchaee, festinans descende, quia hodie in domo tua oportet me manere. Et festinans descendit, et excepit illum gaudens. Et cum viderent omnes, murmurabant, dicentes quod ad hominem peccatorem divertisset. Stans autem Zacchaeus dixit ad Dominum: Ecce dimidium bonorum meorum, Domine, do pauperibus: et si quid aliquem defraudavi, reddo quadruplum. Ait Jesus ad eum: Quia hodie salus huic domui facta est, eo quod et ipse sit filius Abrahae. Venit enim Filius hominis quaerere et salvum facere quod perierat.



CAPUT CXV. Jesus iterum duos caecos curavit.

MATTH. XX, 29-34; MARC. X, 46-52; LUC. XVIII, 35-43. [Col. 0312D] Et egredientibus illis ab Hiericho, secutae sunt eum turbae multae. Et ecce duo caeci, ex quibus erat Bartimaeus filius Timaei, sedentes secus viam, audierunt quia Jesus Nazarenus transiret, et clamaverunt, dicentes: Domine, miserere nostri, fili David. Turba autem increpabat eos, ut tacerent. At illi magis clamabant, dicentes: Domine, miserere nostri, fili David. Et stetit Jesus, et vocavit eos, et ait: Quid vultis ut faciam vobis? Dicunt illi: Domine, ut aperiantur oculi nostri. Misertus autem eorum Jesus, tetigit oculos eorum. Et confestim viderunt, et secuti [Col. 0313A] sunt eum, magnificantes Dominum [a 10Kb] . Et omnis plebs ut vidit, dedit laudem Deo.



CAPUT CXVI. Jesus super asinum sedens, Hierosolymam ingreditur.

MATTH. XXI, 1-9; MARC. XI, 1-11; LUC. XIX, 29-38. Et cum appropinquasset Hierosolymis, et venisset Bethphage ad montem Oliveti, tunc Jesus misit duos discipulos, dicens eis: Ite in castellum quod contra vos est, et statim invenietis asinam alligatam, et pullum cum ea alligatum, cui nemo hominum unquam sedit: solvite illum, et adducite eum mihi. Et si quis vobis aliquid dixerit, dicite ei: quia Dominus operam ejus desiderat: et confestim dimittet eos. [Col. 0313B] Euntes autem discipuli, fecerunt sicut praecepit illis Jesus. Solventibus autem illis pullum, dixerunt domini ejus ad illos: Quid solvitis pullum? At illi dixerunt, quia Domino necessarius est; et dimiserunt illos. Et duxerunt pullum ad Jesum: et jactantes vestimenta sua supra pullum, eum desuper sedere fecerunt. Hoc autem factum est [b 5Kb] , ut impleretur quod dictum est per prophetam, dicentem: * Dicite filiae Sion: Ecce rex tuus venit tibi mansuetus, sedens super pullum asinae subjugalis (Isa. LXII, 11; Zach. IX, 9).---JOAN. XII, 16. Haec non cognoverunt discipuli ejus primum; sed quando glorificatus est Jesus, tunc recordati sunt quia haec erant scripta de eo: et haec fecerunt ei. Eunte autem illo, multi substernebant vestimenta sua in via: alii autem caedebant ramos [Col. 0313C] de arboribus, et sternebant in via. Et cum appropinquaret jam ad descensum montis Oliveti, coeperunt omnes turbae descendentium gaudentes laudare Deum voce magna. Turbae autem quae praecedebant et quae sequebantur, clamabant dicentes: Hosanna filio David; benedictus qui venit rex, in nomine Domini; pax in coelo, et gloria in excelsis; benedictum quod venit regnum patris nostri David. Hosanna in excelsis.---JOAN. XII, 12-14. In crastinum autem turba multa quae venerat ad diem festum, cum audissent quia venit Jesus Hierosolymam, acceperunt ramos palmarum, et processerunt obviam ei, et clamabant: Hosanna, benedictus qui venit in nomine Domini, rex Israel.---LUC. XIX, 39-44. Et quidam Pharisaeorum de turbis dixerunt ad illum: Magister, [Col. 0313D] increpa discipulos tuos. Quibus ipse ait: Dico vobis, quia si hi tacuerint, lapides clamabunt. Et appropinquavit Hierusalem, et videns civitatem flevit super illam dicens: Quia si cognovisses et tu, et quidem in hac die tua, quae ad pacem tibi: nunc autem abscondita sunt ab oculis tuis. Quia venient dies in te: et circumdabunt te inimici tui vallo, * et coangustabunt te undique, et ad terram prosternent te, et filios * qui in te sunt; et non relinquent in te lapidem super lapidem, eo quod non cognoveris tempus visitationis tuae.



CAPUT CXVII.[Col. 0314A] Ejicit de templo ementes et vendentes; et dat responsum Pharisaeis qui se extollunt.

MATTH. XXI, 10-16; MARC. XI, 15-18; LUC. XIX, 45, 46; JOAN. II, 14-21. Et cum intrasset Hierosolymam, commota est universa civitas, dicens: Quis est hic? Populi autem dicebant: Hic est propheta a Nazareth Galilaeae. Et intravit Jesus in templum Dei. Et cum fecisset quasi flagellum de funiculis, ejiciebat omnes vendentes et ementes in templo, oves quoque et boves; et nummulariorum effudit aes, et mensas nummulariorum et cathedras vendentium columbas evertit. Et dicit eis: Auferte ista hinc, et nolite facere domum Patris mei domum negotiationis. Scriptum est: Domus mea, domus orationis vocabitur [Col. 0314B] omnibus gentibus, vos autem fecistis illam speluncam latronum (Isa. LVI, 7; Jer. VII). Et non sinebat ut quisquam transferret vas per templum. Recordati sunt vero discipuli ejus quia scriptum est: Zelus domus tuae comedit me (Psal. LXVIII, 10). Et accesserunt ad eum caeci et claudi in templo, et sanavit eos. Videntes autem principes sacerdotum et scribae mirabilia quae fecit, et pueros clamantes in templo, et dicentes: Hosanna filio David, indignati sunt, et dixerunt ei: Audis quid isti dicunt? Jesus autem dicit eis: Utique. Nunquam legistis: Quia ex ore infantium et lactentium perfecisti laudem (Psal. VIII, 3)? Responderunt ergo Judaei et dixerunt ei: Quod signum ostendis nobis, quia haec facis? Respondens Jesus, dixit eis: Solvite templum hoc, [Col. 0314C] et in tribus diebus excitabo illud. Dixerunt ergo Judaei: Quadraginta et sex annis aedificatum est templum hoc, et tu tribus diebus excitabis illud? Ille autem dicebat de templo corporis sui.



CAPUT CXVIII. Jesus praetulit caeteris viduam, propter duo aera minuta: adjungens parabolam de Pharisaeo et Publicano, contra eos qui se extollunt.

MARC. XII, 41-44; LUC. XXI, 1-4. Respiciens autem vidit eos qui mittebant munera sua in gazophylacium divites. Vidit autem et quamdam viduam pauperculam, mittentem aera minuta duo, quod est quadrans. Et convocans discipulos suos, ait illis: Vere dico vobis, quia vidua haec pauper plus quam omnes misit. Nam omnes hi ex abundanti sibi miserunt in munera [Col. 0314D] Dei: haec autem ex eo quod deest illi, totum victum suum quem habuit misit.---LUC. XVIII, 9-14. Dixit autem ad quosdam qui in se confidebant tanquam justi, et aspernabantur caeteros, parabolam istam. Duo homines ascenderunt in templum ut orarent: unus Pharisaeus, et alter publicanus. Pharisaeus stans, haec apud se orabat: Deus, gratias ago tibi, quia non sum sicut caeteri hominum, raptores, injusti, adulteri, velut etiam hic publicanus. Jejuno bis in sabbato, decimas do omnium quae possideo. Et publicanus a longe stans, nolebat nec oculum * levare, sed percutiebat [Col. 0315A] pectus suum, dicens: Deus, propitius esto mihi peccatori. Dico vobis: descendit hic justificatus in domum suam ab illo; quia omnis qui se exaltat humiliabitur, et qui se humiliat exaltabitur.---MATTH. XXI, 17, MARC. XI, 11. Et relictis illis, cum jam vespera esset hora, abiit foras extra civitatem in Bethaniam, ibique mansit.---LUC. IX, 11. Et sciens turba quod exiit extra civitatem, secuti sunt cum. Et suscipiens eos quibus necessaria erat cura, sanabat.



CAPUT CXIX. De Nicodemo qui venit ad Jesum nocte.

JOAN. III, 1-21. Erat autem homo ex Pharisaeis, Nicodemus nomine, princeps Judaeorum. Hic venit ad eum nocte, et dixit ei: Rabbi, scimus quia a [Col. 0315B] Deo venisti magister: nemo enim potest haec signa facere quae tu facis, nisi fuerit Deus cum eo. Respondit Jesus, et dixit ei: Amen, amen dico tibi, nisi quis natus fuerit denuo, non potest videre regnum Dei. Dicit ad eum Nicodemus: Quomodo potest homo nasci, cum sit senex? Nunquid potest in ventrem matris suae iterato introire et * nasci? Respondit Jesus: Amen, amen dico tibi, nisi quis renatus fuerit ex aqua et Spiritu *, non potest introire in regnum Dei. Quod natum est ex carne caro est, et quod natum est ex Spiritu spiritus est. Non mireris quia dixi tibi, oportet vos nasci denuo. Spiritus ubi vult spirat: et vocem ejus audis, sed non scis unde veniat, et quo vadat. Sic est omnis qui natus est ex Spiritu. Respondit Nicodemus et dixit ei: Quomodo [Col. 0315C] possunt haec fieri? Respondit Jesus et dixit ei: Tu es magister in Israel, et haec ignoras? Amen, amen dico tibi, quia quod scimus loquimur, et quod vidimus testamur: et testimonium nostrum non accipitis. Si terrena dixi vobis, et non creditis, quomodo, si dixero vobis coelestia, credetis? Et nemo ascendit in coelum, nisi qui descendit de coelo, Filius hominis, qui est in coelo. Et sicut Moyses exaltavit serpentem in eremo (Num. XXI, 9), ita exaltari oportet Filium hominis: ut omnis qui credit in ipsum non pereat, sed habeat vitam aeternam. Sic enim dilexit Deus mundum, ut Filium suum unigenitum daret: ut omnis qui credit in ipso * non pereat, sed habeat vitam aeternam. Non enim misit Deus Filium suum in mundum ut judicet mundum, sed ut salvetur mundus per [Col. 0315D] ipsum. Qui credit in eum non judicatur. Qui autem non credit jam judicatus est, quia non credit in nomine unigeniti Filii Dei. Hoc est autem judicium: quia lux in mundum venit, et dilexerunt homines magis tenebras quam lucem: erant enim mala eorum opera. Omnis enim qui male agit, odit lucem, et non venit ad lucem, ut non arguantur opera ejus. Qui autem facit veritatem, venit ad lucem, ut manifestentur ejus opera, quia in Deo sunt facta.---JOAN. VII, 53; VIII, 1, 2. Et reversi sunt unusquisque in domum suam. Jesus autem perrexit in montem Oliveti; et diluculo [Col. 0316A] iterum venit in templum. Et omnis populus venit ad eum, et sedens docebat eos.



CAPUT CXX. De muliere a Judaeis in adulterio deprehensa.

JOAN. VIII, 3-11. Adducunt autem scribae et Pharisaei mulierem in adulterio deprehensam, et statuerunt eam in medio, et dixerunt ei: Magister, haec mulier modo deprehensa est in adulterio. In lege autem Moyses mandavit nobis hujusmodi lapidare (Lev. XX, 10). Tu ergo quid dicis? Haec autem dicebant tentantes eum, ut possent accusare eum. Jesus autem inclinans se deorsum, digito scribebat in terra. Cum autem perseverarent interrogantes eum, erexit se, et dixit eis: Qui sine peccato est vestrum, primus in illam lapidem mittat. Et iterum se inclinans scribebat [Col. 0316B] in terra. Audientes autem haec [a 1Kb] , unus post unum exibant, incipientes a senioribus: et remansit Jesus solus, et mulier in medio stans. Erigens autem (se [b 9Kb] ) Jesus dixit ei: Mulier, ubi sunt qui te accusabant? Nemo te condemnavit, mulier? Quae dixit: Nemo, Domine. Dixit autem Jesus: Nec ego te condemnabo. Vade, et amplius jam noli peccare.



CAPUT CXXI. Jesus maledixit ficulneam, et aruit.

MATTH. XXI, 18-22; MARC. XI, 11, 12, 19-25; LUC. XVII, 5, 6. Mane autem revertens in civitatem, esuriit. Et videns fici arborem unam secus viam, venit ad eam; et nihil invenit in ea, nisi folia tantum: nondum enim erat tempus ficorum. Et ait illi: Nunquam [Col. 0316C] ex te fructus nascatur in sempiternum. Et arefacta est continuo ficulnea. Et videntes discipuli mirati sunt, dicentes: Quomodo continuo aruit! Et cum vespera facta esset, egrediebatur de civitate. Et cum mane transirent, viderunt ficulneam aridam factam a radicibus. Et recordatus Petrus, dicit ei: Rabbi, ecce ficus quam maledixisti, aruit. Respondens autem Jesus, ait eis: Habete fidem Dei. Amen dico vobis, si habueritis fidem, et non haesitaveritis in corde, non solum de ficulnea facietis, sed et si monti huic dixeritis: Tollere, et jacta te in mare, fiet. Et dixerunt ei apostoli: Domine, adauge nobis fidem. Et dixit Jesus: Omnia quaecunque orantes petitis, credite quia accipietis, et veniet vobis. Et cum stabitis ad orandum, dimittite, si quid habetis adversus [Col. 0316D] aliquem; ut et Pater vester qui in coelis est, dimittat vobis peccata vestra.



CAPUT CXXII. Dixit Jesus parabolam ad discipulos propter orandi instantiam, de judice duro et vidua.

LUC. XVIII, 1-8. Dicebat autem et parabolam ad illos, quoniam oportet semper orare, et non deficere, dicens: Judex quidam erat in quadam civitate, qui Deum non timebat, et hominem non reverebatur. Vidua autem quaedam erat in illa civitate, et veniebat [Col. 0317A] ad illum, dicens: Vindica me de adversario meo. Et nolebat per multum tempus. Post haec autem dixit intra se: Etsi Deum non timeo, nec hominem revereor, tamen quia molesta est mihi haec vidua, vindicabo illam, ne in novissimo veniens, suggillet me. Ait autem Dominus: Audite quid judex iniquitatis dicit: Deus autem non faciet vindictam electorum suorum clamantium ad se die ac nocte, et patientiam habebit in illis? Dico vobis, quia cito faciet vindictam illorum. Verumtamen Filius hominis veniens, putas inveniet fidem in terra?



CAPUT CXXIII. Interrogatur a principibus sacerdotum: In qua potestate haec facis? Adjungit parabolam de duobus filiis in vineam missis.

[Col. 0317B] MATTH. XXI, 23-32; MARC. XI, 27-33; LUC. XX, 1-8. Et cum venisset in templum, factum est docente eo populum et evangelizante, accesserunt ad eum principes sacerdotum, et seniores populi, dicentes: In qua potestate haec facis? Et quis est qui dedit tibi hanc potestatem? Respondens autem Jesus, dixit illis: Interrogabo vos et ego unum sermonem; quem si dixeritis mihi, et ego vobis dicam in qua potestate haec facio. Baptismus Joannis unde erat? e coelo, an ex hominibus? At illi cogitabant intra se, dicentes: Si dixerimus ex hominibus, timemus turbam: omnes enim habebant Joannem sicut prophetam. Et respondentes Jesu, dixerunt: Nescimus. Ait illis et ipse: Nec ego dico vobis in qua potestate haec facio. Quid autem vobis videtur? Homo quidam habebat duos filios; [Col. 0317C] et accedens ad primum, dixit: Fili, vade hodie operari in vinea mea. Ille autem respondens, ait: Nolo. Postea autem poenitentia motus, abiit. Accedens autem ad alterum, dixit similiter. At ille respondens ait: Eo, domine, et non ivit. Quis ex duobus fecit voluntatem patris? Dicunt, * novissimus. Dicit illis Jesus: Amen dico vobis, quia publicani et meretrices praecedent vos in regno Dei. Venit enim ad vos Joannes in via justitiae, et non credidistis ei: publicani autem et meretrices crediderunt ei: vos autem videntes, nec poenitentiam habuistis postea, ut crederetis ei.



CAPUT CXXIV. Parabola de patrefamilias qui vineam suam locavit agricolis.

[Col. 0317D] MATTH. XXI, 33-46; MARC. XII, 1-12; LUC. XX, 9-19. Aliam parabolam audite: Homo erat paterfamilias qui plantavit vineam, et sepem circumdedit ei, et fodit in ea torcular, et aedificavit turrim, et locavit eam agricolis, et peregre profectus est. Cum autem tempus fructuum appropinquasset, misit servos ad agricolas, ut acciperent fructus ejus. Et agricolae, apprehensis servis ejus, alium ceciderunt, alium occiderunt, alium vero lapidaverunt. Iterum alios servos misit plures prioribus, et fecerunt illis similiter. Novissime autem misit ad eos filium suum, dicens: Forsitan verebuntur filium meum. Agricolae autem videntes filium, dixerunt intra se: Hic est haeres; venite, occidamus eum, et habebimus haereditatem [Col. 0318A] ejus. Et apprehensum eum, projecerunt eum extra vineam, et occiderunt. Cum ergo venerit dominus vineae, quid faciet colonis illis? Aiunt illi: Malos male perdet, et vineam suam locabit aliis agricolis, qui reddent ei fructum temporibus suis. Dicit illis Jesus: Nunquam legistis in Scripturis: Lapidem quem reprobaverunt aedificantes, hic factus est in caput anguli: a Domino factum est illud, et est mirabile in oculis nostris (Psal. CXVII, 22, 23)? Ideo dico vobis, quia auferetur a vobis regnum Dei, et dabitur genti facienti fructum ejus. Omnis qui ceciderit super lapidem istum, confringetur: super quem autem ceciderit, conteret eum. Et cum audissent principes sacerdotum et Pharisaei parabolas ejus, cognoverunt quod de ipsis diceret. Et quaerentes eum tenere, timuerunt [Col. 0318B] turbas, quoniam sicut prophetam eum habebant.---MATTH. XXII, 1. Et respondens Jesus, dixit iterum in parabolis eis dicens.



CAPUT CXXV. Simile est regnum coelorum homini regi qui fecit nuptias filio suo.

MATTH. XXII, 2-14; LUC. XIV, 16-24. Simile factum est regnum coelorum homini regi qui fecit nuptias filio suo. Et vocavit multos. Et hora coenae misit servos suos vocare invitatos ad nuptias, et nolebant venire. Et coeperunt omnes simul excusare. Primus dixit ei: Villam emi, et necesse habeo exire et videre illam: rogo te, habe me excusatum. Et alter dixit: Juga boum emi quinque, et eo probare illa: [Col. 0318C] rogo te, habe me excusatum. Et alius dixit: Uxorem duxi, et ideo non possum venire. Iterum misit alios servos, dicens: Dicite invitatis, Ecce prandium meum paravi; tauri mei, et altilia occisa sunt, et omnia parata; venite ad nuptias. Illi autem neglexerunt et abierunt, alius in villam suam, alius vero ad negotiationem suam. Reliqui vero tenuerunt servos ejus, et contumelia affectos occiderunt. Rex autem cum audisset, iratus est; et missis exercitibus suis, perdidit homicidas illos, et civitatem illorum succendit. Tunc ait servis suis: Nuptiae quidem paratae sunt; sed qui invitati erant, non fuerunt digni. Ite ergo ad exitus viarum, in plateas, et vicos, et civitates; et quoscunque inveneritis pauperes ac debiles, et caecos, et claudos, vocate ad nuptias. Et ait servus: Factum [Col. 0318D] est, domine, ut imperasti, et adhuc locus est. Et ait dominus servo, Exi in vias et sepes, et compelle intrare, ut impleatur domus mea. Dico autem vobis: quod nemo virorum illorum qui vocati sunt gustabunt coenam meam. Et egressi servi ejus in vias, congregaverunt omnes quotquot invenerunt malos et bonos, et impletae sunt nuptiae discumbentium. Intravit autem rex, ut videret discumbentes: et vidit ibi hominem non vestitum veste nuptiali. Et ait illi: Amice, quomodo huc intrasti, non habens vestem nuptialem? At ille obmutuit. Tunc dixit rex ministris: Ligatis pedibus ejus et manibus, mittite eum in tenebras exteriores. Ibi erit fletus et stridor dentium. Multi enim sunt vocati, pauci vero electi.



CAPUT CXXVI.[Col. 0319A] Pharisaei mittunt ad Jesum dolo interrogantes si licet tributum reddere Caesari.

MATTH. XXII, 15-22; MARC. XII, 13-17; LUC. XX, 20-26. Tunc abeuntes Pharisaei consilium inierunt ut caperent eum in sermone. Et mittunt ei discipulos suos cum Herodianis, dicentes: Magister, scimus quia verax es, et viam Dei in veritate doces, et non est tibi cura de aliquo: non enim respicis personam hominum. Dic ergo nobis: Quid tibi videtur? Licet censum dare Caesari, an non? Cognita autem Jesus nequitia eorum, ait: Quid me tentatis, hypocritae? Ostendite mihi numisma census. At illi obtulerunt ei denarium. Et ait illis Jesus: Cujus est imago haec et suprascriptio? Dicunt ei: Caesaris. Tunc ait [Col. 0319B] illis: Reddite ergo quae sunt Caesaris Caesari, et quae sunt Dei Deo. Et audientes mirati sunt, et relicto eo abierunt.



CAPUT CXXVII. De Sadducaeis, qui dicunt non esse resurrectionem: et interrogant de septem fratribus qui unam uxorem habuerant.

MATTH. XXII, 23-33; MARC. XII, 18-27; LUC. XX, 27-39. In illo die accesserunt ad eum Sadducaei, qui dicunt non esse resurrectionem, et interrogaverunt eum, dicentes: Magister, Moyses dixit: Si quis mortuus fuerit non habens filios, ut ducat ejus frater uxorem illius, et suscitet semen fratri suo. Erant autem apud nos septem fratres: et primus, uxore ducta, defunctus est; et non habens semen, reliquit [Col. 0319C] uxorem suam fratri suo. Similiter secundus mortuus est sine filio: et tertius accepit eam, et omnes septem, et non reliquerunt semen. Novissime autem omnium, et mulier defuncta est. In resurrectione autem, cujus eorum erit uxor? Omnes enim habuerunt eam. Et ait illis Jesus: Erratis, nescientes Scripturas, neque virtutem Dei. Filii saeculi hujus nubunt, et traduntur ad nuptias: illi autem qui digni habentur [a 13Kb] saeculo illo, et resurrectione ex mortuis, neque nubent neque ducent uxores: neque enim ultra mori poterunt, sed sunt sicut angeli Dei in coelo: et filii sunt Dei, cum sint filii resurrectionis. Quia vero resurgant mortui, non legistis in libro Moysi, supra rubum, quia dictum est a Deo, quomodo dixerit illi Deus: Ego sum Deus Abraham, Deus Isaac, et Deus [Col. 0319D] Jacob (Exod. III, 6)? Non est Deus mortuorum, sed vivorum: omnes enim vivunt ei. Vos ergo multum erratis. Et audientes turbae, mirabantur de doctrina ejus. Respondentes autem quidam scribarum, dixerunt: Magister, bene dixisti.



CAPUT CXXVIII. Scriba interrogabat Jesum: quod mandatum maximum esset in lege?

MATTH. XXII, 34-40; MARC. XII, 28-34; LUC. X, 25-37. Pharisaei autem audientes quia silentium [Col. 0320A] imposuisset Sadducaeis, convenerunt in unum. Et accessit unus de scribis, legis doctor, tentans eum et dicens: Magister, quod est mandatum magnum in lege? Ait illi Jesus: Primum omnium mandatum est: Audi, Israel, Deus omnium nostrum [b 15Kb] Deus unus est: et, Diliges Dominum Deum tuum ex toto corde tuo, et ex tota anima tua, et ex tota mente tua (Deut. VI, 4). Hoc est primum et maximum mandatum. Secundum autem simile est huic: Diliges proximum tuum sicut te ipsum. In his duobus mandatis tota lex pendet et prophetae. Et ait illi scriba: Bene, Magister, in veritate dixisti, quia unus est, et non est alius praeter eum: et ut diligatur ex toto corde, ex toto intellectu, et ex tota anima, et ex tota fortitudine: et diligere proximum tanquam seipsum, majus [Col. 0320B] est omnibus holocautomatibus et sacrificiis. Jesus autem videns quod sapienter respondisset, dixit illi: Recte respondisti: hoc fac, et vives. Ille autem volens justificare se ipsum, dixit ad Jesum: Et quis est meus proximus? Suscipiens autem Jesus, dixit: Homo quidam descendebat ab Hierusalem in Hiericho, et incidit in latrones, qui etiam spoliaverunt eum, et plagis impositis abierunt, semivivo relicto. Accidit autem ut sacerdos quidam descenderet eadem via; et viso illo, praeterivit. Similiter et Levita cum esset secus locum, et videret eum pertransiit. Samaritanus autem quidam transiens, venit secus eum, et videns eum, misericordia motus est. Et appropians alligavit eum, infundens in vulnera ejus vinum et oleum. Et imponens illum in jumentum [Col. 0320C] suum, duxit in stabulum, et curam ejus egit. Et altera die protulit duos denarios, et dedit stabulario, et ait: Curam illius habe, et quodcunque supererogaveris, ego cum rediero, reddam tibi. Quis horum trium videtur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi Jesus: Vade, et tu fac similiter.



CAPUT CXXIX. Docente Jesu in templo, miserunt Pharisaei eum comprehendere.

LUC. XIX, 47, 48. Et erat docens quotidie in templo. Principes autem sacerdotum, et scribae, et principes plebis, quaerebant illum perdere: et non inveniebant quid facerent illi. Omnis enim populus suspensus [Col. 0320D] erat, audiens illum.---JOAN. VII, 32-52. Audierunt Pharisaei turbam murmurantem de illo haec. Et miserunt principes et Pharisaei ministros, ut apprehenderent illum. Dixit ergo (eis) Jesus: Adhuc modicum tempus vobiscum sum, et vado ad eum qui misit me. Quaeretis me et non invenietis: et ubi sum ego, vos non potestis venire. Dixerunt ergo Judaei ad semetipsos: Quo hic iturus est, quia non inveniemus eum? Nunquid in dispersionem gentium iturus est, et docturus gentes? Quis est hic sermo quem dixit: Quaeretis me, [Col. 0321A] et non invenietis; et ubi sum ego, vos non potestis venire? In novissimo autem die magno festivitatis, stabat Jesus, et clamabat dicens: Si quis sitit, veniat ad me, et bibat. Qui credit in me, sicut dicit Scriptura (Joel. II, 28), flumina de ventre ejus fluent aquae vivae. Hoc autem dixit de spiritu, quem accepturi erant credentes in eum. Nondum enim erat Spiritus datus, quia Jesus nondum erat glorificatus. Ex illa ergo turba, cum audissent hos sermones ejus, dicebant: Hic (est vere propheta. Alii dicebant: Hic est) Christus. Quidam autem dicebant: Nunquid a Galilaea Christus venit? Nonne Scriptura dicit, quia ex semine David, et de Bethleem castello ubi erat David, venit Christus (Mich. V, 2)? Dissensio itaque facta est in turba propter eum. (Quidam autem ex [Col. 0321B] ipsis volebant apprehendere eum: sed nemo misit super eum manus.) Venerunt ergo ministri ad pontifices et Pharisaeos, et dixerunt eis illi: Quare non adduxistis illum? Responderunt ministri: Nunquam sic locutus est homo, sicut hic homo. Responderunt ergo eis Pharisaei: Nunquid et vos seducti estis? Nunquid aliquis ex principibus credidit in eum, aut ex Pharisaeis? Sed turba haec quae non novit legem, maledicti sunt. Dicit Nicodemus ad eos, ille qui venit ad eum nocte, qui unus erat ex ipsis: Nunquid lex nostra (Deut. XVII, 8; XIX, 15) judicat hominem, nisi audierit prius ab ipso, et cognoverit quid faciat? Responderunt et dixerunt ei: Nunquid et tu Galilaeus es? Scrutare, et vide [a 15Kb] , quia propheta a Galilaea non surgit.



CAPUT CXXX.[Col. 0321C] Interrogabat Pharisaeos Jesus, cujus filius est Christus.

MATTH. XXII, 41-46; LUC. XX, 40-44. Congregatis autem Pharisaeis, interrogavit eos Jesus, dicens: Quid vobis videtur de Christo? cujus filius est? Dicunt ei: David. Ait illis: Quomodo (ergo) David in libro Psalmorum vocat eum Dominum, dicens: Dixit Dominus Domino meo: Sede a dextris meis, donec ponam inimicos tuos scabellum pedum tuorum (Psal. CIX, 1)? Si ergo David in Spiritu vocat eum Dominum, quomodo filius ejus est? Et nemo poterat ei respondere verbum, neque ausus fuit quisquam ex illa dic eum amplius interrogare.



CAPUT CXXXI. [Col. 0321D] Jesus docet: Ego sum lux mundi.

JOAN. VIII, 12-19. Iterum ergo locutus est eis Jesus, dicens: Ego sum lux mundi. Qui sequitur me, non ambulat in tenebris, sed habebit lumen vitae. Dixerunt ergo ei Pharisaei: Tu de te ipso testimonium perhibes: testimonium tuum non est verum. Respondit [Col. 0322A] Jesus, et dixit eis: Et si ego testimonium perhibeo de me ipso, verum est testimonium meum: quia scio unde veni, et quo vado: vos autem nescitis unde venio, aut quo vado. Vos secundum carnem judicatis: ego non judico quemquam. Et si judico ego, judicium meum verum est, quia solus non sum; sed ego et qui misit me, Pater. Et in lege vestra scriptum est: Quia duorum hominum testimonium verum est (Deut. XVII, 6; XIX, 15). Ego sum qui testimonium perhibeo de me ipso: et testimonium perhibet de me, qui misit me, Pater. Dicebant ergo ei: Ubi est pater tuus? Respondit Jesus: Neque me scitis, neque Patrem meum. Si me sciretis, forsitan et Patrem meum sciretis. JOAN. VIII, 21-59. Ego vado, et quaeretis me, et in peccato vestro moriemini. Quo [Col. 0322B] ego vado, vos non potestis venire. Dicebant ergo Judaei: Nunquid interficiet semetipsum, quia dicit: Quo ego vado, vos non potestis venire? Et dicebat eis: Vos de deorsum estis, ego de supernis sum. Vos de mundo hoc estis, ego non sum de hoc mundo. Dixi ergo vobis, quia moriemini in peccatis vestris. Si enim non credideritis quia ego sum, moriemini in peccato vestro. Dicebant ergo ei: Tu quis es? Dixit eis Jesus: Principium qui et loquor vobis. Multum habeo de vobis loqui et judicare: sed qui misit me, verax est: et ego quae audivi a Patre meo [b 9Kb] , haec loquor in mundo. Et non cognoverunt, quia Patrem dicebat ejus Deum [c 20Kb] . Dixit ergo eis Jesus: Cum exaltaveritis Filium hominis, tunc cognoscetis quia ego sum, et a me ipso facio nihil; sed sicut [Col. 0322C] docuit me Pater, haec loquor. Et qui misit me, mecum est, (et) non reliquit me solum: quia ego quae placita sunt ei facio semper. Haec illo loquente, multi crediderunt in eum. Dicebat ergo Jesus ad eos qui crediderunt in eum [d 1Kb] : O Judaei, si vos manseritis in sermone meo, vere discipuli mei eritis, et cognoscetis veritatem, et veritas liberabit vos. Responderunt ei: Semen Abrahae sumus, et nemini servivimus unquam: quomodo tu dicis: Liberi eritis? Respondit eis Jesus: Amen, amen dico vobis: quia omnis qui facit peccatum servus est peccati. Servus autem non manet in domo in aeternum. Filius manet in aeternum. Si ergo Filius vos liberaverit, vere liberi eritis. Scio quia filii Abrahae estis: sed quaeritis me interficere, [Col. 0322D] quia sermo meus non capit in vobis. Ego quod vidi apud Patrem, loquor; et vos quod vidistis apud patrem vestrum facitis. Responderunt et dixerunt ei: Pater noster Abraham est. Dicit eis Jesus: Si filii Abrahae estis, opera Abrahae facite. Nunc autem quaeritis me interficere, hominem qui veritatem vobis [Col. 0323A] locutus sum, quam audivi a Patre meo: hoc Abraham non fecit. Vos facitis opera patris vestri. Dixerunt itaque ei: Nos ex fornicatione non sumus nati: unum Patrem habemus Deum. Dixit ergo eis Jesus: Si Deus Pater vester esset, diligeretis utique me: ego enim ex Deo processi, et veni: neque enim a me ipso veni, sed ille me misit. Quare loquelam meam non cognoscitis? quia non potestis audire sermonem meum. Vos ex patre diabolo estis, et desideria patris vestri vultis facere. Ille homicida erat ab initio, et in veritate non stetit, quia non est veritas in eo. Cum loquitur mendacium, ex propriis loquitur, quia mendax est, et pater ejus. Ego autem quia veritatem dico, non creditis mihi. Quis ex vobis arguet me de peccato? Si veritatem dico [a 16Kb] , [Col. 0323B] quare vos non creditis mihi? Qui est ex Deo, Dei verba audit. Propterea vos non auditis, quia ex Deo non estis. Responderunt ergo Judaei, et dixerunt ei: Nonne bene dicimus nos, quia Samaritanus es tu, et daemonium habes? Respondit Jesus: Ego daemonium non habeo, sed honorifico Patrem meum, et vos inhonorastis me. Ego autem non quaero gloriam meam: est qui quaerat et judicet. Amen [b 1Kb] dico vobis: Si quis sermonem meum servaverit, mortem non videbit in aeternum. Dixerunt ergo ei Judaei: Nunc cognovimus quia daemonium habes. Abraham mortuus est, et prophetae, et tu dicis: Si quis sermonem meum servaverit, non gustabit mortem in aeternum. Nunquid tu major es patre nostro Abraham, qui mortuus est, et prophetae mortui sunt? Quem te ipsum facis? Respondit [Col. 0323C] Jesus: Si ego glorifico me ipsum, gloria mea nihil est. Est Pater meus qui glorificat me, quem vos dicitis, quia Deus vester est. Et non cognovistis eum: ego autem novi eum. Et si dixero quia non scio eum, ero similis vobis, mendax. Sed scio eum, et sermonem ejus servo. Abraham pater vester exsultavit, ut videret diem meum: et vidit, et gavisus est [c 15Kb] . Dixerunt ergo Judaei ad eum: Quinquaginta annos nondum habes, et Abraham vidisti? Dixit eis Jesus: Amen, amen dico vobis, antequam Abraham fieret ego sum. Tulerunt ergo lapides, ut jacerent in eum: Jesus autem abscondit se, et exivit de templo.



CAPUT CXXXII. Jesus faciens lutum de sputo, et ponens super oculos caeci nati, curavit eum.

[Col. 0323D] JOAN. IX, 1-34. Et praeteriens vidit hominem caecum a nativitate. Et interrogaverunt eum discipuli ejus: Rabbi, quis peccavit, hic, aut parentes ejus, ut caecus nasceretur? Respondit Jesus: Neque hic peccavit, neque parentes ejus; sed ut manifestentur opera Dei in illo. Me oportet operari opera ejus [Col. 0324A] qui misit me, donec dies est: venit nox quando nemo potest operari. Quandiu sum in mundo, lux sum mundi. Haec cum dixisset, exspuit in terram, et fecit lutum ex sputo, et linivit lutum super oculos ejus, et dixit ei: Vade, et lava in natatoria Siloe, quod interpretatur, Missus. Abiit ergo et lavit, et venit videns. Itaque et vicini et qui videbant [d 12Kb] eum prius quia mendicus erat, dicebant: Nonne hic est qui sedebat et mendicabat? Alii dicebant, quia hic est. Alii autem, nequaquam, sed similis est ei. Ille vero dicebat, quia ego sum. Dicebant ergo ei: Quomodo aperti sunt tibi oculi? Respondit: Ille homo qui dicitur Jesus lutum fecit, et unxit oculos meos, et dixit mihi: Vade ad natatoriam Siloe, et lava. Et abii, et lavi, et video, Dixerunt ei: Ubi est ille? Ait: Nescio. Adducunt [Col. 0324B] eum ad Pharisaeos, qui caecus fuerat. Erat autem sabbatum quando lutum fecit Jesus, et aperuit oculos ejus. Iterum autem interrogabant eum Pharisaei, quomodo vidisset? Ille autem dixit eis: Lutum posuit mihi super oculos, et lavi, et video. Dicebant ergo ex Pharisaeis quidam: Non est hic homo a Deo, qui sabbatum non custodit. Alii dicebant [e 9Kb] : Quomodo potest homo peccator haec signa facere? Et schisma erat in eis. Dicunt ergo caeco iterum: Tu quid dicis de eo qui aperuit oculos tuos? Ille autem dixit: Quia propheta est. Non crediderunt ergo Judaei de illo quia caecus fuisset, * donec vocaverunt parentes ejus qui viderat. Et interrogaverunt eos dicentes: Hic est filius vester, quem vos dicitis quia caecus natus est? Quomodo ergo nunc videt? Responderunt eis parentes, [Col. 0324C] et dixerunt: Scimus, quia hic est filius noster, et quia caecus natus est: quomodo * ergo nunc videat nescimus: aut quis ejus aperuit oculos, nos nescimus: ipsum interrogate: aetatem habet: ipse de se loquatur. Haec dixerunt parentes ejus, quia timebant Judaeos. Jam enim conspiraverunt Judaei, ut si quis eum confiteretur esse Christum, extra synagogam fieret. Propterea parentes ejus dixerunt: Quia aetatem habet, ipsum interrogate. Vocaverunt ergo rursum hominem qui erat caecus, et dixerunt ei: Da gloriam Deo. Nos scimus quia hic homo peccator est. Dixit ergo ille: Si peccator est, nescio: unum scio, quia caecus cum essem, modo video. Dixerunt ergo illi: Quid fecit tibi? quomodo aperuit tibi oculos? Respondit eis: Dixi vobis jam, et audistis: quid iterum [Col. 0324D] vultis audire? Nunquid et vos vultis discipuli ejus fieri? Maledixerunt * ei, et dixerunt: Tu discipulus illius sis: nos autem discipuli Moysi sumus. Nos scimus quia Moysi locutus est Deus: hunc autem nescimus unde sit. Respondit ille homo, et dixit eis: In hoc enim mirabile est, quia vos nescitis unde sit, et [Col. 0325A] aperuit oculos meos. Scimus autem quia peccatores Deus non audit: sed si quis Dei cultor est, et voluntatem ejus facit, hunc exaudit. A saeculo non est auditum quia aperuit quis oculos caeci nati. Nisi esset hic a Deo, non poterat facere quidquam. Responderunt, et dixerunt ei: In peccato [a 11Kb] natus es totus, et tu doces nos? Et ejecerunt eum foras.



CAPUT CXXXIII. Jesus agnitus est eidem caeco. Et contendit multa cum Judaeis.

JOAN. IX, 35-41. Audivit Jesus quia ejecerunt eum foras; et cum invenisset eum, dixit ei: Tu credis in Filium Dei? Respondit ille, et dixit: Quis est, Domine, ut credam in eum? Et dixit ei Jesus: Et vidisti [Col. 0325B] eum et qui loquitur tecum, ipse est. * Ide ait: Credo, Domines Et procidens adoravit eum. Dixit ei Jesus [b 1Kb] : In judicium ego in hunc mundum veni; ut qui non vident videant, et qui vident caeci fiant. Et audierunt ex Phariseis qui cum ipso erant, et dixerunt ei: Nunquid et nos caeci sumus? Dixit eis Jesus: Si caeci essetis, non haberetis peccatum. Nunc vero * quia dicitis, Videmus, peccatum vestrum manet.---JOAN. X, 1-21. Amen * dico vobis: qui non intrat per ostium in ovile ovium, sed ascendit aliunde, ille fur est et latro: qui autem intrat per ostium, pastor est ovium. Huic ostiarius aperit, et oves vocem ejus audiunt: et proprias oves vocat nominatim, et educit eas. Et cum proprias oves emiserit, ante eas vadit: et oves illum sequuntur, [Col. 0325C] quia sciunt vocem ejus. Alienum autem non sequuntur, sed fugiunt ab eo: quia non novere vocem alienorum. Hoc proverbium dixit illis Jesus. Illi autem non cognovere quid loqueretur eis. Dixit ergo * iterum Jesus: Amen * dico vobis, quia ego sum ostium ovium. Omnes quotquot venerunt, fures sunt et latrones, * sed non audierunt eos oves. Ego sum ostium. Per me si quis introierit (salvabitur): et ingredietur et egredietur, et pascua inveniet. Fur non venit, nisi ut furetur, et mactet, et perdat. Ego veni ut vitam habeant (et abundantius habeant). Ego sum pastor bonus. Bonus pastor animam suam dat pro ovibus *. Mercenarius, et qui non est pastor, cujus non sunt oves propriae, videt lupum venientem, et dimittit oves, et fugit: et lupus rapit, et [Col. 0325D] dispergit oves. Mercenarius autem fugit, quia mercenarius est, et non pertinet ad eum de ovibus. Ego sum pastor bonus: et cognosco meas, et cognoscunt me meae. Sicut novit me Pater, et ego agnosco Patrem: et animam meam pono pro ovibus meis. Et alias oves habeo, quae non sunt ex hoc ovili: et illas oportet me adducere, et vocem meam audient: et fiet unum ovile, et unus pastor. Propterea me Pater diligit: quia ego pono animam meam (ut iterum sumam eam). Nemo tollit eam a me, sed ego pono eam a me ipso. * Potestatem habeo ponendi eam, et potestatem habeo iterum sumendi eam. Hoc mandatum [Col. 0326A] accepi a Patre meo. Dissensio iterum facta est inter Judaeos propter hos sermones. Dicebant autem multi ex ipsis: Daemonium habet, et insanit: quid eum auditis? Alii dicebant: Verba haec non sunt daemonium habentis: nunquid daemonium potest caecorum oculos aperire?



CAPUT CXXXIV. Interrogatur Jesus a Judaeis: Si tu es Christus, dic nobis manifeste.

JOAN. X, 22-42. Facta sunt autem encaenia in Hierosolymis: et hiems erat. Et ambulabat Jesus in templo, in porticu Salomonis. Circumdederunt ergo eum Judaei, et dicebant ei: Quousque animam nostram tollis? Si tu es Christus, dic nobis palam. Respondit eis Jesus: Loquor vobis, et non creditis. [Col. 0326B] Opera quae ego facio in nomine Patris mei, haec testimonium perhibent de me: sed vos non creditis, quia non estis ex ovibus meis. Oves meae vocem meam audiunt: et ego cognosco eas, et sequuntur me. Ego vitam aeternam do eis, et non peribunt in aeternum, et non rapiet eas quisquam de manu mea. Pater meus quod dedit mihi, majus omnibus est: et nemo potest rapere de manu Patris mei. Ego et Pater unum sumus. Sustulerunt * lapides Judaei, ut lapidarent eum. Respondit eis Jesus: Multa opera bona ostendi vobis ex Patre meo, propter quod opus eorum me lapidatis? Responderunt ei Judaei: De bono opere non lapidamus te, sed de blasphemia; et quia homo tu cum sis, facis te ipsum Deum. Respondit eis Jesus: Nonne scriptum est in lege vestra, quia Ego dixi, [Col. 0326C] dii estis (Psal. LXXXI, 6)? Si illos dixit deos, ad quos sermo Dei factus est, et non potest solvi Scriptura: Quem Pater sanctificavit, et misit in mundum, vos dicitis: Quia blasphemas: quia dixi, Filius Dei sum? Si non facio opera Patris mei, nolite credere mihi. Si autem facio, et si non vultis mihi credere, operibus credite, ut cognoscatis, et credatis, quia in me est Pater, et ego in Patre. Quaerebant ergo eum * comprehendere, et exivit de manibus eorum. Et abiit iterum trans Jordanem, in eum locum ubi erat Joannes baptizans primum: et mansit illic. Et multi venerunt ad eum, et dicebant: Quia Joannes quidem signum fecit nullum. Omnia autem quaecunque dixit Joannes de hoc, vera erant. Et multi crediderunt in eum.



CAPUT CXXXV.[Col. 0326D] Jesus resuscitat Lazarum a mortuis: et principes concilium faciunt, ut interficerent eum.

JOAN. XI, 1-56. Erat autem quidam languens, Lazarus a Bethania, de castello Mariae et Marthae sororis ejus. Maria autem erat quae unxit Dominum unguento, et extersit pedes ejus capillis suis, cujus frater Lazarus infirmabatur. Miserunt ergo sorores ejus ad eum, dicentes: Domine, ecce quem amas infirmatur. Audiens autem Jesus, dixit eis: Infirmitas haec non est ad mortem, sed pro gloria Dei, ut glorificetur Filius Dei per eam. Diligebat autem [Col. 0327A] Jesus Martham, et sororem ejus Mariam, et Lazarum. Ut ergo audivit quia infirmabatur, tunc quidem mansit in eodem loco duobus diebus. Deinde, post haec dicit discipulis suis: Eamus in Judaeam iterum. Dicunt ei discipuli: Rabbi, * in Judaeam? Nunc quaerebant te lapidare Judaei, et iterum vadis illuc? Respondit Jesus: Nonne duodecim sunt horae diei? Si quis ambulaverit in die, non offendit, quia lucem hujus mundi videt: si autem ambulaverit in nocte, offendit, quia non est lux in eo. Haec ait, et post haec dicit eis: Lazarus amicus noster dormit: sed vado, ut a somno suscitem eum. Dixerunt ergo discipuli ejus; Domine, si dormit, salvus erit. Dixerat autem Jesus de morte ejus. Illi autem putaverunt quia de dormitione somni diceret. Tunc ergo dixit [Col. 0327B] eis manifeste: Lazarus mortuus est: et gaudeo propter vos, ut credatis, quia non eram ibi: sed eamus ad eum. Dixit ergo Thomas qui dicitur Didymus, ad condiscipulos: Eamus et nos, et moriamur cum eo. Venit itaque Jesus, et invenit eum jam quatuor dies in monumento * manentem. Erat autem Bethania juxta Hierosolymam, quasi stadiis quindecim. Multi autem ex Judaeis venerant ad Martham et Mariam, ut consolarentur eas de fratre suo. Martha autem ut audivit quia Jesus venit, occurrit ei: Maria autem domi sedebat. Dixit ergo Martha ad Jesum: Domine, si hic fuisses, frater meus non fuisset mortuus. Sed et nunc scio quia quaecunque poposceris a Deo, dabit tibi Deus. Dicit illi Jesus: Resurget frater tuus. Dicit * ergo Martha; Scio quia resurget in resurrectione, [Col. 0327C] in novissimo die. Dicit (ei) Jesus: Ego sum resurrectio et vita. Qui credit in me, etiamsi mortuus fuerit, vivet. Et omnis qui vivit, et credit in me, non morietur in aeternum. Credis hoc? Ait illi: Utique, Domine: ego credidi quia tu es Christus Filius Dei vivi, qui in hunc mundum venisti. Et cum haec dixisset, abiit, et vocavit Mariam sororem suam silentio, dicens: Magister adest, et vocat te. Illa ut audivit, surgit cito, et venit ad eum. Nondum enim venerat Jesus in castellum, sed erat adhuc in illo loco ubi occurrerat ei Martha. Judaei ergo qui erant cum illa in domo, et consolabantur eam, cum vidissent Mariam, quia cito surrexit et exiit, secuti sunt eam, dicentes: Quia vadit ad monumentum, ut ploret ibi. Maria ergo cum venisset ubi erat Jesus, [Col. 0327D] videns eum, cecidit ad pedes ejus, et dixit ei: Domine, si fuisses hic, non esset mortuus frater meus. Jesus ergo ut vidit eam plorantem, et Judaeos qui cum ea venerant plorantes, * fremuit spiritu, et turbavit se ipsum, et dixit: Ubi posuistis eum? Dicunt ei: Domine, veni et vide. Et lacrymatus est Jesus. Dixerunt ergo Judaei: Ecce quomodo amabat eum. Quidam autem dixerunt ex ipsis: Non poterat hic qui aperuit oculos caeci *, facere ut hic non moreretur? Jesus ergo rursum fremens in semetipso, venit ad monumentum. Erat autem spelunca: et lapis superpositus * ei. Ait Jesus: Tollite lapidem. Dicit ei Martha, soror ejus qui mortuus fuerat: Domine, jam fetet, quatriduanus enim est. Dicit ei [Col. 0328A] Jesus: Nonne dixi tibi quoniam si credideris, videbis gloriam Dei? Tulerunt ergo lapidem. Jesus autem elevatis sursum oculis, dixit: Pater, tibi gratias ago, quoniam audisti me. Ego autem sciebam quia semper me audis; sed propter populum qui circumstat, dixi: ut credant quia tu me misisti. Haec cum dixisset, voce magna clamavit: Lazare, veni foras. Et statim prodiit qui fuerat mortuus, ligatus pedes et manus institis: et facies illius sudario erat ligata. Dicit Jesus illis: Solvite eum, et sinite abire. Multi ergo ex Judaeis qui venerant ad Mariam *, et viderant quae fecit Jesus, crediderunt in eum. Quidam autem ex ipsis abierunt ad Pharisaeos, et dixerunt eis quae fecit Jesus. Collegerunt ergo pontifices et Pharisaei concilium, et dicebant: [Col. 0328B] Quid facimus, quia hic homo multa signa facit? Si dimittimus eum sic, omnes credent in eum; et venient Romani, et tollent locum nostrum et gentem. Unus autem ex ipsis, Caiphas nomine, cum esset pontifex anni illius, dixit eis: Vos nescitis quidquam, nec cogitatis quia expedit * nobis ut unus moriatur homo pro populo, et non tota gens pereat. Hoc autem a semetipso non dixit: sed cum esset pontifex anni illius, prophetavit quia Jesus moriturus erat pro gente: et non tantum pro gente, sed ut et filios Dei qui erant dispersi, congregaret in unum. Ab illo ergo die cogitaverunt ut interficerent eum. Jesus ergo jam non palam ambulabat apud Judaeos, sed (abiit) in regionem juxta desertum, in civitatem quae dicitur Ephrem: et ibi morabatur [Col. 0328C] cum discipulis suis. Proximum autem erat Pascha Judaeorum: et ascenderunt multi Hierosolymam de regione ante Pascha, ut sanctificarent seipsos. Quaerebant ergo Jesum, et colloquebantur ad invicem, in templo stantes: Quid putatis, quia non venit ad diem festum? Dederunt ergo pontifices et Pharisaei mandatum, ut si quis cognoverit ubi sit, indicet, ut apprehendant eum.



CAPUT CXXXVI. Non receptus Jesus in civitate Samaritana: Joannes et Jacobus dicunt ad eum: Si vis, dicimus, ut descendat ignis de coelo.

LUC. IX, 51-56. Factum est autem dum complerentur dies assumptionis ejus, et ipse faciem suam firmavit, ut iret Hierusalem. Et misit * nuntium [Col. 0328D] ante conspectum suum. Et euntes intraverunt in civitatem Samaritanorum, ut pararent illi. Et non receperunt eum, quia facies ejus erat euntis Hierusalem. Cum vidissent autem discipuli ejus, Jacobus et Joannes, dixerunt: Domine, vis dicimus ut ignis descendat de coelo, et consumat illos? Et conversus increpavit illos, dicens: Nescitis cujus spiritus estis. Filius hominis non venit animas perdere, sed salvare. Et abierunt in aliud castellum.



CAPUT CXXXVII. Jesus venit in Bethaniam; et multi Judaeorum euntes, propter Lazarum crediderunt in eum.

JOAN. XII, 1-9-19; MATTH. XXVI, 6. Jesus ergo ante sex dies Paschae venit Bethaniam, ubi fuerat Lazarus [Col. 0329A] mortuus quem suscitavit Jesus. Et cum esset in domo Simonis leprosi, cognovit turba multa ex Judaeis, quia illic est: et venerunt non propter Jesum tantum, sed ut Lazarum viderent, quem suscitavit a mortuis. Pharisaei ergo dixerunt ad semetipsos: Videtis quia nihil proficimus? Ecce mundus totus post eum abiit. Cogitaverunt autem principes sacerdotum, ut et Lazarum interficerent; quia multi propter illum abibant ex Judaeis, et * crediderunt in Jesum. Fecerunt autem ei coenam ibi: et Martha ministrabat: Lazarus vero erat unus ex discumbentibus cum eo.



CAPUT CXXXVIII. Maria fudit alabastrum unguenti in capite Jesu. Et Jesus increpat Pharisaeum.

[Col. 0329B] JOAN. XII, 3-8; MARC. XIV, 3-9; MATTH. XXVI, 6-13. Maria ergo habens alabastrum unguenti nardi spicati pretiosi, fracto alabastro, effudit super caput ejus recumbentis, et unxit pedes ejus, et extersit capillis suis: et domus impleta est ex odore unguenti. Dixit ergo unus ex discipulis ejus Judas * Scariotis, qui erat traditurus eum: Quare unguentum hoc non veniit trecentis denariis, et datum est egenis? Dixit autem hoc, non quia de egenis pertinebat ad eum, sed quia fur erat, et loculos habens, ea quae mittebantur portabat. Erant autem quidam indigne ferentes intra semetipsos, et dicentes: Utquid perditio haec unguenti facta est? Sciens autem Jesus, ait illis: Quid molesti estis huic mulieri? Opus bonum operata est in me. Nam semper pauperes [Col. 0329C] * habebitis vobiscum; et cum volueritis, potestis illis benefacere; me autem non semper * habebitis. Mittens enim haec unguentum hoc in corpus meum, ad sepeliendum me fecit. Amen dico vobis: Ubicunque praedicatum fuerit Evangelium hoc in toto mundo, dicetur et quod haec fecit in memoriam ejus.---LUC. VII, 39-50. Videns autem Pharisaeus qui vocaverat eum, ait intra se, dicens: Hic si esset propheta, sciret utique quae et qualis * esset mulier quae tangit eum, quia peccatrix est. Et respondens Jesus, dixit ad illum: Simon, habeo tibi aliquid dicere. At ille ait: Magister, dic. Duo debitores erant cuidam feneratori: unus debebat denarios quingentos, * alius quinquaginta. Non habentibus illis unde redderent, donavit utrisque. Quis ergo eum plus * [Col. 0329D] diliget? Respondens Simon dixit: Aestimo quia is cui plus donavit. At ille dixit ei: Recte judicasti. Et conversus ad mulierem, dixit: * Simon, vides hanc mulierem? Intravi in domum tuam, aquam pedibus meis non dedisti: haec autem lacrymis rigavit pedes meos, et capillis suis tersit. Osculum mihi non dedisti: haec autem ex quo * intravi, non cessavit osculari pedes meos. Oleo caput meum non unxisti: haec autem unguento unxit pedes meos. Propter quod dico tibi: * Remittentur ei peccata multa, quia dilexit multum. Cui autem minus dimittitur, minus diligit. Dixit autem ad illam: Dimittuntur tibi peccata. Et coeperunt qui simul accumbebant, dicere intra se: Quis est hic, qui etiam peccata dimittit? [Col. 0330A] Dixit autem ad mulierem: Fides tua te salvam fecit: vade in pace.---LUC. XIX, 28. Et his dictis abiit, ascendens Hierusalem.



CAPUT CXXXIX. Hierosolymis Graeci videre volunt Jesum.

JOAN. XII, 20-36. Erant autem gentiles quidam ex his qui ascenderant, ut adorarent in die festo. Hi ergo accesserunt ad Philippum, qui erat a Bethsaida Galilaeae, et rogabant eum, dicentes: Domine, volumus Jesum videre. Venit Philippus, et dicit Andreae. Andreas rursum et Philippus * dicunt Jesu. Jesus autem respondit eis, dicens: Venit hora ut * glorificetur Filius hominis. Amen, amen dico vobis, nisi granum frumenti cadens in terram mortuum fuerit, ipsum solum manet: si autem mortuum fuerit, multum [Col. 0330B] fructum affert. Qui amat animam suam, perdet eam; et qui odit animam suam in hoc mundo, in vitam aeternam custodit eam. Si quis mihi ministrat, me sequatur. Et ubi sum ego, illic et minister meus erit. Si quis mihi ministraverit, honorificabit eum Pater meus. Nunc anima mea turbata est. Et quid dicam? Pater, salvifica me ex hac hora. Sed propterea veni in horam hanc. Pater, clarifica nomen tuum. Venit ergo vox de coelo: Et clarificavi, et iterum clarificabo. Turba ergo quae stabat et audiebat, dicebat, * tonitrum factum esse. Alii dicebant: Angelus ei locutus est. Respondit Jesus, et dixit: Non propter me haec vox venit, sed propter vos. Nunc judicium est mundi: nunc princeps hujus mundi ejicietur foras. Et ego si exaltatus fuero a terra, omnia [Col. 0330C] traham ad me ipsum. Hoc autem dicebat, significans qua morte esset moriturus. Respondit ei turba: Nos audivimus ex lege, quia Christus manet in aeternum (Psal. CIX, 4; CXVI, 25; Isa. XL, 8; Ezech. XXXVII, 25). Et quomodo tu dicis, Oportet exaltari Filium hominis? Dixit ergo eis Jesus: Adhuc modicum lumen in vobis est. Ambulate dum lucem habetis, ut non tenebrae vos comprehendant. Et qui ambulat in tenebris, nescit quo vadat. Dum lucem habetis, credite in lucem, ut filii lucis sitis.



CAPUT CXL. Pharisaei interrogant Jesum, quando venit regnum Dei.

LUC. XVII, 20-21; XXI, 37-38. Interrogatus autem [Col. 0330D] a Pharisaeis, quando venit regnum Dei, respondit eis, et dixit: Non venit regnum Dei cum observatione; neque dicent: Ecce hic, aut ecce illic. Ecce enim regnum Dei intra vos est. Erat autem diebus docens in templo: noctibus vero exibat et morabatur in monte Oliveti. Et omnis populus * ventitabat ad eum in templo, audire eum.



CAPUT CXLI. Jesus loquitur ad turbas et discipulos, de scribis et Pharisaeis: et eorum vae.

MATTH. XXIII, 1-36. Tunc Jesus locutus est ad turbas et ad discipulos suos, dicens: Super cathedram Moysi sederunt scribae et Pharisaei. Omnia ergo quaecunque dixerint vobis, servate et facite; secundum [Col. 0331A] autem opera eorum nolite facere: dicunt enim et non faciunt.---LUC. XI, 46. Alligant autem onera gravia et importabilia, et imponunt in humeros hominum: digito autem suo * non possunt ea movere. Omnia vero opera sua faciunt ut videantur ab hominibus: dilatant enim phylacteria sua, et magnificant fimbrias,---MARC. XII, 37-38, et volunt ambulare in stolis. Amant enim primos recubitus in coenis, et primas cathedras in synagogis, et salutationes in foro, et vocari ab hominibus rabbi. (Et omnis populus libenter audiebat eum.) Vos autem nolite vocari rabbi: unus est enim magister vester, omnes autem vos fratres estis. Et patrem nolite vocare vobis super terram: unus est enim Pater vester, qui in coelis est. Nec vocemini magistri, quia [Col. 0331B] magister vester unus est Christus. Qui major est vestrum erit minister vester. Qui autem se exaltaverit humiliabitur, et qui se humiliaverit exaltabitur. ---LUC. XI, 43; XX, 46. Vae vobis, Pharisaei, quia diligitis primas cathedras in synagogis, et salutationes in foro. Vae vobis, scribae et Pharisaei, hypocritae legisperiti, quia tulistis clavem scientiae, et clauditis regnum coelorum ante homines: vos autem non intratis, nec introeuntes sinitis intrare.---MARC. XII, 39; LUC. XX, 47. Vae vobis, Pharisaei hypocritae, qui devoratis domos viduarum, sub obtentu prolixae orationis: accipietis majorem damnationem. Vae vobis, scribae et Pharisaei hypocritae, qui circuitis mare et aridam, ut faciatis unum proselytum: et cum fuerit factus, facitis eum filium gehennae duplo [Col. 0331C] quam vos. Vae vobis, duces caeci, qui dicitis: Quicunque juraverit per templum, nihil est; qui autem juraverit in auro templi, debet. Stulti et caeci, quid enim majus est, aurum, an templum quod sanctificat aurum? Et quicunque juraverit in altari, nihil est; quicunque autem juraverit in dono quod est super illud, debet. Caeci, quid enim majus est, donum, an altare quod sanctificat donum? Qui ergo jurat in altari, jurat in eo et in omnibus quae super illud sunt. Et qui juraverit in templo, jurat in illo et in eo qui habitat in ipso. Et qui jurat in coelo, jurat in throno Dei, et in eo qui sedet super eum.---LUC. XI, 42. Vae vobis, scribae et Pharisaei hypocritae, qui decimatis mentham et anethum et cyminum et rutam et omne olus, et reliquistis quae graviora sunt legis, [Col. 0331D] judicium et misericordiam, et fidem et charitatem Dei: haec oportuit facere, et illa non omittere. Duces caeci, excolantes culicem, camelum autem deglutientes. ---LUC. XI, 39-51. Vae vobis, scribae et Pharisaei hypocritae, qui mundatis quod deforis est calicis et paropsidis: intus autem pleni estis rapina et immunditia. Pharisaee caece, munda prius quod intus est calicis et paropsidis, ut fiat et id quod deforis est mundum. Vae vobis, quia estis ut monumenta quae non apparent, et homines ambulantes supra ea nesciunt. Vae vobis, scribae et Pharisaei hypocritae: quia similes estis sepulcris dealbatis, quae a foris apparent hominibus speciosa, intus vero plena sunt ossibus mortuorum, et omni spurcitia. Sic et vos a [Col. 0332A] foris * apparetis hominibus justi, intus autem pleni estis hypocrisi et iniquitate. Respondens quidam ex legisperitis, ait illi: Magister, haec dicens, etiam nobis contumeliam facis. At ille ait: Et vobis legisperitis vae: qui oneratis homines oneribus quae portari non possunt, et ipsi uno digito vestro non tangitis sarcinas. Vae vobis, scribae et Pharisaei hypocritae, quia aedificatis sepulcra prophetarum, et ornatis monumenta justorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Itaque testimonio estis vobismetipsis, quia filii estis eorum qui prophetas occiderunt. Et vos implete mensuram patrum vestrorum. Serpentes, genimina viperarum, quomodo fugietis a judicio gehennae? Propterea et sapientia Dei dixit: [Col. 0332B] Mittam ad illos prophetas, et apostolos, et sapientes, et scribas, et ex illis occidetis et crucifigetis, et ex eis flagellabitis in synagogis vestris, et persequemini de civitate in civitatem: ut veniat super vos omnis sanguis justus qui effusus est super terram, a sanguine Abel justi usque ad sanguinem Zachariae, filii Barachiae, quem occidistis inter templum et altare. Amen dico vobis, venient haec omnia super generationem istam.



CAPUT CXLII. Jesus lamentatur super Hierusalem.

MATTH. XXIII, 37-39; LUC. XIII, 34-35. Hierusalem, Hierusalem, quae occidis prophetas, et lapidas eos qui * mittuntur ad te, quoties volui congregare filios tuos, quemadmodum gallina congregat pullos [Col. 0332C] suos * sub alis suis, et noluisti? Ecce relinquetur vobis domus vestra deserta. Dico enim vobis: non me videbitis amodo, donec dicatis: Benedictus qui venit in nomine Domini.



CAPUT CXLIII. Multi ex principibus crediderunt in eum: et non confitebantur, ne de synagoga ejicerentur.

JOAN. XII, 42-50. Verumtamen ex principibus multi crediderunt in eum; sed propter Pharisaeos non confitebantur, ut de synagoga non ejicerentur. Dilexerunt enim gloriam hominum magis quam gloriam Dei. Jesus autem clamavit, et dixit: Qui credit in me, non credit in me, sed in eum qui misit me. Et qui videt me, videt eum qui misit me. Ego lux in mundum veni, ut omnis qui credit in me in tenebris [Col. 0332D] non maneat. Et si quis audierit verba mea, et non custodierit, ego non judico eum: non enim veni ut judicem mundum, sed ut salvificem mundum. Qui spernit me, et non accipit verba mea, habet qui judicet eum. Sermo quem locutus sum, ille judicabit eum in novissimo die: quia ego ex me ipso non sum locutus, sed qui misit me Pater, ipse mihi mandatum dedit, quid dicam, * aut quid loquar. Et scio quia mandatum ejus vita aeterna est. Quae ergo ego loquor, sicut dixit mihi Pater, sic loquor.---JOAN. XII, 36-41. Haec locutus est eis Jesus, et abiit, et abscondit se ab eis. Cum autem tanta signa fecisset coram eis, non credebant in eum, ut sermo Isaiae prophetae impleretur, quem dixit: Domine, quis credidit auditui [Col. 0333A] nostro, et brachium Domini cui revelatum est (Isa. LIII, 1)? Haec dixit Isaias, quando vidit gloriam ejus, et locutus est de eo.



CAPUT CXLIV. Ostendunt discipuli Jesu structuram templi.

MATTH. XXIV, 1-2; MARC. XIII, 1-2; LUC. XXI, 5-6. Et cum egrederetur Jesus de templo, accesserunt discipuli ejus, ut ostenderent ei aedificationem templi, dicentes: Magister, aspice quales lapides et quales structurae. Et respondens Jesus, ait: Videtis has omnes aedificationes? Amen dico vobis: venient dies in quibus non relinquetur hic lapis supra lapidem, qui non destruatur.



CAPUT CXLV. Sedente Jesu in monte Oliveti interrogant eum discipuli: [Col. 0333B] Quod signum erit adventus tui? vel eorum quae dixisti? Et praedicat de eversione Hierusalem et signis et prodigiis.

MATTH. XXIV, 3-31; MARC. XIII, 3-27; LUC. XXI, 7-28. Et cum sederet in monte Olivarum contra templum, accesserunt discipuli secreto, et interrogaverunt eum, dicentes: Praeceptor, dic nobis quando haec erunt? et quod signum adventus tui, cum haec omnia incipient consummari? Et ait ad discipulos: Venient dies quando desideretis videre unum diem Filii hominis, et non videbitis. Videte ne quis vos seducat. Multi enim venient in nomine meo, dicentes: Ego sum Christus, et multos seducent. Cum audieritis praelia et opiniones bellorum et seditiones, nolite terreri: oportet enim haec fieri, sed nondum est finis. Consurget [Col. 0333C] enim gens in gentem, et regnum contra regnum; et erunt pestilentiae, et fames, et terraemotus per loca, terroresque de coelo, et signa magna. Haec autem omnia initia sunt dolorum. Tunc tradent vos in tribulationem, et occident vos: et eritis odio omnibus gentibus propter nomen meum. Et capillus de capite vestro non peribit. In patientia vestra possidebitis animas vestras. Ponite ergo in cordibus vestris non praemeditari quomodo respondeatis: ego autem dabo vobis os et sapientiam cui non poterunt resistere et contradicere omnes adversarii vestri. Tunc scandalizabuntur multi, et invicem tradent, et odio habebunt invicem. Et multi pseudoprophetae surgent, et seducent multos. Et quoniam * abundabit iniquitas, refrigescet charitas multorum. Qui autem perseveraverit [Col. 0333D] usque in finem, hic salvus erit. Et praedicabitur hoc Evangelium regni in universo orbe in testimonium omnibus gentibus: et tunc veniet consummatio. Cum ergo videritis abominationem desolationis quae dicta est a Daniele propheta, stantem in loco sancto: qui legit intelligat.---LUC. XXI, 20-24. Cum autem videritis circumdari ab exercitu Hierusalem, tunc scitote quia * appropinquabit desolatio ejus. Tunc qui in Judaea sunt, fugiant in montes: et qui in medio ejus, discedant: et qui in regionibus, non intrent in eam; quia dies ultionis hi sunt, ut impleantur omnia quae scripta sunt. Vae autem praegnantibus et nutrientibus in illis diebus! erit enim pressura magna supra terram, et ira populo huic. Et cadent in ore gladii, et [Col. 0334A] captivi ducentur in omnes gentes; et Hierusalem calcabitur a gentibus, donec impleantur tempora nationum. Orate autem, ut non fiat * fuga hieme vel sabbato. Erit enim tunc tribulatio magna, qualis non fuit ab initio mundi usque modo, neque fiet. Et erunt signa in sole, et luna, et stellis, et in terris pressura gentium prae confusione sonitus maris et fluctuum, arescentibus hominibus prae timore et exspectatione, quae supervenient universo orbi. Et nisi breviati fuissent dies illi, non fieret salva omnis caro: sed propter electos breviabuntur dies illi.---LUC. XVII, 23-24. Tunc si quis vobis dixerit: Ecce hic est Christus, Ecce illic: nolite credere. Surgent enim pseudochristi et pseudoprophetae: et dabunt signa magna et prodigia, ita ut in errorem ducantur, si fieri potest, etiam electi. Ecce praedixi vobis. Si ergo dixerint vobis, [Col. 0334B] ecce in deserto est, nolite exire: ecce in penetralibus, nolite credere. Sicut enim fulgur exit ab oriente, et paret usque in occidentem, ita erit et adventus Filii hominis. Statim autem post tribulationem dierum illorum, sol obscurabitur, et luna non dabit lumen suum, et stellae cadent de coelo, et virtutes coelorum movebuntur. Et tunc parebit signum Filii hominis in coelo, et tunc plangent se omnes tribus terrae. Et tunc videbunt Filium hominis venientem in nubibus coeli cum virtute multa et majestate. Et tunc mittet angelos suos cum tuba et voce magna, et congregabunt electos ejus a quatuor ventis, a summis coelorum usque ad terminos eorum. His autem fieri incipientibus, respicite et levate capita vestra, quoniam [Col. 0334C] * appropinquabit redemptio vestra.



CAPUT CXLVI. De parabola ficulneae.

MATTH. XXIV, 32-36; MARC. XIII, 28-32; LUC. XXI, 29-35. Ab arbore autem fici discite parabolam: cum jam ramus ejus tener fuerit, et folia nata, et omnes arbores cum jam ex se producunt fructum, scitis quoniam prope est aestas: ita et vos cum videritis haec omnia fieri, scitote quia prope est in januis. Amen dico vobis: quia non praeteribit haec generatio, donec omnia haec fiant. Coelum et terra transibunt, verba vero mea non transibunt. Attendite autem vobis, ne forte graventur corda vestra in crapula, et ebrietate, et curis hujus vitae; et veniat super vos repentina dies illa. Tanquam laqueus enim superveniet in [Col. 0334D] omnes qui sedent super faciem omnis terrae. Vigilate itaque omni tempore, orantes, ut digni habeamini fugere ista omnia quae futura sunt, et stare ante Filium hominis. Nescitis enim quando tempus sit. De die autem illo et hora nemo scit: neque Filius, neque angeli in coelo, nisi solus Pater.



CAPUT CXLVII. Jesus diem judicii temporibus Noe et Loth assimilavit. et de fideli et prudenti dispensatore.

MATTH. XXIV, 37-51; LUC. XVII, 26-37. Sicut autem in diebus Noe, ita erit et adventus Filii hominis. Sicut enim erant in diebus ante diluvium, comedentes et bibentes, nubentes et nuptui tradentes, usque ad eum diem quo intravit in arcam Noe; et [Col. 0335A] non cognoverunt donec diluvium venit, et tulit omnes: ita erit et adventus Filii hominis. Similiter factum est in diebus Loth: edebant et bibebant, emebant et vendebant, plantabant et aedificabant: qua die autem exiit Loth a Sodomis, pluit ignem et sulphur de coelo, et omnes perdidit: secundum haec erit qua die Filius hominis revelabitur.---MATTH. XXIV, 16-18; MARC. XIII, 14-16. Tunc qui in Judaea sunt, fugiant ad montes, et qui in tecto est, non descendat tollere aliquid de domo sua; et qui in agro, non revertatur tollere vestimentum suum.---LUC. XVII, 32-37. Memores estote uxoris Loth. Tunc duo erunt in agro: unus assumetur, et alter relinquetur. Duae molentes in unum: una assumetur, et altera relinquetur. Duo in lecto uno: unus assumetur, et alter [Col. 0335B] relinquetur. Respondentes dicunt illi: Ubi, Domine? Qui dicit eis:---MATTH. XXIV, 28. Ubicunque fuerit corpus, illic congregabuntur et aquilae.---MARC. XIII, 34-37. Sicut homo qui peregre profectus est, reliquit domum suam, et dedit servis suis potestatem cujusque operis, et janitori praecepit ut vigilet. Vigilate ergo (nescitis enim quando dominus domus veniat, sero an media nocte, an galli cantu, an mane), ne cum venerit repente, inveniat vos dormientes. Illud autem scitote, quoniam si sciret paterfamilias qua hora fur veniret, vigilaret utique, et non sineret perfodi domum suam. Ideoque et vos estote parati, quia qua hora nescitis Filius hominis venturus est.---LUC. XII, 41-46. Ait autem ei Petrus: Domine, ad nos dicis hanc parabolam, an ad omnes? [Col. 0335C] ---MARC. XIII, 37. Quod autem dico vobis, omnibus dico: Vigilate. Dixit autem Dominus: Quis putas est fidelis servus et prudens dispensator, quem constituit dominus supra familiam suam, ut det illis cibum in tempore? Beatus ille servus quem, cum venerit dominus ejus, invenerit sic facientem. Vere dico vobis, quoniam super omnia bona sua constituet eum. Si autem dixerit malus ille servus in corde suo: Moram facit dominus meus venire; et coeperit percutere conservos suos, manducet autem et bibat cum ebriis: veniet dominus servi illius in die qua non sperat, et hora qua ignorat, et dividet eum, partemque ejus ponet cum hypocritis et infidelibus: illic erit fletus et stridor dentium.



CAPUT CXLVIII. [Col. 0335D] De decem virginibus.

MATTH. XXV, 1-13. Tunc simile erit regnum coelorum decem virginibus, quae * accipiebant lampades suas, et exierunt obviam sponso * et sponsae. Quinque autem ex eis erant fatuae, et quinque prudentes. Sed quinque fatuae, acceptis lampadibus, non sumpserunt oleum secum. Prudentes vero acceperunt oleum in vasis suis cum lampadibus. Moram autem faciente sponso, dormitaverunt omnes, et dormierunt. Media autem nocte clamor factus est: Ecce sponsus venit; exite obviam ei. Tunc surrexerunt omnes virgines illae, et ornaverunt lampades suas. Fatuae autem sapientibus dixerunt: Date nobis de [Col. 0336A] oleo vestro, quia lampades nostrae exstinguuntur. Responderunt prudentes, dicentes: Ne forte non sufficiat nobis et vobis, ite potius ad vendentes, et emite vobis. Dum autem irent emere, venit sponsus: et quae paratae erant, intraverunt cum eo ad nuptias: et clausa est janua. Novissime autem veniunt et reliquae virgines, dicentes: Domine, Domine, aperi nobis. At ille respondens ait: Amen dico vobis, nescio vos. Vigilate itaque, quia nescitis diem neque horam.



CAPUT CXLIX. De eo qui peregre proficiscens talenta servis suis distribuit.

MATTH. XXV, 14-30. Sicut enim homo peregre proficiscens, vocavit servos suos, et tradidit illis bona [Col. 0336B] sua. Et uni dedit quinque talenta, alii autem duo, alii vero unum: unicuique secundum propriam virtutem; et profectus est statim. Abiit autem qui quinque talenta acceperat, et operatus est in eis, et lucratus est alia quinque. Similiter * qui duo acceperat, lucratus est alia duo. Qui autem unum acceperat, abiens fodit in terram, et abscondit pecuniam domini sui. Post multum vero temporis venit dominus servorum illorum, et posuit rationem cum eis. Et accedens qui quinque talenta acceperat, obtulit alia quinque talenta, dicens: Domine, quinque talenta mihi tradidisti: ecce alia quinque superlucratus sum. Ait illi dominus ejus: Euge, serve bone et fidelis: quia super pauca fuisti fidelis, supra multa te constituam: intra in gaudium domini tui. Accessit autem [Col. 0336C] et qui duo talenta acceperat, et ait: Domine, duo talenta tradidisti mihi, ecce alia duo superlucratus sum. Ait illi dominus ejus: Euge, serve bone et fidelis: quia super pauca fuisti fidelis, supra multa te constituam, intra in gaudium domini tui. Accedens autem qui unum talentum acceperat, ait: Domine, scio quia homo durus es: metis ubi non seminasti, et congregas ubi non sparsisti; et timens abii, et abscondi talentum tuum in terra: ecce habes quod tuum est. Respondens autem dominus ejus, dixit ei: Serve male et piger, sciebas quia meto ubi non semino, et congrego ubi non sparsi: oportuit * autem te committere pecuniam meam nummulariis; et veniens ego recepissem utique quod meum est, cum usura. Tollite itaque ab eo talentum, et ei date qui [Col. 0336D] habet decem talenta.---MARC. IV, 25; LUC. VIII, 18. Omni enim habenti dabitur, et abundabit; ei autem qui non habet, et quod videtur habere, auferetur ab eo. Et inutilem servum ejicite in tenebras exteriores: illic erit fletus et stridor dentium.



CAPUT CL. Ut lumbi semper sint praecincti, et lucernae ardentes.

LUC. XII, 35-38. Sint lumbi vestri praecincti, et lucernae ardentes *: et vos similes hominibus exspectantibus dominum suum, quando revertatur a nuptiis: ut cum venerit, et pulsaverit, confestim aperiant ei. Beati illi servi quos, cum venerit dominus, invenerit vigilantes. Amen dico vobis, quod [Col. 0337A] praecinget se, et faciet illos discumbere, et transiens ministrabit illis. Et si venerit in secunda vigilia, et si in tertia vigilia venerit, et ita invenerit, beati * servi illi.



CAPUT CLI. De eo qui peregre abiit accipere sibi regnum: proficiscens decem minas servis suis dedit.

LUC. XIX, 12-27. Dixit ergo: Homo quidam nobilis abiit in regionem longinquam, accipere sibi regnum, et reverti. Vocatis autem decem servis suis, dedit illis decem minas. Et ait ad illos: Negotiamini dum venio. Cives autem ejus oderant illum, et miserunt legationem post illum dicentes: Nolumus hunc regnare super nos. Et factum est * dum rediret accepto regno: et jussit vocari servos quibus dedit pecuniam, [Col. 0337B] ut sciret quantum quisque negotiatus esset. Venit autem primus, dicens: Domine, mina tua decem minas acquisivit. Et ait illi: Euge, serve bone, quia in modico fuisti fidelis, eris potestatem habens supra decem civitates. Et alter venit, dicens: Domine, mina tua fecit quinque minas. Et huic ait: Et tu esto supra quinque civitates. Et alter venit, dicens: Domine, ecce mina tua quam habui repositam in sudario: * timeo enim te, quia homo austerus es: tollis quod non posuisti, et metis quod non seminasti. Dicit ei: De ore tuo te judico, serve nequam. Sciebas quia ego homo austerus sum, tollens quod non posui, et metens quod non seminavi: et quare non dedisti pecuniam meam ad mensam; * et ego veniens, cum usuris utique exegissem illam? Et astantibus [Col. 0337C] dixit: Auferte ab illo minam, et date illi qui decem minas habet. Et dixerunt ei: Domine, habet decem minas. Dico autem vobis: quia omni habenti dabitur *. Ab eo autem qui non habet, et quod habet auferetur ab eo. Verumtamen inimicos meos qui noluerunt me regnare super se, adducite huc, et interficite ante me.



CAPUT CLII. Cum venerit Filius hominis in sede majestatis suae.

MATTH. XXV, 31-41. Cum autem venerit Filius hominis in majestate sua, et omnes angeli cum eo, tunc sedebit super sedem majestatis suae; et congregabuntur ante eum omnes gentes: et separabit eos ab invicem, sicut pastor segregat oves ab haedis. Et statuet [Col. 0337D] oves quidem a dextris suis, haedos autem a sinistris. Tunc dicet rex his qui a dextris ejus erunt: Venite, benedicti Patris mei, possidete paratum vobis regnum a constitutione mundi. Esurivi enim, et dedistis mihi manducare; sitivi, et dedistis mihi bibere; hospes eram, et collegistis me; nudus, et cooperuistis me; infirmus, et visitastis me; in carcere eram, et venistis ad me. Tunc respondebunt ei justi, dicentes: Domine, quando te vidimus esurientem, et pavimus te; sitientem, et dedimus tibi potum? Quando autem te vidimus hospitem, et collegimus te; aut nudum, et cooperuimus te? Aut quando te vidimus infirmum, aut in carcere, et venimus ad te? Et respondens rex, dicet illis: Amen dico vobis, [Col. 0338A] quandiu fecistis uni ex his fratribus meis minimis, mihi fecistis. Tunc dicet et his qui a sinistris erunt: Discedite a me, maledicti, in ignem aeternum, qui praeparatus est diabolo et angelis ejus. Esurivi enim, et non dedistis mihi manducare; sitivi, et non dedistis mihi potum; hospes eram, et non collegistis me; nudus, et non operuistis me; infirmus, * et non visitastis me; et in carcere eram, et non venistis ad me. Tunc respondebunt et ipsi: Domine, quando te vidimus esurientem et sitientem, aut hospitem, aut nudum, aut infirmum, vel in carcere, et non ministravimus tibi? Tunc respondebit illis, dicens: Amen dico vobis, quandiu non fecistis uni de minoribus his, nec mihi fecistis. Et ibunt hi in supplicium aeternum, justi autem in vitam aeternam.



CAPUT CLIII.[Col. 0338B] Iterum consilium faciunt principes. Et Judas vadit ad eos.

MATTH. XXVI, 1-5, 14-16; MARC. XIV, 1, 2, 10, 11; LUC. XXII, 1-6. Et factum est, cum consummasset Jesus sermones hos omnes, dixit discipulis suis: Scitis quia post biduum pascha fiet, et Filius hominis tradetur, ut crucifigatur. Tunc congregati sunt principes sacerdotum, et seniores populi, in atrium principis sacerdotum qui dicebatur Caiphas: et consilium fecerunt, ut Jesum dolo tenerent, et occiderent. Dicebant autem: Non in die festo, ne forte tumultus fieret in populo. Tunc abiit unus de duodecim, qui * dicitur Judas * Scariot: et locutus est ad principes sacerdotum et magistratus, et ait illis: Quid vultis [Col. 0338C] mihi dare, et ego vobis eum tradam? Qui audientes gavisi sunt, et constituerunt ei triginta argenteos. Et exinde quaerebat opportunitatem ut eum traderet sine turbis.



CAPUT CLIV. Jesus lavit pedes discipulorum suorum.

JOAN. XIII, 1-20. Ante diem autem festum Paschae, sciens Jesus quia venit hora ejus ut transeat ex hoc mundo ad Patrem, cum dilexisset suos qui erant in mundo, in finem dilexit eos. Et coena facta, cum diabolus jam misisset in cor, ut traderet eum Judas Simonis * Scariotis: sciens quia omnia dedit ei Pater in manus, et quia a Deo exivit, et ad Deum vadit: surgit a coena, et ponit vestimenta sua. Et cum accepisset linteum praecinxit se; deinde mittit aquam [Col. 0338D] in pelvim, et coepit lavare pedes discipulorum, et extergere linteo quo erat praecinctus. Venit ergo ad Simonem Petrum. Et dicit ei Petrus: Domine, tu mihi lavas pedes? Respondit Jesus, et dixit ei: Quod ego facio, tu nescis modo; scies autem postea. Dicit ei Petrus: Non lavabis mihi pedes in aeternum. Respondit Jesus, et dixit ei: Si non lavero te, non habebis partem mecum. Dicit ei Simon Petrus: Domine, non tantum pedes meos, sed et manus, et caput. Dicit ei Jesus: Qui lotus est non indiget nisi ut pedes lavet, sed est mundus totus. Et vos mundi estis, sed non omnes: sciebat enim quisnam esset qui traderet eum; propterea dixit: Non estis mundi omnes. Postquam ergo lavit pedes eorum, accepit [Col. 0339A] vestimenta sua; et cum recubuisset iterum, dixit eis: Scitis quid fecerim vobis? Vos vocatis me, Magister et Domine: et bene dicitis: sum etenim. Si ergo ego lavi pedes vestros, Dominus et Magister: et vos debetis alter alterius lavare pedes. Exemplum enim dedi vobis, ut quemadmodum ego feci vobis, ita et vos faciatis. Amen, amen dico vobis: Non est servus major domino suo, neque apostolus eo major qui misit illum. Si haec scitis, beati eritis si feceritis ea. Non de omnibus vobis dico: ego scio quos elegerim, sed ut impleatur Scriptura: Qui manducat mecum panem, levabit contra me calcaneum suum (Psal. XL, 10). Amodo dico vobis priusquam fiat: ut credatis cum factum fuerit, quia ego sum. Amen, amen dico vobis: Qui accipit si quem misero, me [Col. 0339B] accipit: qui autem me accipit, accipit eum qui misit me.



CAPUT CLV. Mittit discipulos praeparare sibi Pascha. Et dicit eis: Quia unus ex vobis tradet me.

MATTH. XXVI, 17-24; MARC. XIV, 12-21; LUC. XXII, 7-23. Prima autem die azymorum, accesserunt discipuli ad Jesum, dicentes: Ubi vis paremus tibi comedere Pascha? At Jesus dixit: Ite in civitatem ad quemdam: et introeuntibus vobis, occurret homo amphoram aquae portans: sequimini eum in domum in quam intrat, et dicetis domino domus: Magister dicit: Tempus meum prope est; apud te facio Pascha cum discipulis meis. Et ipse demonstrabit vobis coenaculum grande stratum, et illic parate nobis. Et [Col. 0339C] abierunt discipuli ejus, et venerunt in civitatem, et invenerunt sicut dixit eis, et paraverunt Pascha. Vespere autem facto, venit, et discumbebat cum duodecim discipulis suis. Et edentibus illis, dixit: Desiderio desideravi hoc Pascha manducare vobiscum, antequam patiar. Dico enim vobis, quia ex hoc non manducabo illud, donec impleatur in regno Dei. ---JOAN. XIII, 21-32. Cum haec dixisset, turbatus est spiritu, et protestatus est, et dixit: Amen, amen dico vobis, quia unus ex vobis tradet me. At illi coeperunt contristari, et dicere singulatim: Nunquid ego sum, Domine? Quibus ait: Qui intingit mecum manum in catino, hic me tradet. Filius quidem hominis vadit, sicut scriptum est de illo. Vae autem homini illi per quem Filius hominis tradetur! Bonum [Col. 0339D] erat ei si natus non fuisset homo ille. Aspiciebant autem ad invicem discipuli, haesitantes de quo diceret. Et quaerentes inter se quis esset ex eis qui hoc facturus esset. Erat autem recumbens unus ex discipulis ejus in sinu Jesu, quem diligebat Jesus. Innuit ergo huic Simon Petrus, et dixit ei: Quis est de quo dicit? Itaque cum recubuisset ille supra pectus Jesu, dicit ei: Domine, quis est? Cui respondit Jesus: Ille est cui ego intinctum panem porrexero. Et cum intinxisset panem, dedit Judae Simonis * Scariotis. Et post buccellam introivit in illum Satanas. Et dicit ei Jesus: Quod facis, fac citius. Hoc autem nemo scivit discumbentium ad quid dixerit ei. Quidam enim putabant quia loculos habebat Judas, quia [Col. 0340A] dicit ei Jesus: Eme ea quae opus sunt nobis ad diem festum: aut egenis ut aliquid daret. Respondens autem Judas qui tradidit eum, dixit: Nunquid ego sum, Rabbi? Ait illi: Tu dixisti. Cum ergo accepisset ille buccellam, exiit continuo. Erat autem nox. Cum ergo exiisset, dicit Jesus: Nunc clarificatus est Filius hominis, et Deus clarificatus est in eo. Si Deus clarificatus est in eo, et Deus * clarificavit eum in semetipso, et continuo clarificabit eum.



CAPUT CLVI. Jesus tradidit discipulis sacramentum corporis et sanguinis sui. Et dicit ad Petrum: Expetivit Satanas, ut vos ventilet. Et: Omnes hodie in me scandalizabimini.

MATTH. XXVI, 26-35; MARC. XIV, 26-31; LUC. XXII, [Col. 0340B] 14-20. Coenantibus autem eis, accepit Jesus panem, et benedixit, ac fregit, deditque discipulis suis, dicens: Accipite et comedite: hoc est corpus meum quod pro vobis datur. Et accipiens calicem, gratias egit, et benedixit, et fregit, et dedit eis, dicens: Bibite ex hoc omnes: hic est enim sanguis meus Novi Testamenti, qui pro vobis et pro multis effundetur in remissionem peccatorum. Dico autem vobis: Non bibam amodo de hoc genimine vitis, usque in diem illum cum illud bibam vobiscum novum in regno Patris mei. Hoc facite in meam commemorationem. ---LUC. XXII, 31, 32. Ait autem Dominus Simoni: Simon, * ecce Satanas expetivit vos, ut cribraret sicut triticum: ego autem rogavi pro te, ut non deficiat fides tua: et tu aliquando conversus, confirma fratres [Col. 0340C] tuos.---JOAN. XIII, 33-38. Filioli, adhuc modicum tempus vobiscum sum. Quaeretis me: et sicut dixi Judaeis: Quo ego vado, vos non potestis venire: et vobis dico modo. Mandatum novum do vobis, ut diligatis invicem sicut dilexi vos, ut et vos diligatis invicem. In hoc cognoscent omnes quia mei estis discipuli, si dilectionem habueritis ad invicem. Dicit ei Simon Petrus: Domine, quo vadis? Respondit ei Jesus: Quo ego vado, non potes me modo sequi: sequeris autem postea. Tunc dicit illis Jesus: Omnes vos scandalum patiemini in me in ista nocte. Scriptum est enim: Percutiam pastorem, et dispergentur oves gregis (Zachar. XIII, 7). Postquam autem resurrexero, praecedam vos in Galilaeam. Respondens autem Petrus dixit illi: Etsi omnes scandalizati [Col. 0340D] fuerint in te, ego nunquam scandalizabor: quia tecum paratus sum, et in carcerem, et in mortem ire. Animam meam pro te ponam. Respondit ei Jesus: Animam tuam pro me pones? Amen, amen dico tibi, quia hac nocte, antequam gallus cantet, ter me negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt.



CAPUT CLVII. Hortatur discipulos suos, ut non pavefiat cor eorum.

JOAN. XIV, 1-31. Non turbetur cor vestrum. Creditis in Deum, et in me credite. In domo Patris mei mansiones multae sunt. Si quominus, dixissem vobis: [Col. 0341A] quia vado parare vobis locum. Et si abiero, et praeparavero vobis locum, iterum veniam et accipiam vos ad me ipsum, ut ubi sum ego, et vos sitis. Et quo ego vado scitis, et viam scitis. Dicit ei Thomas: Domine, nescimus quo vadis, et quomodo possumus viam scire? Dicit ei Jesus: Ego sum via, et veritas, et vita. Nemo venit ad Patrem, nisi per me. Si cognovissetis me, et Patrem meum utique cognovissetis: * Etiam modo cognoscetis eum, et vidistis eum. Dicit ei Philippus: Domine, ostende nobis Patrem, et sufficit nobis. Dicit ei Jesus: Tanto tempore vobiscum sum, et non cognovistis me? Philippe, * qui vidit me, vidit et Patrem. Quomodo tu dicis: Ostende nobis Patrem? Non * credis quia ego in Patre, et Pater in me est? Verba quae ego loquor vobis, a me [Col. 0341B] ipso non loquor. Pater autem in me manens, ipse facit opera. Non creditis quia ego in Patre, et Pater in me est? Alioquin propter opera ipsa credite. Amen, amen dico vobis: Qui credit in me, opera quae ego facio, et ipse faciet, et majora horum faciet: quia ego ad Patrem vado. Et quodcunque petieritis Patrem in nomine meo, hoc faciam, ut glorificetur Pater in Filio. Si quid petieritis me in nomine meo, hoc faciam. Si diligitis me, mandata mea servate. Et ego rogabo Patrem, et alium Paracletum dabit vobis, ut maneat vobiscum in aeternum, Spiritum veritatis; quem mundus non potest accipere, quia non videt eum, nec scit eum. Vos autem cognoscetis eum, quia apud vos manebit, et in vobis erit. Non relinquam vos orphanos: veniam ad vos. Adhuc modicum: et [Col. 0341C] mundus jam me non videt. Vos autem videtis me, quia ego vivo, et vos vivetis. In die illo cognoscetis quia ego sum in Patre meo, et vos in me, et ego in vobis. Qui habet mandata mea, et servat ea, ille est qui diligit me. Qui autem diligit me, diligetur a Patre meo: et ego diligam eum, et manifestabo ei me ipsum. Dicit ei Judas, non ille * Scariotis: Domine, quid * facturus es, quia nobis manifestaturus es te ipsum, et non mundo? Respondit Jesus, et dixit ei: Si quis diligit me, sermonem meum servabit, et Pater meus diliget eum; et ad eum veniemus, et mansionem apud eum faciemus. Qui non diligit me, sermones meos non servat. Et sermonem quem audistis, non est meus, sed ejus qui misit me Patris. Haec locutus sum vobis, apud vos manens. Paracletus [Col. 0341D] autem Spiritus sanctus, quem mittet Pater in nomine meo, ille vos docebit omnia, et suggeret vobis omnia quaecunque dixero vobis. Pacem relinquo vobis, pacem meam do vobis: non quomodo mundus dat, ego do vobis. Non turbetur cor vestrum, neque formidet. Audistis quia ego dixi vobis: Vado, et venio ad vos. Si * diligitis me, gaudetis utique, quia vado ad Patrem: quia Pater major me est. Et nunc dixi vobis priusquam fiat, ut cum factum fuerit, credatis. Jam non multa loquar vobiscum: venit enim princeps hujus mundi, et in me non habet quidquam: sed ut cognoscat mundus quia diligo Patrem, et sicut mandatum dedit mihi Pater, sic facio.



CAPUT CLVIII.[Col. 0342A] Dicit discipulis suis: Qui quid habet, bajulet.

LUC. XXII, 35-38. Et dixit eis: Quando misi vos sine sacculo et pera et calceamentis, nunquid aliquid defuit vobis? At illi dixerunt: Nihil. Dixit ergo eis: Sed nunc qui habet sacculum, tollat; similiter et peram: et qui non habet, vendat tunicam suam, et emat gladium. Dico * autem vobis quoniam adhuc * quod scriptum est, oportet impleri in me: Et * quod cum injustis deputatus est (Isa. LIII, 12). Etenim ea quae sunt de me, finem habent. At illi dixerunt: Domine, ecce duo gladii hic. At ille dixit eis: Satis est. ---JOAN. XIV, 31. Surgite, eamus hinc.---MATTH. XXVI, 30; LUC. XXII, 39. Et hymno dicto, exierunt secundum consuetudinem in montem Oliveti, et secuti [Col. 0342B] sunt illum discipuli.



CAPUT CLIX. Jesus dicit: Ego sum vitis, et vos palmites.

JOAN. XV, 1-27. Dicit eis: Ego sum vitis vera, et Pater meus agricola est. Omnem palmitem in me non ferentem fructum, tollet eum: et omnem qui fert fructum, purgabit *, ut fructum plus afferat. Jam vos mundi estis propter sermonem quem locutus sum vobis. Manete in me, et ego in vobis. Sicut palmes non potest ferre fructum a semetipso, nisi manserit in vite, sic nec vos, nisi in me manseritis. Ego sum vitis, vos palmites. Qui manet in me, et ego in eo, hic fert fructum multum: quia sine me nihil potestis facere. Si quis in me non manserit, mittetur foras sicut palmes, et arescet, et colligent eum, et in [Col. 0342C] ignem mittent, et * ardebit. Si manseritis in me, et verba mea in vobis manserint, quodcunque volueritis, petetis, et fiet vobis. In hoc clarificatus est Pater meus, ut fructum plurimum afferatis, et efficiamini mei discipuli. Sicut dilexit me Pater, et ego dilexi vos. Manete in dilectione mea. Si praecepta mea servaveritis, manebitis in dilectione mea: sicut et ego praecepta Patris mei servavi, et maneo in ejus dilectione. Haec locutus sum vobis, ut gaudium meum in vobis sit, et gaudium vestrum impleatur. Hoc est praeceptum meum, ut diligatis invicem, sicut dilexi vos. Majorem hac dilectionem nemo habet, ut animam suam ponat quis pro amicis suis. Vos amici mei estis, si feceritis quae ego praecipio vobis. Jam non dicam vos servos, quia servus nescit quid faciat dominus ejus. [Col. 0342D] Vos autem dixi amicos, quia omnia quaecunque audivi a Patre meo, nota feci vobis. Non vos me elegistis, sed ego elegi vos; et posui vos, ut eatis, et fructum afferatis, et fructus vester maneat: ut quodcunque petieritis Patrem in nomine meo, det vobis. Haec mando vobis, ut diligatis invicem. Si mundus vos odit, scitote quia me priorem vobis odio habuit. Si de mundo fuissetis, mundus quod suum erat, diligeret: quia vero de mundo non estis, sed ego elegi vos de mundo, propterea odit vos mundus. Mementote sermonis mei, quem ego dixi vobis: Non est servus major domino suo. Si me persecuti sunt, et vos persequentur: si sermonem meum servaverunt, et vestrum servabunt. Sed haec omnia facient [Col. 0343A] vobis propter nomen meum: quia nesciunt eum qui misit me. Si non venissem, et locutus fuissem eis, peccatum non haberent: nunc autem excusationem non habent de peccato suo. Qui me odit, et Patrem meum odit. Si opera non fecissem in eis quae nemo alius fecit, peccatum non haberent: nunc autem et viderunt, et oderunt et me et Patrem meum. Sed ut impleatur sermo qui in lege eorum scriptus est: Quia odio habuerunt me gratis (Psal. XXIV, 19). Cum autem venerit Paracletus, quem ego mittam vobis a Patre, Spiritum veritatis qui a Patre procedit, ille testimonium perhibebit de me: et vos testimonium perhibebitis, quia ab initio mecum estis.---JOAN. XVI, 1-33. Haec locutus sum vobis, ut non scandalizemini. Absque synagogis facient vos. Sed venit hora, ut omnis [Col. 0343B] qui interficit vos, arbitretur obsequium se praestare Deo. Et haec facient vobis, quia non noverunt Patrem, neque me. Sed haec locutus sum vobis, ut cum venerit hora, eorum reminiscamini, quia ego dixi vobis. Haec autem vobis ab initio non dixi, quia vobiscum eram. * At nunc vado ad eum qui me misit: et nemo ex vobis interrogat me, Quo vadis? Sed quia haec locutus sum vobis, tristitia implevit cor vestrum. Sed ego veritatem dico vobis, expedit vobis ut ego vadam. Si enim non abiero, Paracletus non veniet ad vos: si autem abiero, mittam eum ad vos. Et cum venerit ille, arguet mundum de peccato, et de justitia, et de judicio. De peccato quidem, quia non * credit in me: de justitia vero, quia ad Patrem vado, et jam non videbitis me; de judicio *, quia princeps hujus [Col. 0343C] mundi * judicatus est. Adhuc multa habeo vobis dicere: sed non potestis portare modo. Cum autem venerit Spiritus ille veritatis, docebit vos omnem veritatem. Non enim loquetur a semetipso; sed quaecunque audiet loquetur, et quae ventura sunt annuntiabit vobis. Ille me clarificabit, quia de meo accipiet, et annuntiabit vobis. Omnia quaecunque habet Pater, mea sunt. Propterea dixi: quia de meo accipiet, et annuntiabit vobis. Modicum, et jam non videbitis me; et iterum modicum, et videbitis me: quia vado ad Patrem. Dixerunt ergo discipuli ejus ad invicem: Quid est hoc, quod dicit nobis: Modicum, et non videbitis me, et iterum modicum, et videbitis me, * quia vado ad Patrem? Dicebant ergo: Quid est hoc, quod dicit, Modicum? Nescimus quid loquitur. Cognovit [Col. 0343D] autem Jesus quia volebant eum interrogare, et dixit eis: De hoc quaeritis inter vos, quod dixi: Modicum, et non videbitis me, et iterum modicum, et videbitis me. Amen, amen dico vobis: quia plorabitis et flebitis vos, mundus autem gaudebit; vos autem contristabimini, sed tristitia vestra vertetur in gaudium. Mulier cum parit, tristitiam habet, quia venit hora ejus: cum autem * peperit puerum, jam non meminit pressurae, propter gaudium quia natus est homo in mundum. Et vos igitur nunc quidem tristitiam habetis: iterum autem videbo vos, et gaudebit cor vestrum: et gaudium vestrum nemo tollet a vobis. Et in illo die me non rogabitis quidquam. Amen, amen dico vobis: si quid petieritis Patrem in nomine meo, [Col. 0344A] dabit vobis. Usque modo non petiistis quidquam in nomine meo. Petite et accipietis, ut gaudium vestrum plenum sit. Haec in proverbiis locutus sum vobis. Venit hora cum jam non in proverbiis loquar vobis, sed palam de Patre annuntiabo vobis. Illo die in nomine meo petetis. Et non dico vobis quia ego rogabo Patrem de vobis: ipse enim Pater amat vos, quia vos me amastis, et credidistis quia ego a Deo exivi. Exivi a Patre, et veni in mundum: iterum relinquo mundum, et vado ad Patrem. Dicunt ei discipuli: Ecce nunc palam loqueris, et proverbium nullum dicis. Nunc scimus quia scis omnia, et non est opus tibi, ut quis te interroget: in hoc credimus, quia a Deo exiisti. Respondit eis Jesus: Modo creditis? Ecce venit hora, et jam venit, ut dispergamini unusquisque [Col. 0344B] in propria, et me solum relinquatis: et non sum solus, quia Pater mecum est. Haec locutus sum vobis, ut in me pacem habeatis. In mundo pressuram habebitis: sed confidite: ego vici mundum.---JOAN. XVII, 1-26. Haec locutus est Jesus, et sublevatis in coelum oculis, dixit: Pater, venit hora, clarifica Filium tuum, ut Filius tuus clarificet te: sicut dedisti ei potestatem omnis carnis, ut omne quod dedisti ei, det eis vitam aeternam. Haec est autem vita aeterna, ut cognoscant te solum Deum verum, et quem misisti Jesum Christum. Ego te clarificavi super terram: opus consummavi quod dedisti mihi ut faciam. Et nunc clarifica me, tu Pater, apud temetipsum, claritate quam habui priusquam mundus esset, apud te. Manifestavi nomen tuum hominibus, quos dedisti mihi [Col. 0344C] de mundo. Tui erant, et mihi eos dedisti: et sermonem tuum servaverunt. Nunc cognoverunt quia omnia quae dedisti mihi abs te sunt: quia verba quae dedisti mihi, dedi eis: et ipsi acceperunt, et cognoverunt vere quia a te exivi: et crediderunt quia tu me misisti. Ego pro eis rogo, non pro mundo *; sed pro his quos dedisti mihi, quia tui sunt. Et mea omnia tua sunt, et tua mea sunt: et clarificatus sum in eis. Et jam non sum in mundo, et hi in mundo sunt, et ego ad te venio. Pater sancte, serva eos in nomine tuo quos dedisti mihi: ut sint unum, sicut et nos * unum sumus. Cum essem cum eis, ego servabam eos in nomine tuo. Quos dedisti mihi, custodivi, et nemo ex his periit, nisi filius perditionis, ut Scriptura (Psal. CVIII, 8) impleatur. Nunc autem ad [Col. 0344D] te venio: et haec loquor in mundo, ut habeant gaudium meum impletum in semetipsis. Ego dedi eis sermonem tuum, et mundus odio eos habuit: quia non sunt de mundo, sicut et ego non sum de mundo. Non rogo ut tollas eos de mundo, sed ut serves eos a malo. De mundo non sunt, sicut et ego non sum de mundo. Sanctifica eos in veritate. Sermo tuus veritas est. Sicut tu me misisti in mundum, ita et ego misi eos in mundum, et pro eis sanctifico me ipsum, ut sint et ipsi sanctificati in veritate. Non pro his rogo tantum, sed (et) pro eis qui credituri sunt per verbum eorum in me: ut omnes unum sint, sicut tu, Pater, in me, et ego in te, ut et ipsi in nobis unum sint: ut mundus credat quia tu me misisti. [Col. 0345A] Et ego claritatem quam dedisti mihi, dedi eis: ut sint unum, sicut et nos unum sumus. Ego in eis, et tu in me, ut sint consummati in unum: et cognoscat mundus quia * me misisti, et dilexisti eos, sicut et me dilexisti. Pater, quos dedisti mihi, volo ut ubi ego sum, et illi sint mecum; ut videant claritatem meam quam dedisti mihi: quia dilexisti me ante constitutionem mundi. Pater juste, mundus te non cognovit; ego autem te cognovi: et hi cognoverunt quia tu me misisti. Et notum feci eis nomen tuum, et notum faciam: ut dilectio qua dilexisti me, in ipsis sit, et ego in ipsis.



CAPUT CLX. Venit Jesus in Gethsemani, et orat Patrem ut transferat calicem hunc ab eo.

[Col. 0345B] MATTH. XXVI, 36-46. MARC, XIV, 32-42. LUC. XXII, 39-46. Tunc venit Jesus cum illis in villam quae dicitur Gethsemani,---JOAN. XVIII, 1-2, trans torrentem Cedron, ubi erat hortus in quem introivit ipse et discipuli ejus. Sciebat autem et Judas qui tradebat eum, locum, quia frequenter Jesus convenerat illuc cum discipulis suis. Et cum pervenisset ad locum, dixit discipulis suis: Sedete hic, et orate, ut non intretis in tentationem, donec vadam illuc, et orem. Et assumpto Petro et duobus filiis Zebedaei, Jacobo et Joanne, coepit contristari et moestus esse. Tunc ait illis: Tristis est anima mea usque ad mortem: sustinete hic, et vigilate mecum. Et ipse progressus est ab eis quantum jactus est lapidis. Et positis genibus procidit in faciem suam, et orabat, ut, si fieri [Col. 0345C] posset, transiret ab eo hora, dicens: Pater, si possibile est: Abba Pater, omnia tibi possibilia sunt: Mi Pater, si possibile est, transfer calicem hunc a me: verumtamen non quod ego volo, sed quod tu. Et cum surrexisset ab oratione, venit ad discipulos suos, et invenit eos dormientes. Et ait illis: Quid dormitis? Sic non potuistis una hora vigilare mecum? Vigilate et orate, ut non intretis in tentationem. Spiritus quidem promptus est, caro autem infirma. Iterum secundo abiit, et oravit.---LUC. XXII, 43-45. Apparuit autem illi angelus de coelo, confortans eum. Factus est in agonia, et prolixius orabat, dicens: Pater mi, si non potest calix hic transire nisi bibam illam, fiat voluntas tua. Et factus est sudor ejus sicut guttae sanguinis decurrentis in terram. Et cum surrexisset [Col. 0345D] ab oratione, venit iterum ad discipulos suos, et invenit eos dormientes prae tristitia.---MARC. XIV, 40. Erant enim oculi eorum gravati, et ignorabant quid responderent ei. Et relictis illis, iterum abiit, et oravit tertio eumdem sermonem dicens. Tunc venit ad discipulos suos, et ait illis: Dormite jam, et requiescite. Ecce appropinquavit hora: et Filius hominis tradetur in manus peccatorum. Surgite, eamus: Ecce appropinquavit qui me tradet.



CAPUT CLXI. Judas venit cum turbis comprehendere Jesum.

Matth. XXVI, 47-56; MARC. XIV, 43-50; LUC. XXII, 47-54. Et adhuc ipso loquente, ecce Judas unus de [Col. 0346A] duodecim, cum accepisset cohortem, venit, et cum eo turba multa cum laternis et facibus et armis et gladiis et fustibus, missi a principibus sacerdotum et scribis et senioribus populi. Qui autem tradidit (eum) dederat illis signum, dicens: Quemcunque osculatus fuero, ipse est: tenete eum, et ducite caute. Et confestim accedens ad Jesum, dixit: Ave, Rabbi: et appropinquavit Jesu, ut oscularetur eum. Jesus autem dixit ei: Juda, osculo Filium hominis tradis? Amice, ad quid venisti? Et osculatus est eum.---JOAN. XVIII, 4-9. Jesus itaque sciens omnia quae ventura erant super eum, processit et dixit eis: Quem quaeritis? Responderunt ei: Jesum Nazarenum. Dicit * Jesus: Ego sum. Stabat autem et Judas qui tradebat eum, cum ipsis. Ut ergo dixit eis: Ego sum, abierunt retrorsum, et [Col. 0346B] ceciderunt in terram. Iterum ergo eos interrogavit: Quem quaeritis? Illi autem dixerunt: Jesum Nazarenum. Respondit Jesus: Dixi vobis, quia ego sum: si ergo me quaeritis, sinite hos abire. Ut impleretur sermo quem dixit: quia quos dedisti mihi, non perdidi ex ipsis quemquam (Joan. XVII, 12). Tunc accesserunt, et manus injecerunt in Jesum, et tenuerunt eum. Videntes autem hi qui circa ipsum erant, quod futurum erat, dixerunt ei: Domine, si percutimus in gladio?---JOAN. XVIII, 10, 11. Simon ergo Petrus habens gladium, eduxit eum, et percussit pontificis servum, et amputavit auriculam ejus dexteram. Erat autem nomen servo, Malchus. Tunc ait Jesus Petro: Calicem quem dedit mihi Pater, non bibam illum? Mitte gladium in vaginam. Omnes enim qui acceperint [Col. 0346C] gladium, gladio peribunt. An putas quia non possum rogare Patrem meum, et exhibebit mihi plus quam duodecim legiones angelorum? Quomodo ergo implebuntur Scripturae, quia sic oportet fieri? Sinite usque huc. Et cum tetigisset auriculam ejus, sanavit eum. In illa hora dixit Jesus turbis: Tanquam ad latronem exiistis cum gladiis et fustibus comprehendere me. Quotidie apud vos eram, docens in templo, et non me tenuistis. Sed haec est hora vestra, et potestas tenebrarum. Hoc autem totum factum est, ut implerentur Scripturae prophetarum. Tunc discipuli omnes, relicto eo, fugerunt.---JOAN. XVIII, 12-14. Cohors autem et tribunus, et ministri Judaeorum comprehenderunt Jesum, et ligaverunt eum, et adduxerunt eum ad Annam primum: erat * autem [Col. 0346D] socer Caiphae, qui erat pontifex anni illius. Erat autem Caiphas qui consilium dederat Judaeis: Quia expedit unum hominem mori pro populo.



CAPUT CLXII. Adolescens quidam indutus sindone sequebatur Jesum.

MARC. XIV, 51, 52. Adolescens autem quidam sequebatur eum, amictus sindone super nudo; et tenuerunt eum. At ille, rejecta sindone, nudus profugit ab eis.---JOAN. XVIII, 15-18; MATTH. XXVI, 58-69, 70; MARC. XIV, 54; LUC. XXII, 54-57. Sequebatur autem Jesum Simon Petrus a longe, et alius discipulus, usque in atrium principis sacerdotum. Discipulus autem ille notus erat pontifici, et introivit cum Jesu in [Col. 0347A] atrium pontificis. Petrus autem stabat ad ostium foris. Exivit ergo discipulus alius qui erat notus pontifici, et dixit ostiariae, et introduxit Petrum. Quem cum vidisset ancilla ostiaria sedentem ad lumen, et eum fuisset intuita, dixit: Nunquid et tu ex discipulis es hominis istius? Dicit ille: Mulier, non novi illum, neque scio quid dicas. Stabant autem servi et ministri ad prunos, quia frigus erat, et calefaciebant se. Erat autem cum eis Petrus stans et calefaciens se, ut videret finem.



CAPUT CLXIII. Interrogat princeps sacerdotum Jesum de discipulis et doctrina ejus.

JOAN. XVIII, 19-27; MATTH. XXVI, 71-75; MARC. XIV, 66-72; LUC. XXII, 55-62. Pontifex ergo interrogavit [Col. 0347B] Jesum de discipulis suis et de doctrina ejus. Respondit ei Jesus; Ego palam locutus sum mundo; ego semper docui in synagoga et in templo, quo omnes Judaei conveniunt, et in occulto locutus sum nihil. Quid me interrogas? interroga eos qui audierunt quid locutus sim ipsis: ecce hi sciunt quae dixerim ego. Haec autem cum dixisset, unus assistens ministrorum dedit alapam Jesu, dicens: Sic respondes pontifici? Respondit ei Jesus: Si male locutus sum, testimonium perhibe de malo; si autem bene, quid me caedis? Et misit eum Annas ligatum ad Caipham pontificem. Erat autem Simon Petrus foris in atrio stans, et calefaciens se. Rursum autem vidit eum alia ancilla, et ait circumstantibus: Et hic erat cum Jesu Nazareno. Accesserunt qui stabant, et dixerunt [Col. 0347C] Petro: Vere et tu ex illis es: nam et loquela tua te manifestum facit quod sis Galilaeus. Et iterum negavit cum juramento: Quia non novi hominem. Et post pusillum quasi horae unius, dicit unus ex servis pontificis, cognatus ejus cujus abscidit Petrus auriculam: Vere et hic cum illo erat: nam Galilaeus est: Nonne ego te vidi in horto cum illo? Tunc coepit detestari et jurare, et anathematizare: Neque novi eum, neque scio quid dicis: non novi hominem istum quem dicitis. Et statim gallus cantavit. Et conversus Dominus, respexit Petrum. Et recordatus est Petrus verbi Domini * quod dixerat ei: Priusquam gallus cantet, ter me negabis. Et egressus foras, flevit amare.



CAPUT CLXIV. [Col. 0347D] Quaerebantur falsi testes adversus Jesum.

MATTH. XXVII, 1; XXVI, 59-63; MARC. XIV, 55-61. Mane autem facto, convenerunt omnes principes sacerdotum, cum senioribus plebis et scribis, concilium facientes. Quaerebant falsum testimonium contra Jesum, ut eum morti traderent: et non invenerunt, cum multi falsi testes accessissent; nec inveniebant: et convenientia illorum testimonia non erant. Novissime autem venerunt duo falsi testes, et dixerunt: Nos audivimus eum dicentem: Possum destruere templum Dei hoc manufactum, et post triduum aliud non manufactum aedificare. Jesus autem tacebat. Et surgens princeps sacerdotum in medium, interrogavit [Col. 0348A] Jesum dicens: Nihil respondes ad ea quae isti adversus te testificantur? Jesus autem nihil respondit.



CAPUT CLXV. Princeps sacerdotum adjurat Jesum dicens: Si tu es Christus, dic nobis.

MATTH. XXVI, 63-68; MARC. XIV, 61-65; LUC. XXII, 66-71. Et rursum summus sacerdos ait illi: Adjuro te per Deum vivum, ut dicas nobis si tu es Christus Filius Dei benedicti. Dicit illi Jesus: Tu dixisti. Et ait illis: Si vobis dixero, non credetis mihi; si autem et interrogavero, non respondebitis mihi, neque dimittetis. Verumtamen dico vobis: Amodo videbitis Filium hominis sedentem a dextris virtutis Dei, et venientem in nubibus coeli. Tunc princeps sacerdotum scidit vestimenta sua, dicens: Blasphemavit. [Col. 0348B] Quid adhuc egemus testibus? Ecce nunc audistis blasphemiam de ore ejus. Quid vobis videtur? At illi respondentes, dixerunt: Reus est mortis. Tunc exspuerunt in faciem ejus: et qui tenebant eum illudebant ei, et velaverunt faciem ejus, et colaphis ceciderunt eum. Alii autem palmas in faciem ei dederunt, dicentes: Prophetiza nobis, Christe, quis est qui te percussit? Et alia multa blasphemantes dicebant in eum.



CAPUT CLXVI. Traditur Pilato Jesus: et poenitet Judas.

MATTH. XXVII, 2-10; MARC. XV, 1; LUC. XXIII, 1. Et adduxerunt eum vinctum in praetorium, et tradiderunt Pontio Pilato praesidi.---JOAN. XVIII, 28. Et ipsi non introierunt in praetorium, ut non contaminarentur, [Col. 0348C] sed ut manducarent Pascha. Tunc videns Judas qui eum tradidit quod damnatus esset, ductus poenitentia, retulit triginta argenteos principibus sacerdotum et senioribus, dicens: Peccavi, tradens sanguinem justum. At illi dixerunt: Quid ad nos? tu videris. Et projectis argenteis in templo, recessit: et abiens, laqueo se suspendit. Principes autem sacerdotum, acceptis argenteis, dixerunt: Non eos licet mittere in corbonam, quia pretium sanguinis est. Consilio autem inito, emerunt ex illis agrum figuli, in sepulturam peregrinorum. Propter hoc vocatus est ager ille * Acheldemach, hoc est ager sanguinis, usque in hodiernum diem. Tunc impletum est quod dictum est per Jeremiam prophetam, dicentem: Et [Col. 0348D] acceperunt triginta argenteos pretium appretiati, quem appretiaverunt a filiis Israel: et dederunt eos in agrum figuli, sicut constituit mihi Dominus (Zach. XI, 12).



CAPUT CLXVII. Pilatus audit inter Judaeos et Dominum: et mittit eum ad Herodem.

JOAN. XVIII, 29, 30. Exivit ergo Pilatus ad eos foras, et dixit: Quam accusationem affertis adversus hominem hunc? Responderunt et dixerunt ei: Si non esset hic malefactor, non tibi tradidissemus eum.---LUC. XXIII, 12. Hunc invenimus subvertentem gentem nostram, et prohibentem tributa dare Caesari, et dicentem se Christum regem esse.---JOAN. XVIII, 31-38. [Col. 0349A] Dixit ergo Pilatus: Accipite eum vos, et secundum legem vestram judicate eum. Dixerunt ergo ei Judaei: Nobis non licet interficere quemquam. Ut sermo Jesu impleretur, quem dixit (Matth. XX, 19): significans qua morte esset moriturus. Introivit ergo iterum in praetorium Pilatus, et vocavit Jesum, et dixit ei:--- MATTH. XXVII, 11; MARC. XV, 2; LUC. XXIII, 3. Tu es rex Judaeorum? Et respondit Jesus: A temetipso hoc dicis, an alii dixerunt tibi de me? Respondit Pilatus: Nunquid ego Judaeus sum? Gens tua et pontifices * tui tradiderunt te mihi. Quid fecisti? Respondit Jesus: Regnum meum non est de hoc mundo. Si ex hoc mundo esset regnum meum, ministri mei utique decertarent, ut non traderer Judaeis: nunc autem regnum meum non est hinc. Dixit itaque ei Pilatus: Ergo [Col. 0349B] rex es tu? Respondit Jesus: Tu dicis, quia rex sum ego. Ego in hoc natus sum, et ad hoc veni in mundum, ut testimonium perhibeam veritati. Omnis qui est ex veritate, audit vocem meam. Dicit ei Pilatus: Quid est veritas? Et cum hoc dixisset, iterum exivit ad Judaeos, et ait ad principes sacerdotum et turbas: Nullam invenio causam * in homine.---LUC. XXIII, 5-18. At illi invalescebant dicentes: Commovet populum, docens per universam Judaeam, et incipiens a Galilaea usque huc. Pilatus autem audiens Galilaeam, interrogavit si homo Galilaeus esset. Et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus. Herodes autem, viso Jesu, gavisus est valde. Erat enim cupiens ex multo tempore videre eum, eo quod [Col. 0349C] audierit multa de illo, et sperabat signum aliquod videre ab eo. Interrogabat autem illum multis sermonibus. At ipse nihil illi respondebat. Stabant etiam principes sacerdotum et scribae, constanter accusantes eum. Sprevit autem illum Herodes cum exercitu suo, et illusit indutum veste alba, et remisit ad Pilatum. Et facti sunt amici Herodes et Pilatus in die illa: nam antea inimici erant ad invicem. Pilatus autem, convocatis principibus sacerdotum et magistratibus et plebe, exivit ad eos foras, et dixit eis: Obtulistis mihi hunc hominem, quasi avertentem * hunc populum. Ecce adduco eum foras, ut cognoscatis quia in eo nullam causam invenio ex his in quibus eum accusatis. Sed neque Herodes; nam remisi vos ad illum: et ecce nihil dignum morte * actum. Emendatum [Col. 0349D] ergo illum dimittam. Exclamavit autem universa turba, dicens: Tolle hunc, crucifige, crucifige. ---JOAN. XIX, 6-15. Dicit eis Pilatus: Accipite eum vos, et crucifigite. Ego enim non invenio causam in eo. Responderunt ei Judaei: Nos legem habemus, et secundum legem debet mori, quia Filium Dei se fecit. Cum ergo audisset Pilatus hunc sermonem, magis timuit. Et ingressus est praetorium iterum, et dicit ad Jesum: unde es tu? Jesus autem responsum non dedit ei. Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit Jesus: Non haberes potestatem adversum me ullam, nisi tibi datum esset desuper. Propterea qui tradidit me tibi, majus peccatum [Col. 0350A] habet. Et exinde quaerebat Pilatus dimittere eum. Judaei autem clamabant, dicentes: Si hunc dimittis, non es amicus Caesaris: omnis * qui se regem facit, contradicit Caesari. Pilatus ergo cum audisset hos sermones, adduxit foras Jesum, et sedit pro tribunali, in loco qui dicitur Lithostrotos, Hebraice autem Gabbatha. Erat autem parasceve Paschae, hora quasi sexta. Et dicit Judaeis: Ecce rex vester. Illi autem clamabant: Tolle tolle, crucifige eum. Dicit eis Pilatus: Regem vestrum crucifigam? Responderunt pontifices: Non habemus regem, nisi Caesarem.--- MATTH. XXVII, 12-18; MARC. XV, 3-10. Et accusabant eum summi sacerdotes in multis. Jesus autem nihil respondit. Tunc dicit illi Pilatus: Non audis quanta adversum te dicunt testimonia? Et non respondit ei ad [Col. 0350B] ullum verbum, ita ut miraretur praeses vehementer. Per diem autem festum consueverat praeses dimittere populo unum ex vinctis, quemcunque petissent. Habebat autem tunc vinctum insignem, qui dicebatur Barabbas. Congregatis ergo illis, dixit Pilatus:---JOAN. XVIII, 39. Est consuetudo vobis ut unum dimittam * in Pascha. Quem ergo vultis dimittam vobis? Barabbam, an Jesum, qui dicitur Christus? Sciebat enim quod per invidiam tradidissent eum.



CAPUT CLXVIII. Uxor Pilati misit ad eum dicens: Nihil tibi et justo illi.

MATTH. XXVII, 19-25; MARC. XV, 11-14; LUC. XXIII, 17-23. Sedente autem illo pro tribunali, misit ad illum uxor ejus, dicens: Nihil tibi et justo illi: multa enim passa sum hodie per visum propter eum. Principes [Col. 0350C] autem sacerdotum et seniores persuaserunt populis ut peterent Barabbam, Jesum vero perderent. Respondens autem praeses, ait illis: Quem vultis vobis de duobus dimitti? At illi dixerunt, Barabbam.--- JOAN. XVIII, 40. Erat autem Barabbas latro. Qui erat, propter seditionem quamdam factam in civitate et homicidium, vinctus in carcere. Dicit illis Pilatus: Quid ergo faciam de Jesu, qui dicitur Christus? Dicunt omnes: Crucifigatur. Ait illis praeses: Quid enim mali fecit? At illi magis clamabant, dicentes: Crucifigatur. Videns autem Pilatus quia nihil proficeret, sed magis tumultus fieret, accepta aqua, lavit manus coram populo, dicens: Innocens ego sum a sanguine justi hujus: vos videritis. Et respondens universus populus, dixit: Sanguis (ejus) super nos et super filios [Col. 0350D] nostros.



CAPUT CLXIX. Pilatus dimisit Barabbam, et tradidit Jesum ad crucifigendum.

MATTH. XXVII, 26-32; MARC. XV, 15-21; LUC. XXIII, 24-31; JOAN. XIX. Tunc dimisit illis Barabbam; Jesum autem flagellis caesum tradidit eis ut crucifigeretur. Et milites praesidis suscipientes Jesum in praetorium, congregaverunt ad eum universam cohortem. Et exuentes eum, * induunt eum tunicam purpuream, et chlamydem coccineam circumdederunt ei. Et plectentes coronam de spinis, posuerunt super caput ejus, et arundinem in dextera ejus. Et genu flexo ante eum, illudebant ei, dicentes: Ave, rex [Col. 0351A] Judaeorum. Et exspuentes in eum, acceperunt arundinem, et percutiebant caput ejus. Et postquam illuserunt ei, exuerunt eum chlamydem et purpuram, et induerunt eum vestimentis ejus, et duxerunt eum, ut crucifigerent bajulantem sibi crucem. Exeuntes autem invenerunt hominem Cyrenaeum venientem de villa, nomine Simonem, patrem Alexandri et Rufi. Hunc angariaverunt crucem portare post Jesum. Sequebatur autem illum turba multa populi, et mulierum quae plangebant, et lamentabantur eum. Conversus autem ad illas Jesus, dixit: Filiae Jerusalem, nolite flere super me, sed super vos ipsas flete, et super filios vestros. Quoniam ecce venient dies in quibus dicent: Beatae steriles et ventres qui non genuerunt, et ubera quae non lactaverunt. Tunc incipient dicere montibus: [Col. 0351B] Cadite super nos; et collibus: Operite nos. Quia si in viridi ligno haec faciunt, in arido quid fiet?



CAPUT CLXX. Duo latrones cum Christo ad crucifigendum ducuntur. Et Jesus in cruce matrem Joanni et Joannem matri commendat. Aceto potatus, consummatis omnibus, emittit spiritum.

LUC. XXIII, 32-34. Ducebantur autem et alii duo nequam cum eo, ut interficerentur.---MATTH. XXVII, 33-37; MARC. XV, 22-26. Et postquam venerunt in locum qui dicitur Golgotha, quod est interpretatum Calvariae locus, ibi crucifixerunt eum. Et dederunt ei vinum bibere cum felle mixtum: et cum gustasset, noluit bibere. Jesus autem dicebat: Pater, dimitte [Col. 0351C] illis; non enim sciunt quid faciunt.---JOAN. XIX, 19-24. Postquam autem crucifixerunt eum, acceperunt vestimenta ejus, et fecerunt quatuor partes, unicuique militi partem, et tunicam. Erat autem tunica inconsutilis, desuper contexta per totum. Dixerunt ergo ad invicem: Non scindamus eam, sed sortiamur de illa, cujus sit. Ut Scriptura impleretur, dicens: Partiti sunt vestimenta mea sibi, et super vestem meam miserunt sortem (Psal. XXI, 19). Et milites quidem haec fecerunt. Et sedentes servabant eum. Scripsit autem et titulum Pilatus causae ejus, et imposuit super caput ejus: Hic est Jesus Nazarenus Rex Judaeorum. Hunc ergo titulum multi legerunt Judaeorum: quia prope civitatem erat locus ubi crucifixus est Jesus. Et erat scriptum Hebraice, Graece et Latine. [Col. 0351D] Dicebant ergo Pilato pontifices Judaeorum: Noli scribere, Rex Judaeorum: sed, quia ipse dixit: Rex sum Judaeorum. Respondit Pilatus: Quod scripsi, scripsi. ---MATTH. XXVII, 38-44; MARC. XV, 27-32; LUC. XXIII, 35-43. Tunc crucifixerunt cum eo duos latrones, unum a dexteris, et alterum a sinistris ejus. Praetereuntes autem blasphemabant eum, moventes capita sua, et dicentes: Vah! qui destruis templum Dei, et in triduo illud reaedificas: salva temetipsum: si Filius Dei es, descende de cruce. Similiter et principes sacerdotum illudentes cum scribis et senioribus, dicebant: Alios salvos fecit, se ipsum non potest salvum facere. Si Rex Israel est, descendat nunc de cruce, ut videamus, et credamus ei. Confidit in Deo: [Col. 0352A] liberet nunc eum, si vult: dixit enim: Quia Filius Dei sum. Idipsum autem unus de his qui pendebant latronibus, blasphemabat eum, dicens: Si tu es Christus, salvum fac temetipsum et nos. Respondens autem alter, increpabat illum dicens: Neque tu times Deum, quod in eadem damnatione es? Et nos quidem juste: nam digna factis recipimus: hic vero nihil mali gessit. Et dicebat ad Jesum: Domine, memento mei, dum veneris in regnum tuum. Et dixit illi Jesus: Amen dico tibi: Hodie mecum eris in paradiso.--- JOAN. XIX, 25-27. Stabant autem juxta crucem Jesu mater ejus, et soror matris ejus, Maria Cleophae et Maria Magdalene. Cum vidisset ergo Jesus matrem, et discipulum stantem quem diligebat, dicit matri suae: Mulier, ecce filius tuus. Deinde dicit discipulo: [Col. 0352B] Ecce mater tua. Et ex illa hora accepit eam discipulus in sua.---MATTH. XXVII, 45-50; MARC. XV, 33-37; LUC. XXIII, 44-46. A sexta autem hora, tenebrae factae sunt super universam terram, usque ad horam nonam. Et circa horam nonam clamavit Jesus voce magna, dicens: Eli, Eli, lama sabacthani (Psal. XXI, 2)! Quod est interpretatum: Deus meus, Deus meus, utquid dereliquisti! Quidam autem illic stantes et audientes, dicebant: Eliam vocat iste.---JOAN. XIX, 28-30. Postea sciens Jesus quia jam omnia consummata sunt, ut consummaretur Scriptura (Psal. LXVIII, 22), dicit: Sitio. Vas ergo positum erat aceto plenum. Et continuo currens unus ex eis, acceptam spongiam implevit aceto, et imposuit arundini, et dabat ei bibere. Cum ergo accepisset * acetum, dixit: [Col. 0352C] Consummatum est. Caeteri vero dicebant: Sine, videamus an veniat Elias liberans eum. Jesus autem iterum clamans voce magna, ait: Pater, in manus tuas commendo spiritum meum. Et inclinato capite, emisit spiritum.---MATTH. XXVII, 51-54; MARC. XV, 38, 39; LUC. XXIII, 47, 48. Et ecce velum templi scissum est in duas partes, a summo usque deorsum. Et terra mota est, et petrae scissae sunt, et monumenta aperta sunt, et multa corpora sanctorum qui dormierant, surrexere. Et exeuntes de monumentis post resurrectionem ejus, venerunt in sanctam civitatem, et apparuerunt multis. Centurio autem, et qui cum illo erant, custodientes Jesum, viso terraemotu et his qui fiebant, timuere valde, glorificantes Deum et dicentes: Hic homo justus vere Filius Dei erat. Et [Col. 0352D] omnis turba eorum qui simul aderant ad spectaculum istud, et videbant quae fiebant, percutientes pectora sua revertebantur.---MATTH. XXVII, 55, 56; MARC. XV, 40, 41; LUC. XXIII, 49. Stabant autem omnes noti ejus a longe, et mulieres multae quae simul cum eo ascenderant a Galilaea Hierosolymam. Inter quas erant Maria Magdalene, et Maria Jacobi minoris, et Joseph mater, et Salome mater filiorum Zebedaei (quae, cum esset in Galilaea, sequebantur eum), haec videntes. ---JOAN. XIX, 31-36. Judaei ergo, quoniam Parasceve erat, ut non remanerent in cruce corpora sabbato (erat enim magnus dies ille sabbati), rogaverunt Pilatum ut frangerentur crura eorum, et tollerentur. Venerunt ergo milites: et primi quidem [Col. 0353A] fregerunt crura, et alterius qui cum eo crucifixus est. Ad Jesum autem cum venissent, ut viderunt eum jam mortuum, non fregerunt ejus crura, sed unus militum lancea latus ejus aperuit: et continuo exivit sanguis et aqua. Et qui vidit, testimonium perhibuit: et verum est testimonium ejus. Et ille scit quia vera dicit, et ut vos credatis. Facta sunt enim haec, ut Scriptura impleretur: Os non comminuetis ex eo (Exod. XII, 46; Num. IX, 12). Et iterum alia Scriptura dicit: Videbunt in quem transfixerunt (Zachar. XII, 10).



CAPUT CLXXI. Joseph petit corpus Jesu a Pilato, et sepelit una cum Nicodemo.

MATTH. XXVII, 57-61; MARC. XV, 42-47; LUC. XXIII, [Col. 0353B] 50-56; JOAN. XIX, 38-42. Cum sero factum esset, venit quidam homo dives, nobilis decurio, ab Arimathaea civitate Judaeae, nomine Joseph, vir bonus et justus, qui et ipse occultus erat discipulus Jesu propter metum Judaeorum, qui exspectabat et ipse regnum Dei. Hic non consenserat consilio et actibus eorum. Hic accessit ad Pilatum, et petiit corpus Jesu. Pilatus autem mirabatur, si jam obiisset: et accersito centurione interrogavit eum, si jam mortuus esset. Et cum cognovisset *, jussit reddi corpus. Venit autem et Nicodemus qui venerat ad Jesum nocte primum, ferens mixturam myrrhae et aloes, quasi libras centum. Acceperunt autem corpus Jesu, et ligaverunt eum linteis cum aromatibus, sicut mos est Judaeis sepelire. Erat autem in loco ubi crucifixus est, hortus: [Col. 0353C] et in horto monumentum novum, in quo nondum quisquam positus fuerat. Et posuit illud Joseph, et advolvit saxum ad ostium monumenti, et abiit. Erant autem ibi Maria Magdalene, et altera Maria, sedentes contra sepulcrum. Viderunt quemadmodum positum erat corpus ejus. Et revertentes paraverunt aromata et unguenta, ut venientes ungerent eum. Et sabbato quidem siluerunt secundum mandatum.



CAPUT CLXXII. Judaei signant monumentum.

MATTH. XXVII, 62-66. Altera autem die quae est post Parasceven, convenerunt principes sacerdotum et Pharisaei ad Pilatum, dicentes: Domine, recordati sumus quia seductor ille dixit adhuc vivens: Post tres dies resurgam. Jube ergo custodiri sepulcrum [Col. 0353D] usque in diem tertium, ne forte veniant discipuli ejus, et furentur eum, et dicant plebi: Surrexit a mortuis: et erit novissimus error pejor priore. Ait illis: Habetis custodiam: ite, custodite sicut scitis. Illi autem abeuntes muniere sepulcrum, signantes lapidem cum custodibus.



CAPUT CLXXIII. Prima die sabbati Jesus resurgit a mortuis.

MATTH. XXVIII, 1-8; MARC. XVI, 1-8; LUC. XXIV, 1-9; JOAN. XX, 1. Vespere autem sabbati quae lucescit in prima sabbati, cum adhuc tenebrae essent, venit Maria Magdalene, et altera Maria, et Salome ad monumentum, portantes quae paraverant aromata; et [Col. 0354A] orto jam sole, dicebant ad invicem: Quis revolvet nobis lapidem ab ostio monumenti? Erat quippe magnus valde. Et ecce terraemotus factus est magnus. Angelus autem Domini descendit de coelo, et accedens revolvit lapidem. Et respicientes viderunt revolutum lapidem a monumento, et angelum sedentem super eum. Erat autem aspectus ejus sicut fulgur, et vestimentum ejus sicut nix. Prae timore autem ejus exterriti sunt custodes, et facti sunt veluti mortui. Respondens autem angelus dixit mulieribus: Nolite timere vos: scio enim quod Jesum qui crucifixus est, quaeritis: non est hic: surrexit enim, sicut dixit: venite et videte locum ubi positus erat Dominus. Et factum est, dum mente consternatae essent de isto, ecce duo viri steterunt secus illas in veste fulgenti. [Col. 0354B] Cum timerent autem, et declinarent vultum in terram, dixerunt ad illas: Quid quaeritis viventem cum mortuis? Non est hic, sed resurrexit: recordamini qualiter locutus est vobis, cum adhuc in Galilaea esset, dicens: Quia oportet Filium hominis tradi in manus peccatorum, et crucifigi, et die tertia resurgere. Et cito euntes, dicite discipulis ejus quia surrexit a mortuis. Et ecce praecedet vos in Galilaeam: ibi eum videbitis. Ecce praedixi vobis. Et recordatae sunt verborum ejus. Et exierunt cito de monumento cum timore et magno gaudio, currentes nuntiare discipulis ejus.---JOAN. XX, 2-17; LUC. XXIV, 12. Cucurrit ergo (Maria Magdalene) et venit ad Simonem Petrum et ad alium discipulum quem amabat Jesus, et dicit eis: Tulerunt Dominum * meum de monumento: et [Col. 0354C] nescimus ubi posuerunt eum. Exiit ergo Petrus, et ille alius discipulus, et venerunt ad monumentum. Currebant autem duo simul, et ille alius discipulus praecucurrit citius Petro: et venit primus ad monumentum. Et cum se inclinasset, vidit posita linteamina, non tamen introivit. Venit ergo Simon Petrus sequens eum, et introivit in monumentum, et vidit linteamina posita, et sudarium quod fuerat super caput ejus, non cum linteaminibus positum, sed separatim involutum in unum locum. Tunc ergo introivit et ille discipulus qui venerat prius ad monumentum, et vidit, et credidit: nondum enim sciebant Scripturas, quia * oportet eum a mortuis resurgere. Abierunt ergo iterum ad semetipsos discipuli.--- MARC. XVI, 9. Maria autem Magdalene de qua ejecerat [Col. 0354D] septem daemonia, stabat ad monumentum foris plorans. Dum ergo fleret, inclinavit se, et prospexit in monumentum, et vidit duos angelos in albis sedentes: unum ad caput, et unum ad pedes, ubi positum erat corpus Jesu. Dicunt ei illi: Mulier, quid ploras? Dicit eis: Quia tulerunt Dominum meum, et nescio ubi posuerunt eum. Haec cum dixisset, conversa est retrorsum, et vidit Jesum stantem; et non sciebat quia Jesus * esset. Dicit ei Jesus: Mulier, quid ploras? Quem quaeris? Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum: et ego eum tollam. Dicit ei Jesus: Maria. Conversa illa, dicit ei: Rabboni, quod dicitur Magister. Dicit ei Jesus: Noli me tangere: [Col. 0355A] nondum enim ascendi ad Patrem meum. Vade autem ad fratres meos, et dic eis: Ascendo ad Patrem meum et Patrem vestrum: ad Deum meum et Deum vetrum.



CAPUT CLXXIV. Custodes monumenti annuntiaverunt sacerdotibus de resurrectione Christi.

MATTH. XXVIII, 11-15. Ecce quidam de custodibus venerunt in civitatem, et nuntiaverunt principibus sacerdotum omnia quae facta fuerunt. Et congregati cum senioribus, consilio accepto, pecuniam copiosam dederunt militibus, dicentes: Dicite, Quia discipuli ejus nocte venerunt, et furati sunt eum nobis dormientibus. Et si hoc auditum fuerit a praeside, nos suadebimus ei, et securos vos faciemus. At illi, accepta [Col. 0355B] pecunia, fecerunt sicut erant edocti. Et divulgatum est verbum istud apud Judaeos usque in hodiernum diem.



CAPUT CLXXV. Jesus apparuit mulieribus post resurrectionem.

MATTH. XXVIII, 9, 10; MARC. XVI, 10, 11; LUC. XXIV, 10-11. Et ecce Jesus occurrit illis, dicens: Avete. Illae autem accesserunt, et tenuerunt pedes ejus, et adoraverunt eum. Tunc ait illis Jesus: Nolite timere: ite, nuntiate fratribus meis, ut eant in Galilaeam: ibi me videbunt. Quae cum abiissent, nuntiaverunt haec omnia illis undecim lugentibus et flentibus, et caeteris omnibus qui cum eo fuerant. Et illi audientes quia viveret et visus esset ab eis, non crediderunt eis. Et [Col. 0355C] visa sunt ante illos sicut deliramentum verba ista, et non credebant illis.



CAPUT CLXXVI. Duobus euntibus in castellum apparuit Jesus.

MARC. XVI, 12. Post haec autem duobus ex eis ambulantibus ostensus est in alia effigie,---LUC. XXIV, 13-35, euntibus hac ipsa die in castellum quod erat in spatio stadiorum sexaginta ab Hierosolymis, nomine Emmaus. Et ipsi loquebantur ad invicem de his omnibus quae acciderant. Et factum est dum fabularentur et secum quaererent, et ipse Jesus appropinquans, ibat cum illis: oculi autem illorum tenebantur, ne eum agnoscerent. Et ait ad illos: Qui sunt hi sermones quos confertis ad invicem ambulantes, [Col. 0355D] et estis tristes? Et respondens unus cui nomen Cleophas, dixit ei: Tu solus peregrinus es in Jerusalem, et non cognovisti quae facta sunt in illa his diebus? Quibus ille dixit: Quae? Et dixerunt: De Jesu Nazareno, qui fuit vir propheta, potens in opere et sermone coram Deo et omni populo: et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quia ipse esset redempturus Israel. Et nunc super haec omnia, tertia dies est hodie quod haec facta sunt. Sed et mulieres quaedam ex nostris terruerunt nos, quae ante lucem fuerunt ad monumentum: et non invento corpore ejus, venerunt dicentes se etiam angelorum visionem vidisse, [Col. 0356A] qui dicunt eum vivere. Et abierunt quidam ex nostris ad monumentum, et ita invenerunt sicut mulieres dixerunt: ipsum vero non invenerunt. Et ipse dixit ad eos: O stulti et tardi corde ad credendum in omnibus quae locuti sunt prophetae! Nonne ergo haec oportuit Christum pati, et ita intrare in gloriam suam? Et incipiens a Moyse et omnibus prophetis, interpretabatur illis in omnibus Scripturis quae de ipso erant. Et appropinquaverunt castello quo ibant: et ipse * finxit longius ire. Et coegerunt illum, dicentes: Mane nobiscum, quoniam advesperascit et inclinata est jam dies. Et intravit cum illis. Et factum est, dum recumberet cum illis, accepit panem, et benedixit, ac fregit, et porrigebat illis. Et aperti sunt oculi eorum, et cognoverunt illum: et ipse evanuit [Col. 0356B] ex oculis eorum. Et dixerunt ad invicem: Nonne cor nostrum ardens erat in nobis, dum loqueretur in via et aperiret nobis Scripturas? Et surgentes eadem hora, regressi sunt in Jerusalem: et invenerunt congregatos undecim et eos qui cum ipsis erant, dicentes: Quod surrexit Dominus vere et apparuit Simoni. Et ipsi narrabant quae gesta erant in via, et quomodo cognoverunt eum in fractione panis.



CAPUT CLXXVII. Jesus apparuit discipulis suis.

MARC. XVI, 13. Nec illis crediderunt.---LUC. XXIV, 36-48. Dum autem haec loquuntur,---JOAN. XX, 19-23 cum esset sero die illa, una sabbatorum, et fores essent clausae, ubi erant discipuli congregati [Col. 0356C] propter metum Judaeorum, venit Jesus, et stetit in medio eorum, et dixit eis: Pax vobis: ego sum, nolite timere. Conturbati vero et perterriti, existimabant se spiritum videre. Et dixit eis: Quid turbati estis, et cogitationes ascendunt in corda vestra? Vidite manus meas et pedes, quia ipse ego sum: palpate et videte, quia spiritus carnem et ossa non habet, sicut me videtis habere. Et cum haec dixisset, ostendit eis manus, et pedes, et latus. Adhuc autem illis non credentibus et mirantibus prae gaudio, dixit: Habetis hic aliquid quod manducetur? At illi obtulerunt ei partem piscis assi et favum mellis. Et cum manducasset coram eis, sumens reliquias, dedit illis. Et dixit ad eos: Haec sunt verba quae locutus sum ad vos cum adhuc essem vobiscum: quoniam necesse [Col. 0356D] est impleri omnia quae scripta sunt in lege Moysi, et Prophetis, et Psalmis de me. Tunc aperuit illis sensum ut intelligerent Scripturas, et dixit eis: Quoniam sic scriptum est, et sic oportebat Christum pati, et resurgere die tertia a mortuis, et praedicare in nomine ejus poenitentiam et remissionem peccatorum in omnes gentes, incipientibus ab Hierosolyma. Vos autem estis testes horum. Et ego mitto promissum Patris mei in vos. Gavisi sunt ergo discipuli viso Domino. Dixit ergo eis iterum: Pax vobis. Sicut misit me Pater, et ego mitto vos. Hoc cum dixisset, insufflavit et dixit eis: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt.



CAPUT CLXXVIII. Jesus apparuit Thomae.
[Col. 0357A]

JOAN. XX, 24-31. Thomas autem unus ex duodecim qui dicitur Didymus, non erat cum eis quando Jesus venit. Dixerunt ergo ei alii discipuli: Vidimus Dominum. Ille autem dixit eis: Nisi videro in manibus ejus fixuram clavorum, et mittam digitum meum in locum clavorum, et mittam manum meam in latus ejus, non credam. Et post dies octo, iterum erant discipuli ejus intus, et Thomas cum eis. Venit Jesus, januis clausis, et stetit in medio, et dixit: Pax vobis. Deinde dicit Thomae: Infer digitum tuum huc, et vide manus meas: et affer manum tuam, et mitte in latus meum: et noli esse incredulus, sed fidelis. Respondit Thomas, et dixit ei: * Domine meus, et Deus [Col. 0357B] meus. Dicit ei Jesus: Quia vidisti me *, credidisti: beati qui non viderunt, et crediderunt. Multa quidem et alia signa fecit Jesus in conspectu discipulorum suorum, quae non sunt scripta in libro hoc. Haec autem scripta sunt, ut credatis quia Jesus * Christus est Filius Dei, et ut credentes, vitam * habeant in nomine ejus.



CAPUT CLXXIX. Iterum apparuit discipulis suis ad mare Tiberiadis.

JOAN. XXI, 1-14. Postea manifestavit se iterum * ad mare Tiberiadis. Manifestavit autem sic. Erant simul Simon Petrus, et Thomas qui dicitur Didymus, et Nathanael qui erat a Cana Galilaeae, et filii Zebedaei, et alii ex discipulis ejus duo. Dicit eis Simon Petrus: Vado piscari. Dicunt ei: Venimus et nos tecum. Et [Col. 0357C] exierunt et ascenderunt in navim, et illa nocte nihil * prehenderunt. Mane autem jam facto, stetit Jesus in littore: non tamen cognoverunt discipuli quia Jesus est. Dicit ergo eis Jesus: Pueri, nunquid pulmentarium habetis? Responderunt ei: Non. Dixit ergo eis Jesus: Mittite in dexteram navigii rete, et invenietis. Miserunt ergo, et jam non * valuerunt illud trahere a multitudine piscium. Dicit ergo discipulus ille quem diligebat Jesus Petro: Dominus est. Simon Petrus cum audisset quia Dominus est, tunicam succinxit se (erat enim nudus) et misit se in mare. Alii autem discipuli navigio venerunt (non enim longe erant a terra, sed quasi cubitis ducentis), trahentes rete piscium. Ut ergo descenderunt in terram, viderunt prunas positas, et piscem superpositum, et panem. [Col. 0357D] Dicit eis Jesus: Afferte de piscibus quos * prehendistis nunc. Ascendit Simon Petrus, et traxit rete in terram, plenum magnis piscibus centum quinquaginta tribus. Et cum tanti essent, non scissum est rete. Dicit eis Jesus: Venite, prandete. Et nemo audebat discumbentium interrogare eum: Tu quis es? scientes quia Dominus est. Et venit Jesus, et * accepit panem, et dabat eis, et piscem similiter. Hoc jam tertio manifestatus est Jesus discipulis suis, cum resurrexisset a mortuis.



CAPUT CLXXX. Jesus ter dicit Petro: Diligis me?

JOAN. XXI, 15-25. Cum ergo prandissent, dicit Simoni Petro Jesus: Simon Joannis, diligis me plus [Col. 0358A] his? Dicit ei: Etiam, Domine, tu scis quia amo te. Dicit ei: Pasce agnos meos. Dicit ei iterum: Simon Joannis, diligis me? Ait illi: Etiam, Domine, tu scis quia amo te. Dicit ei: Pasce agnos meos. Dicit ei tertio: Simon Joannis, amas me? Contristatus est Petrus, quia dixit ei tertio, Amas me? Et dicit ei: Domine, tu omnia scis, tu scis quia amo te. Dicit ei Pasce oves meas. Amen, amen, dico tibi, cum esses junior, cingebas te, et ambulabas ubi volebas: cum autem senueris, extendes manus tuas, et alius te cinget, et ducet quo tu non vis. Hoc autem dixit, significans qua morte clarificaturus esset Deum. Et cum hoc dixisset, dixit ei: Sequere me. Conversus Petrus, vidit illum discipulum quem diligebat Jesus, sequentem, qui et recubuit in coena super pectus [Col. 0358B] ejus, et dixit: Domine, quis est qui tradet te? Hunc ergo cum vidisset Petrus, dicit Jesu: Domine, hic autem quid? Dicit ei Jesus: * Si eum volo manere donec veniam, quid ad te? Tu me sequere. Exiit ergo sermo iste inter fratres, quia discipulus ille non moritur. Et non dixit ei Jesus, Non moritur: sed, Si eum volo manere donec veniam, quid ad te? Hic est discipulus * qui testimonium * perhibuit de his, et scripsit haec: et scimus quia verum est testimonium ejus. Sunt autem et alia multa quae fecit Jesus: quae si scribantur per singula, nec ipsum arbitror mundum capere eos qui scribendi sunt libros.



CAPUT CLXXXI. Discipuli euntes in Galilaeam viderunt et adoraverunt Dominum. Et assumptus est in coelum coram eis.

[Col. 0358C] MATTH. XXVIII, 16-20. Undecim autem discipuli abierunt in Galilaeam, in montem ubi constituerat illis Jesus. Et videntes eum adoraverunt: quidam autem dubitaverunt.---MARC. XVI, 14-20. Et exprobravit incredulitatem illorum et duritiam cordis: quia his qui viderant eum resurrexisse non crediderunt. Et locutus est eis dicens: Data est mihi omnis potestas in coelo et in terra. Euntes in mundum universum, praedicate Evangelium omni creaturae. Docete omnes gentes, baptizantes eos in nomine Patris, et Filii, et Spiritus sancti: docentes eos servare omnia quaecunque mandavi vobis. Et ecce ego vobiscum sum omnibus diebus, usque ad consummationem saeculi. Qui crediderit et baptizatus fuerit salvus erit: qui vero non crediderit condemnabitur. Signa autem [Col. 0358D] eos qui crediderint haec sequentur: in nomine meo daemonia ejicient, linguis loquentur novis, serpentes tollent; et si mortiferum quid biberint, non eis nocebit; super aegros manus imponent, et bene habebunt. ---LUC. XXIV, 49-53. Vos autem sedete in civitate, quoadusque induamini virtute ex alto. Eduxit autem eos foras in Bethaniam: et elevatis manibus suis benedixit eis. Et factum est dum benediceret illis, recessit ab eis, et ferebatur in coelum: et sedet a dextris Dei. Et ipsi adorantes regressi sunt in Jerusalem cum gaudio magno: et erant semper in templo laudantes et benedicentes Deum. Et profecti praedicaverunt ubique, Domino cooperante et sermonem confirmante, sequentibus signis.




[Col. 0359]
EX CATENA IN QUATUOR EVANGELIA A VICTORE CAPUANO LATINE REDDITA.[Col. 0359] VICTOR EPISCOPUS CAPUAE EX RESPONSIONE CAPITULORUM SANCTI POLYCARPI SMYRNENSIS EPISCOPI, DISCIPULI JOANNIS EVANGELISTAE. DIVI POLYCARPI SMYRNENSIS EPISCOPI, ET MARTYRIS, BEATI JOANNIS EVANGELISTAE QUONDAM DISCIPULI, RESPONSIONUM FRAGMENTA.

[Col. 0359A] Matthaeus Dominum dixisse testatur (Cap. XIX, 5), quod Moyses scribit (Genes. II, 24), Adam locutum fuisse hoc modo: Hoc nunc os ex ossibus meis, et caro ex carne mea: propter hoc relinquet homo patrem et matrem, etc. Sed concordant Domini verba cum Moysi sermonibus, qui Adam praebens officium inspiratione divina prophetavit, ipse a Moyse hoc dixisse refertur. Deus vero, qui per inspirationem divinam in corde Adam ista verba formavit, ipse Pater a Domino recte locutus fuisse refertur. Nam et Adam hanc prophetiam protulit: et Pater, qui eum inspiravit, recte dicitur protulisse.



IDEM AD HAEC VERBA CHRISTI, Calicem meum bibetis, etc. Matth. XX.

Per hujusmodi potum, significat passionem. Et Jacobum [Col. 0359B] quidem novissimum martyrio consummandum (Actor. XII, 2), fratrem vero ejus Joannem transiturum absque martyrio; quamvis et afflictiones plurimas, et exsilia tolerarit: sed praeparatam martyrio mentem Christus martyrem judicavit. Nam Apostolus Paulus: Quotidie, inquit, morior (I Cor. XV, 31); dum impossibile sit quotidie mori hominem ea morte qua semel vita haec finitur. Sed quoniam pro Evangelio ad mortem jugiter erat praeparatus, se mori quotidie sub ea significatione testatus est. Legitur (In gestis) et in dolio ferventis olei pro nomine Christi beatus Joannes fuisse demersus.



IDEM DE INITIO EVANGELII SECUNDUM MARCUM.

Rationabiliter evangelistae principiis diversis utuntur, quamvis una eademque evangelizandi eorum [Col. 0359C] probetur intentio. Matthaeus ut Hebraeis scribens, genealogiae Christi ordinem texuit, ut ostenderet ab ea Christum descendisse progenie de qua eum nasciturum universi prophetae cecinerant. Joannes autem ad Ephesum constitutis, qui legem tanquam ex Gentibus [Col. 0360A] ignorabant, a causa nostrae redemptionis Evangelii sumpsit exordium: quae causa ex eo apparet, quod Filium suum Deus pro nostra salute voluit incarnari. Lucas vero a Zachariae sacerdotio incipit, ut ejus filii miraculo nativitatis, et tanti praedicatoris officio, divinitatem Christi Gentibus declararet. Unde et Marcus antiqua prophetici mysterii competentia adventui Christi declarat: ut non nova, sed antiquitus prolata ejus praedicatio probaretur. Aut per hoc evangelistis curae fuit, eo uti prooemio, quod unusquisque judicabat auditoribus expetere. Nihil ergo contrarium reperitur, ubi licet diversis scriptis, ad eamdem tamen patriam pervenitur.



IDEM IN ILLUD: Noli vocare amicos tuos, sed pauperes et debiles, etc. LUC. XIV, 12.

[Col. 0360B] Praecepit non amicos, sed infirmos quosque vocandos ad prandium. Quod si claudus, aut quilibet eorum sit amicus, sine dubio talis pro amicitia minime est rogandus: unde ipsa quasi videntur se impugnare mandata. Nam si non amici, sed claudi et caeci sunt invitandi, ipsosque quoque amicos esse contingat, nequaquam rogare debemus. Sed amicos, arbitror, intelligi hoc loco debemus illos, quos pro mundi hujus terrena consideratione diligimus, non pro divinae contemplationis intuitu. Hi sunt igitur amici relinquendi. Denique, ideo debilium exempla proposuit, quos pro nullius possumus appetere necessitate negotii, nisi tantum pro fructu retributionis aeternae.



IDEM IN ILLUD: Opus consummavi, quod dedisti mihi ut faciam. Joan. XVII, 4.

[Col. 0360C] Quomodo opus salutis humanae adimplesse commemorat, cum necdum crucis vexillum conscenderat? Sed definitione voluntatis, de qua cuncta venerandae passionis insignia adire decreverat, jure se opus perfecisse significat, etc. [a 1Kb] .




ANNO DOMINI DLI
SANCTUS NICETIUS EPISCOPUS TREVIRENSIS.
[Col. 0361]



[Col. 0361]
NOTITIA
(ex Gallandio)
.

[Col. 0361A] I. Nicetium Trevirensem antistitem virtutum praestantia et miraculorum gloria ubique spectatum ex veterum scriptorum monumentis intelligimus. Res ab eo praeclare gestas, ex ejus discipulo beato Aredio acceptas, Gregorius Turonensis litteris commendavit [(a) 1Kb] . Monasticam vitam professus ad regendam Ecclesiam Treviricam evectus fuisse perhibetur a Theodorico Francorum rege, propterea quod ipsum peccantem libere admonere atque arguere consueverat, cum adhuc abbas suo coenobio praeesset. Ejus ordinationem ex tabulis Ecclesiae Trevirensis apud Democharem [(b) 1Kb] illigat Baronius [(c) 1Kb] anno Christi 529. Cointius in suis Annalibus ecclesiasticis Francorum Aprunculo Nicetium successisse anno 527 scribit [(d) 1Kb] : quem postea secuti sunt Mabillonius [(e) 1Kb] , Ruinartius [(f) 1Kb] [Col. 0361B] atque Historiae litterariae Gallicae auctores [(g) 1Kb] . In episcopatu administrando ejus animi fortitudo imprimis enituit, pro custodia divinae legis potentium vultus non veritus. Theodebertum enim regem Theodorici filium, qui saepe ab aequitate discesserat et improborum scelera impunitate ac dissimulatione aluerat, palam increpuit, ac tandem ad meliorem frugem redegit. Clotarium quoque Theodeberti patruum ob incestas nuptias acriter satis redarguit sacrisque interdixit, cujus propterea jussu in exsilium ductus, postmodum a Sigiberto Clotarii filio post ejus obitum suae sedi restitutus anno 562 comperitur [(h) 1Kb] . Interfuit concilio Arvernensi I, anno 535 coacto [(i) 1Kb] , ut post Cointium [(j) 1Kb] tradit Pagius [(k) 1Kb] . Concilio item Aurelianensi V subscripsit anno 549 [Col. 0361C] exeunte celebrato [(l) 1Kb] ; et mox eodem anno Arvernensi II [(m) 1Kb] , cui subscripsere decem episcopi, qui paulo ante synodo Aurelianensi V interfuerant. Denique nomen ejus subscriptum reperitur concilio Parisiensi II [(n) 1Kb] , quod in causa Saffaraci episcopi Parisiensis Childeberto rege invitante habitum fuit [Col. 0362A] sub annum 555. Cointius tamen illud assignat anno 551 [(o) 1Kb] . Innumera sunt praeterea quae de hoc beatissimo praesule feruntur egregia facinora: qui tandem vitam clausit circa annum 566 ut praeeunte Cointio [(p) 1Kb] existimant Mabillonius [(q) 1Kb] et scriptores modo laudati [(r) 1Kb] . Ejus memoria in Martyrologio Romano recolitur nonis Decembribus. De eo haec inter caetera panxit Venantius Fortunatus [(s) 1Kb] :

Splendor, apex fidei, veneranda mente Niceti,
   Totius orbis amor, pontificumque caput:
. . . Summus apostolico praecellens pastor ovili,
   Auxisti meritis quidquid honoris habes.
Divino insistens operi terrena relinquis;
   Cui moritur mundus, non moriture manes.

II. Optimus noster antistes a studiosissimis enutritus parentibus ac litteris institutus traditur a Gregorio Turonensi [(t) 1Kb] ; qui alibi testatur [(u) 1Kb] , ipsum in [Col. 0362B] praedicatione admirabilis facundiae, celeberrimum habitum fuisse in plebe. Quae hactenus prodierunt tanti viri litterarum monumenta, pauca quidem prostant, ejus tamen fidei ardorem quo potissimum succensus erat, satis arguunt. Duo nimirum ipsius opuscula saeculo superiore a Dacherio evulgata novimus [(v) 1Kb] ; duasque praeterea epistolas magni momenti, antea editas primum a Frehero [(x) 1Kb] , deinde a Duchesnio [(y) 1Kb] , mox a Sirmondo [(z) 1Kb] , postremo a Cointio [(aa) 1Kb] , quae deinceps in Conciliorum collectione transierunt. Et primum quidem opusculum inscriptum De Vigiliis servorum Dei, quod ex optimae notae codice Sangermanensi desumptum Dacherius exhibuit, jam dudum vulgatum exstabat inter opera sancto Hieronymo falso tributa: quod non solum solertem editorem [Col. 0362C] latuit, sed etiam virum eruditum de la Barre, qui novam Spicilegii Dacheriani editionem adornavit, quin et diligentes Historiae litterariae Gallicae auctores [(bb) 1Kb] . Primus, quod quidem sciam, id advertit doctissimus Valesius [(cc) 1Kb] ; qui et illud addit, male in ms. codice laudato inscribi De vigiliis servorum Dei. »Non [Col. 0363A] enim, inquit, de monachorum, sed de laicorum vigiliis agitur, nec abbatis hic sermo est ad monachos, sed episcopi populum alloquentis, ut patet vel ex his verbis [(a) 1Kb] : Nec sane onerosum vel difficile videri debet etiam delicatis vel infirmis corporibus, in septimana duarum noctium, id est sabbati atque dominicae, portionem aliquam Dei ministerio deputare: ista enim quasi purificatio est dierum quinque vel noctium, quibus stupore carnali ingravescimus, aut mundanis actibus obsessi laetamur.« Haec V. C.

III. Hinc inter opera sancto Hieronymo perperam ascripta [(b) 1Kb] rectius fortasse inscribitur hujusmodi opusculum De Observatione vigiliarum. Cl. Vallarsius, qui haud ita pridem accuratam doctoris maximi editionem adornavit, animadvertit [(c) 1Kb] codicem Sangermanensem [Col. 0363B] antiquarii oscitantia aliquot locis mutilum haberi, caetera non inemendatum; ut propterea veterem editionem cum Dacheriana contulerit, variantesque lectiones adnotarit: ex quibus proinde nos, ut par erat, eas selegimus quae nostrum exemplar emendatius reddere valeant. Neque illud omittendum, quod vir eruditus sub finem admonitionis habet, sic inquiens: Sanctus Isidorus Hispalensis minime erubuit integram cap. 21 Ecclesiasticorum Officiorum ex eo (sancti Nicetii tractatu) totidem fere verbis describere. Nimirum ex cap. 3 opusculi sancti praesulis Trevirensis nonnulla excripsit verbo tenus sanctus ille Pater non solum cap. 21 lib. I Eccl. Offic., quae in notis subjectis indicavimus. Sed minime admittendum, quod idem Vallarsius verba faciens de opusculi auctore [Col. 0363C] ait, Nicetium de quo loquimur, summis laudibus celebratum Sidonio Apollinari, cui etiam fuerit affinitate conjunctum. Laudat quidem Sidonius [(d) 1Kb] Flavium Nicetium Lugdunensem, ex advocato sedis praetorianae et assessore virum spectabilem: sed Nicetium nostrum Trevirensem episcopum nuspiam agnoscit. Quin et Vallarsianae sententiae obstare omnino videntur quae de anno Sidonii emortuali alibi disseruimus [(e) 1Kb] . Hic namque Arvernensis praesul supremum diem obiisse perhibetur anno 484; Trevirensis autem, ut superius innuimus, e vivis excessisse circa annum 566. Quae quidem temporum notationes, si rite spectentur, magis magisque confirmant Nicetium nostrum Sidonio prorsus ignotum.

IV. De posteriore beati antistitis opusculo, inscripto [Col. 0363D] De Psalmodiae Bono, nihil interest verba facere: videtur enim ab auctore veluti appendicem fuisse priori subnexum: ut proinde reliquum fuerit de duabus ipsius epistolis nonnulla disserere, quas eum sub vitae suae finem scripsisse compertum habemus. Et priorem quidem inscripsit Chlotsindae seu Chlodosvindae Clotarii Francorum regis filiae, quae Alboino regi Longobardorum nupserat, ut tradit Gregorius [Col. 0364A] Turonensis [(f) 1Kb] . Harum litterarum initium ejusmodi est: Cum legatos vestros per Francorum reges germanos tuos ire conspicimus, etc. Ex quibus verbis liquet eas scripsisse sanctum praesulem regnantibus in Francia Clotarii filiis; cujus obitus, teste Mario Aventicensi [(g) 1Kb] , contigit anno post consulatum Basilii 20, id est Christi 561. Hoc itaque anno, sive ut maxime insequente 562, has litteras scripserit Nicetius arrepta occasione legationis quam ad fratres suos miserit Chlotsinda cum de patris obitu condolens, tum de regno ab iisdem suscepto fausta omnia adprecata. Sic sane post eruditos viros subinde laudatos censemus [(h) 1Kb] . Alii vero circa Christi annum 563 scriptas existimant [(i) 1Kb] . Sirmondus autem annum assignare videtur 565, quod ne vix quidem admittendum. In [Col. 0364B] his porro litteris Chlotsindam excitat sanctus Pater, ut regii conjugis sui Alboini haeresi Arianae addicti saluti prospicere studeat, eumque ad rectam fidem profitendam nitatur Deo propitio reducere: simulque ut ea facilius rem gerat, Ariani dogmatis falsitatem ex variis sacrarum Scripturarum locis ipsi demonstrat, atque ut eadem regi proponat hortatur. Et quoniam ad persuadendum potentissima sunt miracula, Longobardos urget, ut iter in Franciam suscipiant inquirendae veritatis causa, nobilissimas Galliarum urbes, Turonos, Altissiodorum, Pictavium, Trecas, Remos et Suessionem adeant, ibique curationes morborum contemplentur a Deo factas ad tumulos beatissimorum pontificum, Martini, Germani, Hilarii, Lupi, Remigii et Medardi, qui Filium Patri consubstantialem crediderunt, et adversus [Col. 0364C] haereticos suorum temporum egregie decertarunt. Verba sunt Cointii [(j) 1Kb] : qui et illud observat, populos quibus Alboinus praeerat, Gothos ac Longobardos in praedictis litteris vocasse Nicetium, quia gens Longobardorum Gothica erat origine, et a caeteris Gothis peculiari distinguebatur nomine, quod a longis barbis fuit sortita.

V. Ad posteriorem epistolam quod attinet, eam scripsit Nicetius ad Justinianum imperatorem, qua illum revocare studuit ab haeresi Aphthartodocitarum in quam lapsus fuerat, edicto suo de incorruptibilitate corporis Christi promulgato ineunte anno 565, quo ipso anno vitam cum morte commutavit. De hac temporis notatione pluribus disputat Pagius adversus Cointium [(k) 1Kb] ; qui cum Baronio existimans [Col. 0364D] edictum illud Justiniani emissum fuisse anno 563, ejusque obitum in annum 566 differens, ex depravata hujusmodi chronologia conjecit [(l) 1Kb] , beatissimum antistitem suis litteris non parum profecisse apud imperatorem, ut ejus animum ab edicto quod orthodoxae fidei contrarium scripserat, promulgando revocare: cum contra, valde verisimile sit Justinianum Nicetii litteras non recepisse morte praereptum. Utut est, [Col. 0365A] eumdem Francorum Annalistam de hisce litteris Nicetii sic loquentem inducimus [(a) 1Kb] : Egregiam, inquit, laudem meretur Nicetius Trevirensis episcopus; qui, licet positus esset in ultimis partibus Occidentis, ubi nullus veneno Nestorii vel Eutychetis inficiebatur, statim ac audivit Orientis imperatorem pravis adhaerere dogmatibus quae divulgabantur a talium haereticorum asseclis, mox, ut resipisceret, per litteras monuit. Usus est acri stylo, quae sibi narrata fuerunt non dissimulavit, imo plura gravioraque, quam caeteri scriptores, congessit exprobravitque crimina; nam Patres quos [Col. 0366A] imperator venerari debuisset, ad caedes, ad diversas cruces missos asseruit. Deinde subjecit quam odiosum esset illius nomen apud omnes Italos, apud Afros, apud Hispanos, apud Gallos, a quibus ob haeresim anathematizabatur. Haec V. C.

Quod reliquum est, lectorem admonitum volumus; extra ordinem temporum atque ad hujus voluminis calcem excusa fuisse Nicetii opuscula; quod scilicet nobis exciderint, dum aliis intenti reliqua sequentium scriptorum monumenta typis consignanda parabamus.




[Col. 0365]
SANCTI NICETII OPUSCULA. (C,G)*
[Col. 0365]


OPUSCULUM PRIMUM. De Vigiliis servorum Dei.



CAPUT PRIMUM.
[Col. 0365B]

Bona [a 1Kb] et digna et sancta res, et apta prorsus satisque conveniens de sanctis vigiliis nunc dicere, et conferre sermonem, quando ipsa lucubratio geritur a sollicitis et religiosis: nox caeca est, et necessaria caligo corporibus, quae non solum homines, sed etiam in somno detinet animantes, ut, reparatis [b 1Kb] viribus per soporem, possint diurnos labores sustinere vigilantes. Bonus Deus, qui ita prospexit, ita constituit, ut homo exiturus ad opus suum et ad operationem suam usque ad vesperam, haberet vicarium tempus, in quo a laboribus duris et multa fatigatione requiesceret (Psal. CIII, 23). Ergo diem ad opus, noctem fecit ad requiem; et pro hoc, sicut pro omnibus, gratias debemus agere illi qui praestitit [c 1Kb] . Novimus autem multos hominum, ut aut majoribus suis [Col. 0365C] placeant, aut sibi aliquid peculiariter prosint, noctis particulam ad aliquod opusculum segregare, et id pro lucro ducere, quod furati de sopore suo, operari potuerunt [d 1Kb] . Quod si in carnalibus instrumentis, id est, victui ac vestitui necessariis, qui vigilant non reprehenduntur, imo laudantur; quanto magis nos sacras vigilias, tam spirituali opere fructuosas, orationibus scilicet, hymnis, lectionibus fecundas, observare et amare debemus, ut a Domino Deo mercedem recipiamus [e 1Kb] ?



CAPUT II.

Equidem sunt homines qui ista reprehendunt, sed [Col. 0366B] a fide catholica et religione alieni sunt. Sed non est mirum. Quomodo enim impiis et profanis religiosa placere possunt? Quibus si placerent, nostri essent, quod sumus [f 1Kb] utique Christiani. Si vero nostri sunt quos vigiliarum sanctarum salutifer actus offendit, ut nihil de his deterius suspicet, aut pigri sunt, aut somniculosi, aut senes sunt, aut infirmi. Si pigri sunt, erubescant; quia illis insonant Proverbia Salomonis: Vade ad formicam, o piger; et aemulare vias ejus (Prov. VI, 6). Si somniculosi sunt, expergiscantur, Scriptura proclamante: O piger, quousque dormis? Quando autem de somno surgis? Modicum quidem dormis, modicum sedes, modicum autem dormitas, pusillum autem manibus amplecteris pectus. Deinde, superveniet tibi tanquam viator paupertas, inopia autem [Col. 0366C] sicut bonus cursor (Ibid., 9-11). Si autem senes sunt, quis eos compellit ut vigilent? quanquam et non compulsi vigilare debent pro ipsa aetate sua, et Dominum Deum instantius orare. Vigilare itaque debent sedentes, si stare non praevalent. Si vero infirmi sunt membris, quod ipsi facere non possunt, non reprehendant: imo secundum prophetam rigent lacrymis stratum suum, et dicant: Sic memor fui tui super stratum meum (Psal. LXIX, 7). Commendent etiam vigilantibus, ut eos suis precibus adjuvent, quod adjuti a Domino super lectum doloris sui canere quandoque mereantur, dicentes: In matutinis meditabor in te, Domine, quia factus es adjutor meus (Ibid.). Alioquin [Col. 0367A] stultum, et satis extraneum est [a 1Kb] a religione, ut quia ipsi currere non valemus, bene currentibus derogemus; quia etsi non possumus, debemus non invidere, sed congratulari potentibus. Sicut enim qui consentit malitiae, particeps est poenae, sic participatio gloriae speranda est de consensione bonitatis. Alios enim coronat affectus [b 1Kb] , alios voluntas pia laetificat.

Nec sane onerosum vel difficile videri debet etiam delicatis vel infirmis corporibus in septimana duarum noctium, id est, sabbati atque dominicae, portionem aliquam Dei ministerio deputare: ista enim quasi purificatio est dierum quinque vel noctium, quibus stupore carnali [c 1Kb] ingravescimus, aut mundanis actibus obsessi laetamur [d 1Kb] . Nec erubescat aliquis in bono [Col. 0367B] studio sanctitatis, quia non erubescunt improbi in perpetrando opere foeditatis. Merito ergo Scriptura in Proverbiis dicit: Est confusio quae adducit peccatum (Eccli. IV, 25). In bono enim opere confundi, peccatum est, sicut in malefaciendo non confundi pernicies est. Si sancti estis, amate vigilias; ut thesaurum vestrum vigilando custodientes, ipsi in sanctitate servemini. Si peccatores estis, magis currite, ut vigilantes, et Deum orantes, purgemini; ut tundentes pectora frequentius clametis ad Dominum ex toto corde dicentes: Ab occultis meis munda me, Domine, et ab alienis parce servo tuo (Psal. XVIII, 13). Qui enim ab occultis desiderant jam purgari, nescio an eos delectet iisdem miseriis inquinari.



CAPUT III.

[Col. 0367C] Tempus exigit [e 1Kb] , charissimi, ut de auctoritate vigiliarum, de antiquitate, deque ipsa utilitate pauca dicamus: magis enim quilibet labor libenter suscipitur, si ante oculos proponatur ipsius laboris utilitas. Antiqua est vigiliarum devotio, familiare bonum omnibus sanctis. Isaias denique propheta clamat ad Dominum dicens: De nocte vigilat spiritus meus ad te, Deus, quia lux praecepta tua sunt super terram (Isai. XXVI, 9, sec. LXX). David et regio et prophetico spiritu sanctificatus unguento, ita canit [f 1Kb] : Domine Deus salutis meae in die clamavi, et nocte coram te (Psal. LXXXVII, 2). Item dicit: Memoratus sum in nocte nominis tui, Domine, et custodivi legem tuam (Psal. CXVIII, 55) [g 1Kb] . Accipe ejusdem prophetae aliam vocem, quae et tempus et habitum deprecantis ostendat: In noctibus, [Col. 0367D] inquit, extollite manus vestras in sancta, et benedicite Dominum (Psal. CXXXIII, 2). Et ne vespertinas tantum horas noctes aestimes appellatas, occurrit et dicit: Media nocte surgebam ad confitendum tibi super judicia justitiae tuae (Psal. CXVIII, 62). Ecce habetis [Col. 0368A] et tempus expressum, et exsurgendi sollicitudinem, quomodo confiteamini Deo, ostensam.

Adhuc consideranti mihi intentionem sanctorum, majus aliquid ac laboriosius occurrit, et ultra naturae humanae conditionem suggeritur, cum eumdem prophetam audis ita psallentem: Si ascendero in lectum strati mei: si dedero somnum oculis meis, et palpebris meis dormitationem, aut requiem temporibus meis, donec inveniam locum Domino, tabernaculum Deo Jacob (Psal. CXXXI, 3). Quis non stupeat tantam in Dei amore animi devotionem; ut somnum sibi, sine quo utique corpora humana deficiunt, penitus interdixerit, donec locum ac templum Domino fabricandum rex et propheta reperiret? Quae res nos debet fortiter admonere, ut si ipsi locus Dei esse volumus; et tabernaculum [Col. 0368B] ejus ac templum cupimus haberi perpetuo, sicut Paulus apostolus asserit dicens: Vos estis templum Dei (II Cor. VI, 16): in quantum possumus exemplo sanctorum vigilias diligamus, ne et de nobis dicatur [h 1Kb] : Dormierunt somnum, et nihil invenerunt (Psal. LXXV, 6): quin potius et gratulabundus unusquisque vestrum jam dicat: In die tribulationis meae Deum exquisivi manibus meis nocte coram eo, et non sum deceptus (Psal. LXXVI, 3), Quia bonum est confiteri Domino, et psallere nomini tuo, Altissime; ad annuntiandum mane misericordiam tuam, et veritatem per noctem (Psal. XCI, 2, 3). Haec et ejusmodi tanta ac talia ideo sancti illi cecinerunt, et scripta reliquerunt, ut nos eorum posteri paribus eorum excitaremur exemplis, ad celebrandas etiam noctibus nostrae [Col. 0368C] salutis excubias.

Sed a veteribus veniamus ad nova; a ministris legis ad ministros Evangelii, ut de Novo etiam Testamento vigiliarum gratia consignetur. Anna filia Phanuel vidua continuis orationibus ac jejuniis serviens, non discessit de templo die ac nocte. In Evangelio legitur, quod pastores illi sanctissimi dum super gregem suum nocturnas exercent vigilias, et angelos in splendore videre, et Christum natum in terris primi audire meruerunt. Jam vero institutio Salvatoris nonne omnes ad vigilandum auditores exsuscitat, sive in parabola boni seminatoris docendo: Dum dormirent homines, venit malus, et superseminavit zizania inter triticum, et abiit (Matth. XIII, 25). Qui si vigilassent, nec malus forsitan zizania seminare potuisset. Sive [Col. 0368D] cum dicit: Sint lumbi vestri praecincti, et lucernae ardentes; et vos similes exspectantibus Dominum suum quando revertatur a nuptiis. Beati servi illi quos cum venerit Dominus, invenerit vigilantes (Luc. XII, 35-37): Et si vespertina, inquit, hora venerit, et si media nocte, [Col. 0369A] et si galli cantu, et inveniat eos vigilantes, beati sunt (Marc. XIII, 33). Itaque et vos estote parati, quia qua hora nescitis, Filius hominis venturus est (Matth. XXIV, 44). Nec verbis solummodo docuit vigilare, sed etiam exemplo confirmavit. Namque testatur Evangelium, quia erat Jesus pernoctans in oratione Dei (Luc. XI, 12). Pernoctabat non sibi, sed ut sciremus quid omnes facere debeamus. Et ipse increpat Petrum tempore passionis dicens: Non potuistis una hora vigilare mecum? Et ad omnes jam dicit: Vigilate, et orate, ne intretis in tentationem (Matth. XXVI, 40, 41). [a 1Kb] Haec verba ejusmodi exemplo, oro vos, quem non de profundo etiam mortis simili modo valeant suscitare?

His instructi sermonibus, his confirmati documentis beati quoque Apostoli et ipsi vigilaverunt, et [Col. 0369B] vigilias imperaverunt. Petrus apostolus in carcere noctu ab angelo suscitatur, et ipso reserante portam ferream in domum Mariae pervenit, ubi erant multi congregati, non dormientes utique, sed orantes. Idem in Epistola sua ponit, et dicit: Sobrii estote, et vigilate, quia adversarius vester diabolus tanquam leo rugiens circuit quaerens quem transvoret (I Petr. V, 8). Paulus et Silas in custodia publica circa medium noctis orantes, hymnum audientibus vinctis dixisse memorantur (Act. XVI, 25); ubi repente terraemotu facto, et concussis fundamentis carceris, et januae apertae [b 1Kb] , et omnium vincula sunt subito soluta. Item beatus apostolus Paulus [c 2Kb] super exercendis vigiliis adhortatur Thessalonicenses, dicens: Vigilate, et state in fide, confortamini et viriliter agite (I Cor. [Col. 0369C] XVI, 13).



CAPUT IV.

Haec sufficiant de auctoritate et antiquitate sanctarum vigiliarum. Superest ut secundum promissum de earum utilitate aliqua proferamus; quanquam sentiri magis potest per exercitium ipsa utilitas, quam loquentis sermone narrari. [d 1Kb] Gustando enim videtur, quia suavis est Dominus (Psal. XXXIV, 9). Qui ergo gustavit, intelligit et sentit, quantum paedoris vigilando deponitur, quantus mentis stupor excutitur, quanta lux animam vigilantis et orantis illustrat, quae gratia, quae sancta visitatio membra [Col. 0370A] universa vigilantis laetificat. Vigilando timor omnis excluditur, fiducia nascitur, caro maceratur, vitia tabescunt, castitas roboratur, cedit stultitia, accedit prudentia, mens acuitur, error obtunditur, criminum caput diabolus gladio spiritus vulneratur. Quid hac utilitate magis necessarium, quid istis lucris sanctis commodius, quid hac delectatione suavius, quid ista felicitate beatius? Teste etiam propheta, qui in principio Psalmorum suorum beatum virum describens, summam beatitudinis ejus in hoc versiculo collocavit, dicens: Si in Domini lege meditetur die ac nocte (Psal. I, 2). Bona est quidem diurna meditatio, bona oratio, sed multo gratior et efficacior est nocturna meditatio; quia per diem necessitates variae obstrepunt, occupationes destruunt mentem, sensum multiplex cura dispergit: nox autem secreta est, nox [Col. 0370B] quieta est et opportuna orantibus, aptissima vigilantibus, dum carnalibus occupationibus expeditum, collecto sensu totum hominem divinis conspectibus sistit [e 1Kb] . Itaque Deo placitas cognoscite esse vigilias ad celebrandam benedictionem.

Tantum, charissimi, qui vigilat oculis, vigilet et corde; qui orat spiritu, oret et mente; quia nec satis utile est oculis vigilare, et animo dormitare, cum econtrario ex persona Ecclesiae Scriptura dicat: Ego dormio, et cor meum vigilat (Cant. V, 2). Curandum est etiam ante omnia ne nimietate cibi vel potus nostrorum vigilatorum pectora onerentur, ne cruditatem ructantes et crapulam, non solum ipsi nobis insuaves simus, sed etiam gratia Spiritus sancti indigni judicemur. Dixit namque vir quidam inter pastores eximius: [Col. 0370C] Sicut fumus, inquit, fugat apes, sic indigesta ructatio avertit et abjicit Spiritus sancti charismata. Ergo tanquam divinum celebraturi mysterium, ante nos per abstinentiam parare debemus, ut integrati et expediti vigilare possimus: cogitatio quoque mala pellatur, ne male vigilantium oratio fiat, sicut legitur, in peccatum (Psal. CVIII, 7). Sunt enim et ex malignis maledictae vigiliae, ut in Proverbiis legitur: Quia ablatus est somnus ab oculis eorum. Non enim dormiunt, inquit, nisi male fecerint (Prov. VI, 16). Sed absint, et longe absint ab hoc conventu tales vigiliae; sed potius vigilantium pectus clausum diabolo, sit [Col. 0371A] apertum Christo, ut quae labiis sonamus, corde teneamus. Tunc erunt acceptabiles apud Deum nostrae vigiliae, tunc pernoctatio salutaris, si competente diligentia et devotione sincera, ministerium nostrum divinis obtutibus offeratur.

Haec de vigiliarum auctoritate et antiquitate, nec [Col. 0372A] non etiam de earum sancta utilitate dicta sufficiunt. De hymnorum autem psalmorumque devotione quam grata sint et acceptabilia Deo, nunc quantulumcunque dixissem, nisi ratio prolixior volumen aliud postularet: quod Domino largiente sequenti exhibebitur lectione.



OPUSCULUM II. De Psalmodiae Bono.
[Col. 0371]


CAPUT PRIMUM.

[Col. 0371A] De psalmodiae bono dicamus quae nobis Deus donare dignatur. Nos itaque, charissimi, qui tam propheticis quam evangelicis et apostolicis sumus omnes eruditi magisteriis, quorum nobis dicta et facta ante oculos proponamus, per quos sumus omne quod sumus: et quam sint grata et accepta Deo spiritalia [Col. 0371B] cantica, a primordio repetentes, iisdem auctoribus asseramus. Si autem quaeramus quis omnium primus hoc genus invexerit, non invenimus alium nisi Moysem, qui canticum Deo insigne gestavit, quando percussa Aegypto decem plagis, et Pharaone demerso, populus per insueta maris itinera ad desertum gratulabundus egressus est, dicens: Cantemus Domino; gloriose enim honorificatus est (Exod. XV, 1). Primus igitur Moyses dux tribuum Israelis choros instituit, et utrumque sexum distinctis classibus, se ac sorore praeeunte, cantare Domino canticum triumphale perdocuit. Postmodum Debbora nobilis femina in libro Judicum hoc ministerio functa reperitur. Ipse tamen Moyses e corpore recessurus terrificum carmen in Deuteronomio iteravit; quod scriptum [Col. 0371C] testamenti vice populo dereliquit, unde scirent quae poena et quales eos contribulationes sequerentur, si a Domino recessissent. Omnes miseri atque miserandi, qui tali tamque evidenti denuntiatione praetermissa noluerunt a peccatis et ab illicitis superstitionibus praecavere.

Jam vero postea multos invenies non solum viros, sed etiam feminas Spiritu divino completas, Dei cecinisse mysteria, etiam ante David, qui a pueritia in hoc munus a Domino specialiter electus, et cantorum princeps, carminum thesaurus esse promeruit. Qui adhuc puer in cithara suaviter fortiterque canens, malignum spiritum qui operabatur in Saule, compescuit: non quo citharae illius tanta virtus erat, sed quia figura crucis Christi, quae in ligno et [Col. 0371D] extensione nervorum mystice gerebatur, jam tunc spiritum daemoni opprimebat.

Quid in his Psalmis non invenies quod faciat ad utilitatem et aedificationem, ad consolationem humani generis, conditionis, sexus, aetatis? Habet in Psalmis infans quid lacteat, puer quid laudet, adolescens quid corrigat viam, juvenis quid sequatur, senior quid precetur. Discit femina pudicitiam, pupilli inveniunt patrem, viduae judicem, pauperes perspectorem, advenae custodem, audiunt reges judicesque quid timeant. Psalmus tristes consolatur, laetos temperat, iratos mitigat, pauperes recreat, divites ut se agnoscant admonet, et ne superbiant increpat; omnibus omnino suscipientibus se aptam medicinam [Col. 0372A] contribuit Psalmus; nec peccatores despicit, sed remedium eis per poenitentiam lacrymosam salubriter ingerit. Dominus itaque Deus noster per David servum suum confecit potionem, quae dulcis esset gustu per cantationem, et efficax ad curanda vulnera peccatorum per suam virtutem. Suaviter enim Psalmus auditur dum canitur, penetrat animum cum [Col. 0372B] delectat; facile Psalmi memoria retinentur, si frequenter psallantur; et quod legis austeritas ab humanis mentibus extorquere non poterat, hi per dulcedinem cantionis excludunt. Nam quidquid Prophetae, quidquid Evangelia ipsa praecipiunt, in his carminibus suavi meditantium dulcedine continetur.

Deus ostenditur ut timeatur, simulacra ridentur, justitia ingeritur, iniquitas prohibetur, misericordia laudatur, incredulitas abdicatur, veritas requiritur, mendacia damnantur, dolus accusatur, innocentia collaudatur, superbia dejicitur, humilitas sublimatur, poenitentia praedicatur, pax sequenda depromitur. Contra inimicos protectio postulatur, vindicta promittitur, spes certa nutritur; et quod his est omnibus excellentius, in Psalmis Christi sacramenta [Col. 0372C] cantantur. Nam et generatio ejus exprimitur, et rejectio plebis impiae, et gentium haereditas nominatur, virtutes Domini cantantur, passio veneranda depingitur, resurrectio gloriosa monstratur, sedes quoque ad dexteram mirabiliter depingitur. Deinde igneus Domini manifestatur adventus, terribile de vivis et mortuis judicium panditur. Quid plura? Etiam Spiritus creantis emissio, et terrae renovatio revelatur: post quae erit in gloria Domini sempiternum justorum regnum, peccatorumque perenne supplicium.



CAPUT II.

Haec sunt cantica Dei quae canit catholica Ecclesia Dei. Haec sunt quae hic noster conventus sono etiam vocis exercet: haec non solum cantorem non resolvunt, sed potius stringunt. Haec cantica placent Deo, [Col. 0372D] ubi totum quod agitur spectat ad gloriam Creatoris. Merito idem propheta omnes et omnia ad laudem Dei cuncta gubernantis hortatur dicens: Omnis spiritus laudet Dominum (Psal. CL, 6). Se ipsum quoque pollicens laudatorem dicebat: Laudabo nomen Domini cum cantico, et magnificabo eum in laude (Psal. LXIII, 31). Laudate Dominum in vita vestra, immolate Deo sacrificium laudis pro anima et vita vestra, et per ipsum ostenditur vobis in anima vestra, qua ad ejus perveniatis salutare.

Delectat Dominum nostrum de pura conscientia laus emissa, sicut idem hortatur hymnigraphus, dicens: Laudate Dominum, quia bonus est psalmus; Deo nostro sit jucunda decoraque laudatio (Psal. CXXXIV, 3). [Col. 0373A] Hanc scientiam gerens, hoc officium Deo placitum sciens idem Psalmista testatur: Septies in die laudem dixi tibi (Psal. CXVIII, 164). Et adhuc amplius aliquid pollicetur: Et lingua, inquit, mea meditabitur justitiam tuam, tota die laudem tuam (Psal. XXXIV, 28). Sentiebat enim sine dubio de tali opere beneficium, sicut ipse commemorans dicit: Laudans invocabo Dominum, et ab inimicis mei salvus ero (Psal. XXVI, 4). Tali tutamine et tali clypeo armatus, et fortissimum illum Goliam gigantem straverat, et saepe de alienigenis victoriam reportarat.



CAPUT III.

Longum erit, charissimi, singula quae sanctorum historia continet dicere, praesertim cum res exigat de Novo Testamento aliqua ad veterum confirmationem [Col. 0373B] et ad vestram instructionem debere proferri. Ergo invenies primum Zachariam patrem magni Joannis post longum illud silentium in hymni vice prophetasse. Nec Elisabeth, diu sterilis, edito de promissione filio Deum de ipsa anima magnificare cessavit. Nato in terris Christo laudem sonuit exercitus angelorum: Gloria in excelsis Deo, et in terra pax hominibus bonae voluntatis (Luc. II, 14). Annuntiantes pueri in templo, Hosanna filio David (Matth. XXI, 15) clamaverunt; nec Pharisaeis livore strepentibus Dominus ora innocentium clausit, sed potius aperuit, dicens eis: Non legistis scriptum: Ex ore infantium et lactentium perfecisti laudem? Et si isti tacuerint, lapides clamabunt (Ibid., 16). Ipse Dominus in verbis doctor, in factis consummator, ut hymnorum ministerium [Col. 0373C] gratissimum comprobaret, cum discipulis hymno dicto exivit in montem Oliveti. Quis jam tali documento de psalmorum et hymnorum religione dubitabit; quando ille qui a coelestibus cunctis adoratur et psallitur, ipse cum discipulis hymnum cantasse perhibetur?

Et Joannes in Apocalypsi refert se Spiritu revelante vidisse, et audisse vocem aquarum multarum, et tonitruorum validorum dicentium Alleluia: ex quo nullus debet ambigere hoc vigiliarum sanctarum ministerium, si digna fide et devotione vera celebretur, angelis esse conjunctum, quos constat sine somno, sine occupatione indesinenter laudare Deum in coelis, et benedicere Salvatorem. Quae cum ita sint, fratres, jam pleniore fiducia hymnorum mysterium fideliter impleamus, magnam nos credentes a Deo [Col. 0373D] gratiam consecutos, quibus concessum est cum tantis ac talibus sanctis, prophetis dico atque martyribus, Dei aeterni miracul . . . . . Hic cum David Domino confitemur quoniam bonus est; cum Moyse potentiam Domini magnis illis canticis personamus; cum Anna quae Ecclesiae speciem gerit, olim sterilis, nunc fecunda, in Dei laude corde confirmamur; cum Isaia de nocte vigilantes psallimus; cum Habacuc, cum Jeremia, cum Jona sanctissimis vatibus orando cantamus: cum tribus aeque pueris, quasi in fornace positi, convocata omni creatura, Creatori omnium benedicentes psallimus.

[Col. 0374A] Quid hac utilitate commodius, quid hac delectatione jucundius, quia et Psalmis delectamur, et orationibus irrigamur, et interpositis lectionibus pascimur? Et vere sicut boni convivae ferculorum varietate delectantur, ita nostrae animae multiplici lectione et hymnorum exhibitione saginantur.

Tantum, charissimi, intermittentes fabulas superfluas, intento sensu et vigilanti mente psallamus, ut Deo non displiceamus. Sic enim nos hortatur psalmus dicens: Quoniam rex omnis terrae Deus, psallite sapienter (Psal. XLVI, 8), id est intelligenter, ut non solum spiritu, hoc est sono vocis, sed et mente psallamus, et ipsum quod psallimus cogitemus ne captivata mens fabulis et extraneis cogitationibus, laborem habeat infructuosum. Sonus etiam vel melodia [Col. 0374B] consentiens sanctae religioni psallatur, non quae tragicas difficultates exclamet, sed quae in vobis [a 1Kb] veram Christianitatem demonstret; non quae aliquid theatrale redoleat, sed compunctionem peccatorum faciat. Sed et vox omnium vestrum non dissona debet esse, sed consona. Non unus insipienter protrahat, aut unus humiliet, alter vocem extollat; sed innitatur humiliter unusquisque vocem suam intra sonum chori concinentis includere, non extrinsecus extollentes, aut protrahentes quasi ad stultam ostentationem indecenter efferre, neque hominibus placere velle. Totum enim tanquam in conspectu Dei, non hominibus placendi studio celebrare debemus. Habemus enim et de hac vocis consonantia formam positam, vel exemplum, tres illos utique beatissimos [Col. 0374C] pueros, de quibus refert propheta Daniel: Tunc, inquit, hi tres quasi ex uno ore hymnum dicebant, et glorificabant Deum in fornace, dicentes: Benedictus es, Domine Deus patrum nostrorum (Dan. III, 51, 52). Videtis quia pro magisterio ponitur quod tres pueri pariter Deum ex uno ore humiliter sancteque laudaverint. Et nos utique omnes quasi ex uno ore eumdemque psalmorum sonum, eamdemque vocis modulationem aequaliter proferamus: qui autem aequare se non potest caeteris, melius est ei tacere, aut lenta voce psallere, quam clamosa voce omnibus perstrepere; sic enim et ministerii implebit officium, et humiliter psallenti fraternitati non faciet offendiculum. Si ergo et nostra omnium vox fuerit inoffensa, vel consona labiorum cymbalis bene sonantibus, et [Col. 0374D] nos delectabit, et audientes aedificabit, et Deo nostro suavis erit tota laudatio, qui in domo sua, sicut legitur, unanimes habitare facit. Quando enim psallitur, psallatur ab omnibus; cum lectio legitur, facto silentio aeque audiatur ab omnibus, ut legente lectore omnino clamosis vocibus nemo perstrepat. Et antequam legatur, omnes convenite: si quis autem supervenerit cum lectio celebratur, adoret tantum Deum, et praesignata fronte, aurem legi Dei sollicite commodet.

Patet tempus orandi cum omnes oramus, patet tempus cum volueritis, et quoties volueritis privatim orare; ne obtentu lectionis doleas te perdidisse lectioonem, [Col. 0375A] quia non semper eam quilibet paratam potest habere: nam grande tempus semper in promptu est: nec putetis parvam vobis nasci utilitatem ex sacrae lectionis auditu; quia oratio ipsa fit pinguior, dum mens recenti lectione saginatur, et currit per imagines divinarum rerum quas nuper audivit. Nam et Maria soror Marthae, quae sedens ad pedes Jesu sorore neglecta verbum Domini intentius audiebat, bonam partem sibi elegisse Domini voce firmatur. [Col. 0376A] Ideo enim et diaconus clara voce in domo Dei sancti praeconii admonet cunctos, ut sive orando, sive in flectendis genibus, sive in psallendo, sive in lectionibus sollicite audiendis, unitas servetur ab omnibus; quia unanimes homines diligit Deus, et in sua domo eos efficit habitare; in qua domo qui habitant, beati pronuntiantur in psalmo, quia ipsi laudabunt Dominum in saecula saeculorum (Psal. LXXXIII, 5). Amen.




[Col. 0375]
S. NICETII EPISTOLAE DUAE. (C,S)*
[Col. 0375]


EPISTOLA PRIMA. AD CHLODOSVINDAM REGINAM LONGOBARDORUM.
[Col. 0375B]

Dominae clementissimae in Christo filiae Chlodosvindae reginae Nicetius peccator.

I. Cum legatos vestros per Francorum reges, germanos tuos, ire conspicimus, de prosperitate vestra solliciti sumus. Sed illa inde audimus, quod quam semper sonare etiam et sonare confitemur, quam magna, quam alta, quam laudabilis, quam utilis, quam humana vel munifica; quomodo de pauperibus sollicita, quomodo de regione [a 1Kb] astuta, quomodo in cuncto populo pia conversatione splendida. Ille hoc concedat qui tibi spiritum sapientiae et intellectus jam dedit. Gaudemus ex hoc: gaudere nos Christus faciat de Alboino rege quem habes, et de [Col. 0375C] felicitate sua triumphare. Stupentes sumus, cum gentes illum tremunt, cum reges venerationem impendunt, cum potestates sine cessatione laudant, cum etiam ipse imperator suis ipsum praeponit, quod animae remedium non festinus requirit. Scriptum legimus: Quaerite primum regnum Dei, et omnia apponentur (Matth. VI, 33). Qui sic, quemadmodum ille, fulget fama, miror quod de regno Dei et animae suae salute nihil investigare studet; sed illos recipit, illis acquiescit, qui potius animam in gehennam perdunt, quam ad viam salutis adducant. Duos Deos esse praedicant, alium in deitate Patrem, alterum in deitate, sed pro creatura, Filium; cum Scriptura dicat: Ego sum salvator, et non est alius praeter me (Isa. XLV, 14).

[Col. 0375D] II. Te domina Chlodosvinda, per tremendum Dei judicium conjuro, ut hanc epistolam et bene legas, et bene illi et frequenter exponere studeas, et ut ipsum interroges: Quis est Salvator? Patrem dicunt esse Salvatorem, an Filium? Quomodo duos esse, cum unus est, et alius non est, denuntiant? Si dicent Filium, ergo Pater Salvator non est; et si dixerint Patrem, ergo Filius Salvator non est: quia salvare qui Salvator non est nullum potest. Si dixerint: [Col. 0376B] Duo sunt Salvatores, istud scriptum nusquam invenient, nisi, Ego et Pater unum sumus (Joan. X, 30); hoc est, Pater in Filio et cum Filio, et Filius in Patre et cum Patre. Deus prae magnitudine videri ab oculo humano non potest, qui tantum grandis, tantum fulgens, tantum etiam igneus est. Legimus: In circuitu coeli et terrae tabernaculum ejus (Psal. XVII, 12); quod etiam prae ista magnitudine et splendore ab homine videri non potest. Expressit de se, quem semper habuit apud se; qui latibulum sibi de carne fecit; et ideo Scriptura dicit: Posuit tenebras latibulum suum (Ibid.). Ideoque in Evangelio ait Verbum Dei, quod Joannes dicit, quia In principio erat (Joan. I, 1), Verbum caro factum est (Ibid., 14); et quod de Maria erat, sic illud ad se junxit, ut esset unum. [Col. 0376C] Et per Scripturam dicit: Ex Sion species decoris ejus (Psal. XLIX, 2): hoc est, homo in Deo transibit.

III. In Evangeliis ipse dixit: Ego ex Patre exivi, et veni in hunc mundum (I Joan. XVI, 28). In quadragesimo septimo psalmo dixit: Distribuite gradus ejus (Psal. XLVII, 14). Ejus dixit, non eorum: quoniam unus esse, sed nec solus, apertissime scitur: Ut enarretis in progenie altera: nam in die resurrectionis nec enarrare, nec apparere poterit, qui Trinitatem in unitate non crediderit. Et pro eo omnis militia angelorum per singulos dies clamat: Sanctus, sanctus, sanctus, Dominus Deus sabaoth (Isa. VI, 3). Non tres Sancti, sed ter Sanctum dixit Dominum Deum sabaoth. Sanctus Pater, Sanctus Filius, Sanctus Spiritus. Unus Sanctus, sicut unus Dominus. Unde [Col. 0376D] et Joannes evangelista dixit: Ipse est qui est, et qui erat, et qui venturus est Salvator (Apoc. I, 8). Si per nomina ivero, gradus esse videntur. Cum Patrem audis, nomine major esse videtur; et ideo dixit: Pater major me est (Joan. XIV, 28); sed nomine tantum. In deitate autem, evidentissime per Christum et per apostolos ejus unus esse agnoscitur. Quia ipse cum a discipulo interrogaretur: Domine, ostende nobis Patrem; et ille: Me vides, et de Patre interrogas [Col. 0377A] (Joan. XIV, 8, 9)? Vides, quia in Trinitate invocatur, et in una deitate esse invenitur. Cum Patrem audis, sine Filio esse non credas: cum audis Filium, cum Patre esse non dubites: nec dubites tres in personis; nam unus in deitate esse agnoscitur. Et ideo ad discipulos suos dixit: Ite, baptizate in nomine Patris, et Filii, et Spiritus sancti (Matth. XXVIII, 19). In nomine dixit, non in nominibus; quia unam deitatem dixit, non tres. Spiritus autem sanctus separari non potest; quia unde esse scitur gratia Dei, inde donum esse cognoscitur. Ab ipso spirant bona omnia, sicut Apostolus dixit: Quoniam ex ipso, et per ipsum, et in ipso sunt omnia (Rom. IX, 36). Sed solus Altissimus in omni terra (Psal. LXXXII, 19) Salvator. Jesu Nave ipsum conspexit, et ideo dixit: Noster es, an adversariorum [Col. 0377B] (Jos. V, 13)? Ille autem respondens ait: Ego sum qui sum, et alius praeter me non est (Exod. III, 14). Abraham, qui dicitur amicus Dei (II Paral. XX, 7; Isa. XLI, 8; Jac. II, 23), et probatur, tres vidit, et unum credidit (Gen. XVIII, 2, 3). Cum tres adorat, Trinitatem, sicut dixi, commemorat: cum unum in domum intrare deprecatur, unam potestatem esse denuntiat. Nam Moysi quotiens atque quotiens dixit, Ego sum qui sum, et alius praeter me non est?

IV. Quid nos ire per singula necesse est? Ad duodecim discipulos quos habuit, veniamus; quia ipsi Gothi hodie ipsis venerationem impendunt, et reliquias eorum furtim tollunt: sed nihil ibi habent, quia fidem eorum annulare praesumunt. Quid est quod in basilicis eorum corpora ipsorum hodie venerantur, [Col. 0377C] non ingrediuntur? Quid est quod nihil ibidem praesumere audent, nisi furtive [a 1Kb] , ut canes a foris animas decipiunt? Cum illos suos fideles rex Alboinus sibi demittat, et ad domini Petri, et Pauli, Joannis vel reliquorum sanctorum limina perducat, ut ibidem missas facere, si audent, deliberent; sed non audent, quia domini Petri discipuli non apparent, et contrarii Christi esse probantur: quin quod per crucem ipse redemit [b 1Kb] , destruere infelices inveniuntur. [c 1Kb] Qua causa venena eorum talis rex et talis aetas percipit? Hic [d 1Kb] si jubet ad dominum Martinum per festivitatem suam quam undecima die facit November, ipsos mittat; et ibi, si audent, aliquid praesumant, ubi caecos hodie illuminari conspicimus, ubi surdos auditum et mutos sanitatem recipere. [Col. 0377D] Nam quid dicam de leprosis aut de aliis quamplurimis, qui quantacunque debilitate percussi sunt, ibidem per singulos annos alii et alii sanantur? Fortasse dicunt, confingunt vel caecos, qui caeci a nativitate esse videntur. [e 1Kb] Quid dicam, cum inde illuminatos conspicimus et ad propria, Deo miserante, reverti videmus? Nam quid dicam adhuc de domino Germano, Hilario, vel Lupo episcopis: ubi tanta mirabilia [Col. 0378A] hodie apparent, quantum nec dicere verbis valeo: ubi tribulantes, id est, daemonia habentes, in aera suspensi torquentur, et dominos quos dixi, esse confitentur? Nunquid in ecclesiis eorum sic faciunt? Non faciunt, quia Deum et dominos sanctos ibi habitare non sentiunt. Daemon daemonem non exorcizat. Nam ubi sancti habitant, daemon vagari non dimittitur: ideo fit, ut locus ubi Deus est, ostendatur. Quid de domino Remigio et domino Medardo episcopis, quos tu, credo, vidisti? Non possumus tanta exponere, quanta mirabilia per illos Deum videmus facere.

IV. Audisti ab avia tua bonae memoriae Rodhilde [f 1Kb] , qualiter in Franciam venerit, quomodo dominum Chlodoveum ad legem catholicam adduxerit; et cum [Col. 0378B] esset homo astutissimus, noluit acquiescere antequam vera agnosceret. Cum ista quae supra dixi, probata cognovit, humilis ad domini Martini limina cecidit, et baptizari se sine mora permisit. Qui baptizatus quanta in haereticos Alaricum vel Gundobaldum reges fecerit, audisti; qualia bona ipse vel filii ejus in saeculo possederunt, non ignoratis. Talis ornatus, talis vir, qualis Alboinus rex esse dicitur, talis fama, quem mundus sic praeponit, quare non convertitur, aut quare tardus ad requirendam viam salutis apparet? Deus bone, qui es sanctorum gloria et omnium salus, tu te in illum mitte. Et tu domina Chlodosvinda, cum verbum facis, solatium tribue, ut omnes de tali stella, de tali gemma sic gaudeamus, qualiter Deo placere possimus. Saluto tantum, quantum valeo: [Col. 0378C] deprecor ut otiosa non sis: incessanter clama, incessanter canta. Audisti dictum: Salvabitur [g 1Kb] vir infidelis per mulierem fidelem. (I Cor. VII, 14). Nam scias, prima salus, prima remissio est, qui converti fecerit peccatorem ab errore suo. Vigila, vigila, quia Deum propitium habes. Rogo ut sic agas, ut et gentem Longobardorum fortem super inimicos facias, et nos de salute tua vel viri tui gaudere concedas



EPISTOLA II. AD JUSTINIANUM IMPERATOREM

In haeresim lapsum revocat ab errore.

Domino semper suo Justiniano imperatori, Nicetius cum suis humilis, sed misericordia Domini episcopus.

I. In novissimis temporibus jam, ut sermo evangelicus [Col. 0378D] praedixit, prospicimus; et cum tempus nostrum semper sit paratum, tamen finem, ut Scriptura denuntiavit, venire sentimus. Sed beatus ille homo quem, cum venerit Christus, invenerit ipsum vigilantem. Sol convertitur in tenebras ab oriente, id est ab alto, hoc est a vita sancta. In integro mundo splendebas ut sol; et cum omnes inde gratia Domini [h 1Kb] rectores Ecclesiae cuncti consilii [i 1Kb] ipsius gauderemus, [Col. 0379A] divulgante fama ex lapsu vestro quem nunquam pervenire debuimus, contristati et humiliati usque in terra sumus [a 1Kb] . Dulcis noster Justiniane, quis te sic decepit? quis, ut talia prosequereris, suasit? quis, ut Christum purum hominem fatereris, docuit? quis, ut in Judae consortium te transcriberes, circumvenit? quis, ut illum qui dixit: Ego a Patre exivi, et veni in hunc mundum (Joan. XVI, 28), per circumcisionem, per baptismum, per passionem, ut cresceret, te docuit? quis, ut qui cor miserum non habebas ante, repente oppressit? quis, ut patres quos venerari debuisti, ad caedes, ad diversas cruces mitteres, provocavit? quis, ut illa propter quae Christus crucifixus est, et apostoli omnes pertulerunt, destrueres, provocavit? quis, ut quod jam semel, bis et [Col. 0379B] tertio ab omnibus rectoribus Ecclesiae condemnatum fuerat, vel adorares, commonuit? Nestorii et Eutychis, ut diximus, jam anathematizata quotiens atque quotiens secta, ut te de ipsa [b 1Kb] interimeres, quis imperavit? Ille, ille qui Adam ut contingeret arborem vitae suasit, qui studio suo mortem adinvenit, circumvenit; qui Judam cum Christum purum hominem fecit et pro homine tradidit, in ignem quem praeparavit Deus diabolo et angelis ejus, misit.

II. Dulcis et dulcis noster Justiniane, rememorare quae promisisti cum baptizatus es, quid per singula te credere dixisti. Unum Filium manentem in duabus substantiis, cum Patre et Spiritu sancto, non duos Christos testatus es. Cum excessisti, quid fecisti? quid tibi praeparasti? Discute, et bene te prospice, [Col. 0379C] et vide si non in loco perditionis te obligasti. Adhuc si vis, vivis: si vis, revertendo. Convertimini, inquit, ad me, et convertar ad vos (Zach. I, 3). Patres a quibus benedictionem exspectare debuisti, in exsilium transmisisti. Tum cum in ultima senectute tua componere et conjungere te ad Redemptorem tuum debuisti, ipse te, non alter, sed tu et te et tuos decepisti. [Col. 0380A] Cum Lactantius, ut dicit, presbyter loca sancta per Gallias propter Domini misericordiam visitaret, ante nos apparuit; quae legis, deprecavimus, et per Jesum Christum Redemptorem nostrum conjuravimus. Ergo litteris praesentibus Deum nostrum conjuravimus, insuper contestamur, ut et tu revertaris, et quantos perire suasisti in horrenda persecutione, revertere provoces. Quod si non feceris, sit judex ille inter nos et te; sed quanto citius, cui tu honores tulisti, et purum hominem fecisti? Cum legisti, Ego et Pater unum sumus (Joan. X, 30): sed talis Pater qualis et Filius, quia ita Pater ut Filius; quoniam verum est, quomodo ad circumcisionem veniendo, ad baptismum, ad martyrium, meliorare probatur, qui et creator omnium esse convincitur?

[Col. 0380B] III. Festina, festina, sed protinus. Nam si te sic ultimus dies invenerit, qualis nunc hodie appares, descendens ad inferiora terrae, et ad partes vulpium eris. Laetetur sancta Ecclesia de regressu tuo, quia vehementer luget de excessu tuo. Gaudere nos in ultimo saeculo facias, quos lugere post laetitiam tuam de perditione tua fecisti. Ne dicas vel in corde tuo, Feci, feci, Vici, vici. Victus es et vinctus; sed inde unde filius diaboli et inimicus justitiae. Nam notum tibi sit, quod tota Italia, integra Africa, Hispania, vel Gallia cuncta, nomen tuum, cum de perditione tua plorant, anathematizant. Et si non quae docuisti destruxeris, et publica voce clamaveris: Erravi, erravi; anathema Nestorius, anathema Eutyches; cum ipsis te ad supplicia sempiterna tradidisti. [Col. 0380C] Salutamus plurimum, conjurantes per Patrem et Filium et Spiritum sanctum; per illum qui in uno trinus apparet, et in tribus unus agnoscitur, ut te de horrenda secta et abominabili persecutione semoveas, et illos qui te suadente in ipsam crediderunt, ad meliorem viam venire studeas.




ANNO DOMINI DLII
AGNELLUS EPISCOPUS RAVENNAS,
[Col. 0379]



[Col. 0379]
NOTITIA
(ex Gallandio)
.

[Col. 0379D] I. Quae de gestis Agnelli praesulis Ravennatis certiora prostant documenta, unus Agnellus abbas Sancti Bartholomaei litteris consignavit in Libro Pontificali anno 839 conscripto: quod quidem opus ex Estensis bibliothecae codice ms. anno 1708 Mutinae primus evulgavit V. C. Benedictus Bacchinius dissertationibus [Col. 0380D] et observationibus illustratum; ejusque editio deinceps anno 1723 inter Rerum Italicarum scriptores prodiit Mediolani emendatior et auctior [(a) 1Kb] . Tradit itaque Pontificalis auctor [(b) 1Kb] , Agnellum ex nobili ortum prosapia opibusque abundantem, uxorem primum duxisse ac militiam secutum: sed postmodum [Col. 0381A] mortua conjuge ac cingulo militari deposito, totum se Deo mancipasse atque ecclesiasticam vitam excoluisse. Itaque circa annum 527, aetatis suae 44, ab Ecclesio antistite Ravennate inter clericos ascriptus et diaconatus ordine insignitus, ecclesiae postea Beatae Agathae praefecturam obtinuit. Exinde vero annum agens 70 communi consensu Maximiano episcopo suffectus est die 22 Junii ann. 553. Qui postquam Ecclesiam Ravennatem rexisset annos 13 mensem 1 et dies 8, e vivis excessit anno 566, calendis Augustis, aetatis 83. De his plura videas imprimis apud Bacchinium [(a) 1Kb] : nec praetermittas velim Hieronymum Rubeum [(b) 1Kb] atque Ughellum [(c) 1Kb] ; qui tamen Agnelli ordinationem anno 558 consignans erravit, et in eumdem errorem induxit Oudinum [(d) 1Kb] .

[Col. 0381B] II. Scripsit Agnellus Ravennatensis antistes epistolam ad Armenium Arianis oppositam, quae primum prodiit Basileae anno 1528, in Joannis Sichardi Antidoto adversus haereses: exinde vero alibi pluries excusa. Nos eam descripsimus ex Bibliotheca Patrum Parisiensi [(e) 1Kb] , quippe caeteris emendatior; ejusque lectionem, si qua dubia, restituere studuimus. Neque hic omittendum existimamus fragmentum epistolae Pelagii I ad eumdem Agnellum, quod in lucem emisit Baluzius [(f) 1Kb] . Est autem hujusmodi; »Pelagius Agnello Ravennati. Fraternitati tuae injungimus, ut eligas talem virum in presbyterum, qui fixus in religione [Col. 0382A] et bonus in moribus et in resistendo adversariis efficax possit existere; et dirigas ad sanctum virum gloriosum Joannem patricium: hoc ei ante omnia praecipiens, ut nullum aliud praeter meum et tuum nominet nomen, inter sacra mysteria.« Idem fragmentum cum aliis epistolarum ejusdem Pelagii, quae ex mss. codicibus 4047 et 4048, bibliothecae Colbertinae nec non ex alio exemplari Rivipullensi vulgavit laudatus Baluzius, Supplemento suo ad Concilia Veneto-Labbeana intexuit, sed minus emendate, cl. Mansius [(g) 1Kb] .

III. Caeterum minime audiendus, qui notas ad novam Historiae litterariae Guilielmi Cavei editionem notas attexuit; ubi ait [(h) 1Kb] , Agnellum quo de agimus, praeter laudatam epistolam ad Armenium, scripsisse [Col. 0382B] quoque Pontificale seu Vitas episcoporum Ravennatum. Nimirum vera falsis confundens, Agnellum nostrum eumdem censuit ac Agnellum juniorem Pontificalis auctorem, qui tribus ferme saeculis altero posterior fuit, neque unquam episcopali dignitate honestatus, ut superius monuimus. Deceptus fortasse fuerit adnotator ille a Vossio, qui gravi sane duplici lapsu eumdem Agnellum historicum Ravennatis Ecclesiae fuisse archiepiscopum, et quidem in ea sede ordine decimum, scribit (i) 1Kb] : jure propterea notatus a Sandio primum [(j) 1Kb] , deinde a cl. auctore Diarii eruditorum Italiae [(k) 1Kb] .




[Col. 0381]
AGNELLI AD ARMENIUM EPISTOLA, DE RATIONE FIDEI. (C,S)
[Col. 0381]

[Col. 0381D] Frater Martinus exegit litteras ad tuam charitatem mittendas, asserens sollicitudinem tuam quaerere solatium defensionis catholicae fidei, quam quidam varia assertione conturbavit. Sed ipsa conturbatio cum collata fuerit, omnis faeculentia projicitur; et hoc quod liquatum fuerit, custoditur. Ante omnia itaque credere oportet Deum, quia est (Hebr. XI, 6); secundo quid sit Deus. Quare hoc? quia dixit insipiens in corde suo: Non est Deus (Psal. XIII, 1). Ergo qui insipiens non est, hoc non dicit, sed dicit: Credo in Deum. Si dixerit tibi quicunque: Quid est Deus quem credis? respondendum est: Hic est Deus qui clamat in Deuteronomio: Videte, videte quia ego sum Deus [a 1Kb] , et non est alius praeter me (Deut. XXXII, 39). Item cum Moses interrogaret quem illum diceret, respondit: Ego sum qui sum; et dices eis ad quos [Col. 0382D] te mitto: Qui est, misit me (Exod. III, 14): id est immutabilis, et semper idem: non heri Deus tantum, hodie vero Deus et Pater; sed semper fuit Deus et Pater, et semper fuit cujus esset Pater. Si enim accessisset ei ut esset Pater, vim passus esset, ut inciperet esse quod non erat. At est blasphemum ita sentire.

Sed dicit aliquis: Non est vim passus, sed sua voluntate genuit Filium; quia si noluisset, non eum genuisset. Ad haec exigendum est ut dicat: Quando voluit generare Filium, habueritne virtutem generandi, et sapientiam hoc ipsum volendi? Si dixerit: Non habebat, confutas blasphemum: Si dixerit: Habebat, obtines victoriam: Filius enim, ut dicit Apostolus, Dei Patris virtus est et sapientia (I Cor. I, 24). Nam qui dicit: Virtutem non habuit, blasphemat: [Col. 0383A] qui dicit: Sapientiam non habuit, blasphemat. Hoc quare? quia in capite libri sui Arius dicit: Fuit Deus, quando Pater non fuit: ut videatur introducere minorem Filium ad honorem Patris. Blasphemat igitur Patrem multis modis: primo jam, quia non potest stare ut dicatur: Qui est misit me, quia jam non potest dici: Qui est, qui heri alius fuit, et hodie alius est. Ergo si non est alius hodie, cras non alius, et semper immutabilis perseverat. Semper ergo fuit Pater, semper fuit cujus esset Pater. Deinde, etiamsi hoc ipsum illi consentiat, quia voluntate genuit: cogere illum potest catholicus, aut ut dicat, antequam vellet generare Filium, noluit; et ideo non genuit: aut voluit, et non potuit. Si noluit, bonum est [a 1Kb] quod noluit. Si autem voluit, et blasphemum est ut dicatur: Fuit Deus quando bonum voluit et non [Col. 0383B] potuit: est blasphemum, ut dicatur aliquando voluisse et non potuisse Deum.

Hoc loco superatus Arius, adhuc tenet catholicum: Vere genuit, aut putative? Respondet catholicus: Vere genuit. Haereticus ad haec: Si vere genuit, antequam generaret, non fuit iste quem genuit. Ad haec respondendum est: multa esse in fragilitate humana, quae sic oriantur ex ipsa fragilitate, ut simul incipiant genitor et genitus. Nam vox hominis sermonem parit, et non est sermo nisi vocis filius. Modo quia sermo vocis est filius, ex eo minor dicendus est sermo, quia vocis est filius? Hoc penitus dici non potest: Quare? Quia ex quo vox, ex eo et sermo. Adde in ipso sermone efficaciam, et complesti tertiam [Col. 0383C] personam, quae penitus individua perseverat. Vox ergo egressa, sermonem promit [b 1Kb] , et sermo egressus, efficaciam gignit. Ut puta, jussum est per vocem; Ille fiat consul, vel certe denudetur, vel certe interficiatur, vel certe de periculo liberetur. Ecce vox peperit verbum, verbum autem non peperit efficaciam: sed ex ipsa voce et verbo virtus egressa, alterum fecit consulem, alterum interfecit. Et ideo ex Patre, Filius; ex Patre et Filio procedit Spiritus sanctus Nec, ut quidam dicunt, duos habet Deus Filios, Christum et Spiritum sanctum: sed habet Filium invisibilem, sicut ipse invisibilis est; qui ut esset visibilis, corpus nostrae fragilitatis assumpsit: non ut invisibilis esse cessaret, sed ut in ipso Christo invisibilis incredulis permaneret. Nam cum dicit: [Col. 0383D] Beati oculi qui vident quae videtis (Luc. X, 23): ergo beati erant Judaei omnes, et hi qui eum crucifixerunt, de quibus per David dicit: Ipsi vero consideraverunt et conspexerunt me (Psal. XXI, 18). Vides ergo quia invisibilis perseverat, et mente cernitur pura et credula. Ergo si invisibilis Pater, invisibilis Filius, invisibilis Spiritus sanctus.

Et ut ad hoc revocem unde factum est, ut hoc de fragili homine doceamus: Tria haec invisibilia et [Col. 0384A] indivisa, et in unum conglobata et virtutis efficacia redundantia, id est, vocem genitricem verbi: ex verbo vero simul cum voce procedentem efficaciam quae faciat alterum consulem fieri, alterum trucidari: dic mihi, Ariane, ista tria unum sunt, an non? Si unum non sunt, divide vocem a verbo, et efficaciam a voce et verbo. Quod si hoc in fragili homine ita unum sunt tria [c 1Kb] , vox, et verbum, et efficacia; ut tres quidem personae sint, sed una subsistendi potentia: in homine fragilissimo, ut diximus, si haec sit tanta potentia; quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens virtus, qui est Spiritus sanctus? Forte homo fragilis hoc habere potest, Deus omnipotens hoc habere non potest?

[Col. 0384B] Hucusque ratio operata sit; nunc auctoritas operetur. Apostolus Paulus duas formas aequales in Patre et Filio posuit, ut aequalitatem exprimeret. Dicit enim sic de Filio: Qui cum in forma Dei esset, non rapinam arbitratus est esse se aequalem Deo, sed semet ipsum exinanivit formam servi suscipiens (Philip. II, 6, 7). Vides formam et aequalitatem apostolica auctoritate declaratam? Sed occurrit Arianus et dicit: Velis nolis, negare non poteris hoc quod dicit ipse Dominus: Pater major me est (Joan. XIV, 28). Ad haec respondendum hoc quod dixit Apostolus: Cum in forma Dei esset, non rapinam arbitratus est esse se aequalem Deo, sed semet ipsum exinanivit formam servi suscipiens. In hac utique forma servili, minor; salva illa forma, in qua non rapinam arbitratus est se aequalem [Col. 0384C] Deo. Ac per hoc sic fiet, ut et tecum minorem dicam factum in assumptione hominis Deum; et tu mecum non neges, salva illa forma, in qua aequalis Deo Patri cessare non potuit.

Restat ut hoc quaeratur ab haeretico, cum formam servi suscepisset Filius, et venisset in mundum, si deseruit Patrem. Ad hoc respondendum est: Si verbum quod exierit de ore meo et introierit in aurem tuam, et per aurem tuam in corde tuo coeperit manere; dic mihi, nunquid quia in tuo pectore manet, jam in meo pectore non est? Si ergo inter sensus [d 1Kb] , per meum os egressus, in tuam mentem ingressus, meam non deserit animam; quanto magis ex Patre Deo egressus Sermo, Patris pectus deserere non potuit; nam ipse Filius dicit: Ego ex corde Patris prodii [Col. 0384D] (Eccli. XXIV, 25): Et Pater dicit: Eructavit cor meum verbum bonum (Psal. XLIV, 2): Item objiciunt aliunde: Alibi ivit, id est, de coelo ad terram vere venit: quomodo potuit fieri, ut de sinu Patris non recederet? Ad hoc dicitur (Gen. II, 10): Considera quatuor flumina de uno sinu paradisi egredi. Fons ergo, Pater, est quatuor fluminum: et cum circumeant omnem terram, tamen de sinu Patris sui, id est fontis illius qui est in paradiso, non recedunt. Aut si pote, [Col. 0385A] divide inter fontem et fluvium. Quod si hoc facere non potes, cessa dividere Filium a Patre, quomodo quod non potes de aquae elemento ulla prorsus facere ratione. Item de passibilitate aget tecum haereticus, Utrum Deus ibi fuit quando passus est Dominus. Si dixeris, simul passus est Deus indivisus, Patripassionem incurris. Si negas simul ibi fuisse divinitatem, haeresim facis. Cum ergo non negas ibi in cruce fuisse Deum simul in Christo mundum conciliantem (II Cor. V, 19), compelleris docere, utrum simul [a 1Kb] [Col. 0386A] crucifixus sit Deus. Ad haec afferes ipsum priorem verbera suscepisse, sed impassibilem permansisse. Nam splendor solis in arbore manens, eo tempore quo arbor inciditur, priorem securis ictum accipit: sed impassibilis permanens, integer perseverat; arbor vero inciditur. Si ergo creatura luminis hanc obtinet virtutem, ut cum sit in ligno verberata simul cum ligno, lignum passioni derelinquat; ipsa vero evadat injuriam: quanto magis ipse creator omnipotens, vera lux, impassibilis perseverabit in Christo?



SANCTUS AURELIANUS ARELATENSIS EPISCOPUS.
[Col. 0385]


[S. AURELIANI ARELATENSIS REGULA AD MONACHOS.]




[Col. 0385]
DE S. AURELIANO EJUSQUE REGULA VETERUM TESTIMONIA.

[Col. 0385B] S. Gregorius M. lib. VII, epist. 117. Ind. 2, ad Vigilium Arelat. episcopum: Gloriosae memoriae Childebertus Francorum rex catholicae religionis amore succensus intra muros Arelatensis civitatis monasterium virorum, ut scripto reperimus, pro sua mercede constituens, quaedam ibidem pro habitantium sustentatione concessit. Cujus ne voluntas unquam duceretur in irritum, et ea quae pro quiete monachorum disposita fuerunt, turbarentur; quaeque contulit in jure ejusdem monasterii, epistolis suis apostolica petiit auctoritate firmari. Unde quia effectum et regia voluntas et res valde desiderata poscebat, a praedecessore nostro Vigilio Romanae [Col. 0386B] sedis antistite ad praedecessorem vestrum Aurelium (leg. Aurelianum) scripta transmissa sunt.

Egbertus archiepiscopus Eboracensis in excerpt de Jure Sacerd., cap. 69, in concil. Britan.: Aurelianus episcopus dicit: Carnes in cibo monachi nunquam sumant: pulli vero, etc., ut cap. 51.

S. Benedictus Anianae abbas in Concordia Regularum cap. 6, 7, 22, 31, 42, ex Regula sancti Aureliani episcopi ad Monachos testimonia adducit.

Smaragdus quoque in Expositione Regulae S. Benedicti ejusdem auctoritate et testimoniis utitur: quamvis fere semper Aurelium non Aurelianum vocet.




[Col. 0385]
OBSERVATIO CRITICA IN REGULAM SEQUENTEM.
[Col. 0385]

[Col. 0385C] Quemadmodum S. Caesarius duas Regulas composuit, sic etiam et S. Aurelianus, itidem Arelatensis episcopus, non proximus S. Caesarii successor, inter utrumque enim hanc sedem archiepisco palem per paucos annos gubernavit Auxanius. Duo monasteria ordinavit, unum pro viris, alterum pro sacris virginibus, pro quibus et binas Regulas condidit. Hoc autem virorum coenobium. Childebertus Francorum rex condidit, donisque regiis locupletavit; quemadmodum et Vigilius papa in suam specialem protectionem suscepit. Sic enim testatur S. Gregorius M. supra citatus, ubi vividum [Col. 0386C] exemplum exemptionis a jure episcopali habemus, ab ipso episcopo ordinario impetratae. Hanc igitur monachorum Regulam scripsit S. Aurelianus immediate post adeptum episcopatum, circa nimirum annum 545; sub initio enim hujus anni creatus est archiepiscopus Arelatensis obiitque anno 545. Habet quidem ipsa Regula magnam connexionem cum S. Caesarii Regula: nam ordo divini Officii fere idem est in utraque; fusior tamen est altera, complectens 55 capita, praeter praescriptum psallendi modum, atque particularem ciborum et potus ordinem in refectorio observandum.




[Col. 0385]
S. AURELIANI REGULA AD MONACHOS. (C)
[Col. 0385]


PROOEMIUM.

[Col. 0385D] Sanctis et Christo venerandis fratribus in monasterio, quod Deo miserante ac jubente rege Childeberto fecimus, constitutis, Aurelianus episcopus.

Quia Deo inspirante, qui nos praevenit ineffabili misericordia sua, visum nobis est, ut repudiatis saeculi voluptatibus ac temporalibus gaudiis contemptis [Col. 0386D] simul vel spretis, eligeretis sanctissimae vitae nitorem, et virginitatis ac castitatis gratiam complectentes, amorem Dei tota viscerum et cordis aviditate sectantes, configere timore Dominico carnes vestras; et dicere illud: Juravi et statui custodire judicia jutitiae tuae (Psal. CVIII). Et, mihi mundus crucifixus [Col. 0387A] est, et ego mundo (Gal. VI), disposuimus jubente Domino, atque operante in nobis velle et perficere, ut monasterium [a 2Kb] vobis profectu animarum vestrarum construeremus, sicut et fecimus. Et ideo regulam [Col. 0388A] vobis ac disciplinam instituimus quae vos ad viam perfectionis recte faceret gradiri, et ad regna coelorum feliciter pervenire.



CAPITULA REGULAE S. AURELIANI.
[Col. 0387]

    [Col. 0387B] 1. Si quis ad conversionem venerit, regula ei in salutatorio legatur.
    2. Ut usque ad mortem suam de monasterio non egrediatur.
    3. Vestimenta religiosa non accipiat, nisi chartas de facultate sua cui voluerit faciat.
    4. Ut qui in monasterio tonsuratur. de capillis illius in confessione mittatur: et nihil sibi reservet, quod non potestatem abbatis tradat.
    5. Nihil occulte accipiendum, sed si quid transmissum fuerit, et si illi curi transmittitur non necesse fuerit, in commune redactum cui est necessarium tribuatur.
    6. Epistolas nec dandas nec accipiendas sine scientia aut permisso abbatis.
    7. Nullus circa lectum suum quod manducari aut bibi possit reponat.
    8. Nullus cellam aut armariolum peculiare habeat.
    9. Non jurandum omnino.
    10. Non maledicendum.
    11. Non mentiendum.
    [Col. 0387C] 12. Iracundiam penitus non tenendam.
    13. Frater in fratrem manum non mittat.
    14. Laici in monasterium vel basilicam non ingrediantur, nisi tantum in salutatorium.
    15. Mulieres penitus nunquam nec in salutatorio videndae.
    16. Nulli monachorum liceat ad salutandum exire, nisi cum praeposito aut quolibet seniore.
    17. In monasterio non minore aetate excipiantur nisi ab annis decem aut duodecim.
    18. Servus non excipiatur; libertus tamen si est, et abbati visum fuerit, excipiatur.
    19. Ut nec ipsis provisoribus liceat in monasterium introire, nisi pro his utilitatibus, quas in hac Regula statuimus.
    20. Infantes de baptismo non excipiendos.
    21. Qui in actu ponuntur, desuper in Evangelio claves accipiant.
    22. In omni ministerio vicibus sibi succedant, absque [Col. 0387D] abbate, et satis senibus, et parvulis infantibus.
    23. Nulla opera pro suo libito eligant facienda; sed quod ab abbate vel praeposito imperatum fuerit.
    24. Cum operantur manibus meditatio sancta de corde non cesset.
    25. Sint vobis omnia communia, et nullus suum proprium dicere aut vindicare praesumat.
    26. Vestimenta alio colore non induantur nisi laia et lactina, et nigra nativa.
    27. Lectuaria saecularia non utenda, et de ornatu monasterii.
    [Col. 0388B] 28. Post matutinas ad somnum reverti non liceat.
    29. In vigiliis studendum ut nemo dormiat; sed manibus aliquid operentur.
    30. Signo tacto nullus tardius veniat.
    31. Dum psallitur nemo loquatur, nec operetur manibus.
    32. Litteras omnes monachi discant.
    33. Omnes divisis maneant lectulis.
    34. Sanctus abbas in congregatione maneat.
    35. Nulli liceat soli cum solo loqui: quod si inventi fuerint, gravissima districtione feriantur.
    36. Cum eo qui excommunicatus fuerit nemo loqui praesumat.
    37. Ut obediendum sit praepositis.
    38. Si quis pro qualibet culpa corrigitur aut castigatur, arguenti respondere non praesumat.
    39. Lites non habeatis ullas.
    40. Superbis, inobedientibus, et iracundiam protrahentibus nunquam parcendum.
    41. Pro qualibet culpa legitimus numerus non excedatur.
    [Col. 0388C] 42. Quomodo paternum affectum qui praesunt circa omnes habeant.
    43. Sancto abbati non liceat de facultatibus monasterii vendere, aut donare; nec aliquid contra Regulae instituta agere.
    44. Quod super fuerit usibus monasterii, per provisorem pauperibus dispensetur.
    45. Vestimenta vetera abbati refundantur pauperibus eroganda.
    46. Honorem nullus accipiat, nisi qui Deo propilio sacerdotio dignus fuerit eligi, ipse solus egrediatur.
    47. Ut minoris aetatis chartas facere compellantur, quando aetate probati fuerint.
    48. Convivium nulli alii praeparandum nisi advenientibus peregrinis et servis Dei.
    49. Sedentes ad mensam taceant.
    50. Sanctus abbas extra congregationem non reficiat.
    [Col. 0388D] 51. Carnes in cibo nunquam sumantur. Pulli vero et reliqua altilia infirmis tantum ministrentur, pisces vero certis festivitatibus.
    52. Extra mensam communem nihil cibi potusve gustare liceat, nisi infirmis et infantibus.
    53. Qualiter infirmis obtemperandum sit.
    54. Ut sanctus abbas quidquid necesse cum sufficientia praebeat.
    55. Ut sancta congregatio omnia quae instituta habet, implere contendat.





REGULA.
[Col. 0387]

CAPUT PRIMUM.[Col. 0387D] I. Hoc jubente Deo imprimis statuimus tenendum, ut si quis ad conversionem venerit, regula ei in salutatorio legatur; et si professus fuerit se omnia impleturum, tunc excipiatur.

[Col. 0389A] II. Exceptus vero usque ad mortem suam nec praesumat, nec permittatur de monasterio egredi, propter illud propheticum: Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI).

III. Vestimenta vero religiosa non accipiet, nisi de omni facultate sua sive grandi sive parva, chartas donationis aut venditionis cui voluerit faciat: propter Domini mandatum, ubi dicit: Si vis perfectus esse, vende omnia quae habes (Matth. XIX): Et, si quis non reliquerit omnia quae possidet, non potest esse meus discipulus (Luc. XIV).

IV. Si quis laicus tonsurandus est, de capillis illius in confessione mittatur, ut ei in testimonio sit. Quod si tonsuratus, aut in habitu religioso venerit, non excipiatur, [Col. 0389B] nisi ut superius diximus, chartas de eo quod proprium in saeculo habuerat, faciat; ut nihil sibi reservet quod non a se alienet: et id quod secum exhibuerit, omnia in potestatem tradat abbatis, timens exemplum Ananiae et Saphirae (Act. V), qui partem obtulerunt, partem sibi infideliter reservaverunt.

V. Nihil occulte accipiatis: sed si quis propinquus aut amicus aliquid in vestimento, aut in auro, vel aliud quodcunque dederit aut transmiserit, in potestate sit abbatis: et si illi cui transmittitur necesse fuerit, tribuatur: sin vero ille nihil indiget, in commune redactum cui necessarium est tribuatur.

VI. Epistolas praecipue nec dandas nec accipiendas sine scientia aut permisso abbatis.

VII. Nullus circa lectum suum, quod manducare [Col. 0389C] aut bibere possit, reponere praesumat; sed omnes in communi cellario recondant: et si inaequalitas exegerit, jubente seniore quod necesse fuerit non ei negetur.

VIII. Nulli liceat cellam aut armariolum, aut aliquid hujusmodi quod peculiarius claudi possit, habere.

IX. Non juretis: quia Dominus dixit: Nolite jurare (Matth. V). Et alia Scriptura: Vir multum jurans implebitur iniquitate; et non discedet de domo illius plaga (Eccl. XXIII).

X. Non maledicatis: quia scriptum est: Neque maledici regnum Dei possidebunt (I Cor. VI).

XI. Mentiri omnino non liceat; quia os quod mentitur occidit animani (Sap. I); et illud: Perdes eos qui [Col. 0389D] loquuntur mendacium (Psal. V).

XII. Iracundiam nullus usque in aliam diem protrahere praesumat, quod si, ut habet humana fragilitas, sermo durior inter fratres ortus fuerit, invicem sibi veniam petere, et debita relaxare debebunt, propter Domini mandatum, ubi dicit: Si recordatus fueris quia frater tuus habet aliquid adversus te, velinque munus tuum ante aliare, et vade prius reconciliari fratri tuo; et tunc veniens offerre munus tuum (Matth. V). Et: Si non dimiseritis hominibus peccata eorum, nec Pater vester coelestis dimittet vobis peccata vestra (Matth. VI). Item: Si septies in die peccaverit in te, et conversus dixerit: Poenitet me; dimitte illi (Luc. XVII). Et, non dico tibi usque septies, sed usque septuagies septies [Col. 0390A] (Matth. XVIII). Et alia Scriptura: Ira enim viri justitiam Dei non operatur (Jac. I). Et Apostolus: Sol non occidat super iracundiam vestram (Ephes. IV). Quod si, quod Deus avertat, diabolo instigante ita fuerit quis furore repletus, ut ista mandata pertinaci corde contemnat, et unus de illis qui discordantes sunt praevenerit alium, veniam ei petent; si ille cui petit non dimiserit, legitimam disciplinam accipiat, ut ad charitatem se corrigat. Quod si ambo despexerint, ambo pariter a communione, vel a cibo suspendantur, donec invicem sibi reconcilientur.

XIII. Frater in fratrem si ausus fuerit manum mittere, legitimam disciplinam accipiat.

XIV. Nullus laicus, sive nobilis sive ignobilis, in basilicam sive monasterium introire permittatur: si [Col. 0390B] quis pro devotione aut parentela occurrere voluerit, in salutatorium monasterii occurrat.

XV. Mulieres vero, nec religiosae nec saeculares, nullae omnino, nec abbatis, nec cujuscunque monachi mater, aut quaelibet propinqua aut nota ad salutandum, aut ad orationem ingredi permittatur. Domini et Magistri sequentes exemplum, cum dicit: Et quae est mater mea, et fratres mei? Et illud: Si quis non reliquerit patrem aut matrem, non potest meus esse discipulus. Et alia Scriptura: Qui dixerunt patri et matri, non novimus vos, hi custodierunt praecepta tua Domine.

XVI. Ipsis vero laicis viris quibus permissum dedimus occurrendi, nullum unquam monachorum sine abbate aut praeposito, vel certe alio quocunque seniore, [Col. 0390C] cui abbas praeceperit, videant aut loquantur; nec unquam altiore voce loquantur.

XVII. Minori aetate in monasterio non excipiantur nisi ab annis decem aut duodecim, qui et nutriri non egeant, et cavere noverint culpas.

XVIII. Servus non excipiatur: libertus tamen, si fuerit adhuc adolescenti aetate, et cum epistolis patroni sui venerit, in abbatis sit arbitrio si excipi debeat.

XIX. Provisores vero monasterii, si in habitu laico fuerint, nec ipsi permittantur intrare; pro his utilitatibus quas in hac regula statuimus, cum marcionibus aut carpentariis, si aliquid necesse est fieri reparari, aut certa aliqua ratione abbati facienda, introeant. De caetero nullam licentiam aut libertatem [Col. 0390D] habeant introeundi.

XX. Nullus infantem de baptismo excipiat.

XXI. Quibus claves de cellario, cannava, horreo, posticio, et oratorio tradendae sunt, probatae sint personae; et desuper altari vel Evangelio eas accipient: scientes se Deo reddituros rationem de ministerio sibi credito.

XXII. In omni ministerio, sive in ordine psallendi, aut legendi, vel operandi, vicibus sibi succedant, absque sancto abbate; et nimis senibus, et perparvulis infantibus, aut certe ita infirmis, ut surgere omnino non possint, non compellantur facere, pro eo quod non praevalent.

XXIII. Artificium vero discendum, aut quaelibet [Col. 0391A] opera facienda non pro suo libito eligant; sed in arbitrio abbatis erit, quod utile prospexerit imperandum.

XXIV. Per totum diem cum manibus operantur, meditatio sancta de corde non cesset, propter illud Apostoli: Psalmis, hymnis, canticis spiritualibus cantantes et psallentes in cordibus vestris Domino (Colos. III).

XXV. Nullus praesumat quidquam suum dicere, aut suum proprium vindicare; sed secundum Actus apostolorum (Cap. IV), sint vobis omnia communia; sit vobis anima una et cor unum in Domino.

XXVI. Vestimenta alio colore non induatis nisi laia, lactina, et nigra nativa.

XXVII. Lectuaria saecularia de coloribus facta in [Col. 0391B] usu non habeatis. Pallae holosericae ad altaria de auro aut de gemmis ornatae a vobis nunquam comparentur. Si aliquis de fidelibus pro voto suo obtulerit, et abbati visum fuerit, aut necessitas exegerit, vendendi faciant usum.

XXVIII. Post matutinas orationes ad somnum reverti non liceat: sed completis matutinis statim dicatur prima, deinde usque ad horam tertiam omnes lectioni vacent.

XXIX. Ad vigilias dum lectio legitur, aut de sparta aut de canape aut aliud hujusmodi manibus operamini, ut non somnus obrepat. Si vero dominicus aut festi sunt dies, cui somnus venerit, aliis sedentibus jubeatur stare, ut possit a se somni marcorem repellere; ne in opere Dei aut tepidus inveniatur, aut negligens.

[Col. 0391C] XXX. Signo tacto omne opus praetermittatur, sicut apes prudentissimae ad alvearium, ita veloci festinatione properare contendite. Si quis tardius venerit, districtioni subjaceat.

XXXI. Dum psallitur, studeant sanctae animae vestrae non vagari animo; verum etiam nec operari aut loqui praesumant. Sed psallite sapienter (Psal. XLVI): sicut dixit propheta: Psallam et intelligam (Psal. C). Et illud: Psallam spiritu, psallam et mente (I Cor. XIV). Metuentes illud: Maledictus homo qui facit opus Domini negligenter (Jer. XLVIII).

XXXII. Litteras omnes discant.

XXXIII. Omnes divisis maneant lectulis.

XXXIV. Sanctus abbas extra congregationem non [Col. 0391D] maneat.

XXXV. Hoc specialius coram Deo monemus custodiri, ut nulli liceat cum alio secretius loqui, aut sedere; praecipue vespertinis et nocturnis horis. Si secrete inventi fuerint, tanquam si crimen admiserint, severissime distringantur; absque illis qui probati sunt aetate et sanctitate.

XXXVI. Nulli liceat loqui cum illo qui fuerit excommunicatus, praeter illum quem ei sanctus abbas custodem dederit.

XXXVII. Obedite praepositis vestris, et subjacete illis: ipsi enim pervigilant pro animabus vestris rationem reddentes Deo (Hebr. XIII).

XXXVIII. Si quis pro qualibet culpa, aut transgressione [Col. 0392A] regulae increpatur, aut disciplinam accipit, arguenti respondere non praesumat: quia peccatum quod hic distringitur, in aeterna examinatione non punitur. Et sic debetis animae curam excipere, quomodo aeger curam medici: tenentes illud sanctae Scripturae: Qui abjicit disciplinam infelix est (Prov. XV.) Et illud: Ego in flagella paratus sum (Psal. XXXVII).

XXXIX. Lites nullas habeatis, obedientes praecepto Apostoli, ubi dicit: Servum Domini non oportet litigare, sed mansuetum esse (II Tim., II).

XL. Superbis vero, inobedientibus, et iracundiam protrahentibus nunquam parcendum, donec corrigantur.

XLI. Pro qualibet culpa si necesse fuerit flagelli accipere disciplinam, nunquam legitimus excedatur [Col. 0392B] numerus, id est, triginta et novem.

XLII. Et quamlibet justa disciplina teneatur, tamen secundum illud: Bonitatem et disciplinam (Psal. CXVIII), paternum affectum sanctus abbas circa omnes teneat, secundum Apostolum: tanquam si nutrix foveat parvulos suos (I Thess., II). Et, omnibus omnia factus sum, ut omnes lucrifacerem (I Cor., IX).

XLIII. Sancto abbati non liceat aliquid de facultatibus monasterii donare aut vendere; nec aliquid contra Regulae instituta agere. Quod si facere tentaverit, sancto consilio et uno consensu fratrum ex nostro permisso non ei acquiescatis; et hoc fieri nulla ratione permittite; quia causam se ante Deum noverit esse dicturum.

XLIV. Si quid vero superfuerit expensis aut usibus [Col. 0392C] fratrum, in auro, aut in vestibus, vel cellario, sanctus abbas per manus provisoris, aut per quamlibet fidelem personam pauperibus, peregrinis, aut captivis faciat dispensari.

XLV. Vestimenta etiam eum nova accipiunt, vetera abbati refundant, incipientibus aut pauperibus eroganda.

XLVI. Nullus honorem presbyterii aut diaconatus accipiat, praeter abbatem si voluerit ordinari presbyterum, et unum diaconem, et subdiaconem, quo ipse voluerit, et quando voluerit, ordinandi habeat potestatem. Si vero Deo propitio ita proficeretis, ut aliquis ex vobis ad episcopatum expetatur, ipse solus egrediatur.

XLVII. Qui vero minoris aetatis sunt, aut vivis [Col. 0392D] parentibus in monasterium ingrediuntur, chartas tunc facere compellantur, quando aetate probati fuerint, aut res parentum in potestate habuerint.

XLVIII. Convivium nulli, nec episcopis, nec abbatibus, nec provisoribus, nec ulli religioso aut laico parenti aut propinquo de hac civitate in monasterio fiat. Sed si quis, ut assolet, abbas, aut peregrini monachi praetereuntes advenerint, et monasterio occurrere voluerint, sit in potestate sancti abbatis, si eos voluerit ad refectionem invitare. Quia indesinenter sanctam charitatem vestram orationi et lectioni insistere, et soli Deo vacare volumus: ideo vos ab hac praeparatione aut inquietudine liberos esse praecipimus.

[Col. 0393A] XLIX. Sedentes ad mensam taceant, et lectio quotidie omni tempore, dum cibus sumitur, legatur: ut uterque homo, et exterior cibo, et interior verbo Dei reficiatur. Quia scriptum est: Non in pane solo vivit homo, sed in omni verbo Dei (Matth. IV).

L. Sanctus abbas, nisi inaequalitate faciente, extra congregationem non reficiet.

LI. Carnes in cibo nusquam sumantur. Pulli vero vel cuncta altilia in congregatione non ministrentur: infirmis tantum provideantur, et accipere liceat. Pisces vero certis festivitatibus, aut quando sanctus abbas indulgentiam facere voluerit, tunc procurentur.

LII. Extra mensam communem nec quidquam cibi potusve gustare liceat, absque infirmis et illis aetatibus, quae adhuc perenutriri indigent.

[Col. 0393B] LIII. Infirmis vero ita obtemperandum est, ut si sancto abbati justum visum fuerit, etiam cellariolum suum in commune, et coquinam sequestratam habeant: et cura illis vel studium impendatur, donec convalescant.

[Col. 0394A] LIV. Et quia Deo propitio digna et sufficiens vobis facultas collata est, quae sufficere monasterio vestro possit, coram Deo et angelis ejus te, sancte frater abba, et te, venerabilis quicunque fueris praepositus, admoneo et contestor, ut sanctae congregationi, quae Deo inspirante et jubente secundum instituta quae fecimus regulariter vivit, omnia quae eis sunt necessaria in vestitu et victu cum sufficientia tribuatis. Quam rem si neglexeritis, et illi coeperint aliquid, necessitate compellente, murmurare aut indigere, causam vos ante tribunal Christi noveritis mecum esse dicturos.

LV. Et vos, sancta congregatio, per profectum vestrum et per Deum omnipotentem conjuro, ut omnia quae in hac regula pro remedio animae nostrae [Col. 0394B] et pro animarum vestrarum salute constituimus, integra et illibata custodiatis. Et ne per oblivionem aliquid negligatis, semel ea in triginta diebus relegite; id est in calendis.



Ordinem etiam quo psallere debeatis, in hoc libello judicavimus inserendum.
[Col. 0393]

In primo die Paschae ad tertiam ter Kyrie eleison, psalmi duodecim: id est, quatuor fratres binos psalmos et alleluiaticum tertium dicant: perdictis psalmis, Kyrie eleison et antiphonas sex, lectiones tres: una de Actibus apostolorum, alia de Apocalypsi, tertia de Evangelio; hymnus Jam surgit hora tertia, et capitellum; deinde Kyrie eleison. Sic in omni opere Dei tertia vice Kyrie eleison dicite, antequam incipiatis: et psalmis perdictis et capitello perdicto. Ad sextam idem numerus psalmorum, antiphona una, [Col. 0393C] hymnus: Jam sexta sensim volvitur, lectio Evangelii et capitellum. Ad nonam ipse ordo teneatur: hymnus, Ter hora trina volvitur. Ad lucernarium directaneus parvulus; id est, Regna terrae, cantate Deo, psallite Domino (Psal. LXVII). Alia die: Laudate, pueri, Dominum; antiphona tria; hymnus: Hic est dies verus Dei, et capitellum; quem hymnum toto Pascha ad matutinos et ad lucernarium dicite. Ad duodecimam imprimis directaneus parvulus: Sol cognovit occasum suum (Psal. CIII). Sex fratres binos psalmos cum suis alletuiaticis dicant, antiplona tria, lectiones duas, unam de Apostolo, aliam de Evangelio. Ad nocturnos paschales ipso numero omnia dicite, sicut in duodecima designavimus. Ad matutinos imprimis directaneum: Exaltabote, [Col. 0393D] Deus meus et Rex meus. Inde, Judica me, Deus; et, Deus Deus meus, ad te de luce vigilo, cum alleluia. Deinde, Confitemini Domino, cum alleluia; inde Cantemus Domino, et ipsum sic; postea, Lauda, anima mea, Dominum. Laudate Dominum, quoniam bonus est psalmus. Lauda, Jerusalem, Dominum: totos tres alleluia; deinde benedictio dicenda est. Post benedictionem: Laudate Dominum de coelis. Cantate Domino canticum novum. Laudate Dominum in sanctis ejus; cum alleluia. Magnificat anima mea Dominum, aut cum antiphona, aut cum alleluia; hymnum, Gloria in excelsis Deo, et capitellum. Et complete matutinos ipso ordine toto Pascha. Sic omni die dominico, [Col. 0394B] et omnibus majoribus festivitatibus, in quibus ab opere vacabitis. Quotidianis vero diebus ad nocturnos imprimis directaneus dicatur: Miserere mei, Deus, secundum magnam misericordiam tuam: deinde psalmi decem et octo. Antiphona tria parvula, lectiones Apostoli aut Prophetarum duae, et capitellum. Completis nocturnis dicite matutinos. In aestate, id est, post Pascha usque calendas Octobris, ipse ordo erit. Sexta feria vero post nocturnos duae missae [Col. 0394C] fiant in aestate, in hieme tres. Nam dominica omni tempore et in aestate et in hieme post nocturnos sex missae fiant. Si vero evenerit ut tardius ad vigilias surgatur, quantum abbati visum fuerit, tantum legatur. Quando signum fecerit, qui legit sine mora consurgat, ut canonicus missarum numerus possit impleri. A calendis vero Octobris alii nocturni addendi sunt: ad primos dicendum est: Miserere mei, Deus, secundum magnam misericordiam tuam; ad secundos: Miserere mei, Deus, miserere mei, directaneus dicendus est, psalmi decem et octo; lectiones duae de Prophetis, aut de Salomone. Hymnus ad primos nocturnos: Rex aeterne Domine. Ad secundos: Magna et mirabilia. Post dictos, quia noctes crescunt, quotidie ad librum facite missas tres. Unus frater legat paginas tres aut quatuor, quomodo mensura [Col. 0394D] fuerit libri: si minute scriptus, aut majori forma, ternas paginas; si minor, quatuor: et fiat oratio; iterum legat tantum, fiat alia oratio; tertio legat idem tantum, et surgite, dicite antiphonam de psalmis in ordine, postea responsum, deinde antiphonam. Iterum legat alius frater; et sic impletis tribus missis dicite matutinarios canonicos; id est, primo canticum in antiphona, deinde directaneum: Judica me, Deus. Deus Deus meus, ad te de luce vigilo. Laudate Dominum, quoniam bonus est psalmus. Lauda, Jerusalem, Dominum. Inde, Laudate Dominum de coelis. Cantate Domino canticum novum. Laudate Dominum in sanctis ejus: in antiphona dicite [Col. 0395A] hymnum, Splendor paternae gloriae; alia die, Aeterne lucis conditor, et capitellum, et Kyrie eleison duodecim vicibus. Omnibus diebus quotidianis ita impleatur. Post matutinos ad primam duodecim psalmi dicantur; hymnus, Fulgentis auctor aetheris; lectiones duae, una de Veteri, alia de Novo Testamento et capitellum. Posthaec omnes lectioni vacent usque ad horam tertiam: de reliquo vero diei spatio faciant opera sua secundum illud quod Dominus dixit: Pater meus usquemodo operatur, et ego operor (Joan. V). Et illud Apostoli: Operantes manibus nostris (II Thes. IV). Et, Qui non operatur non manducet (I. Thes. III). Quia scriptum est: Viae otiosorum stratae sunt spinis (Prov. XV). Et, servum inutilem projicite in tenebras exteriores (Matth. XXV). Quotidianis igitur diebus ad [Col. 0395B] tertiam duodecim psalmos dicite, antiphonam, hymnum, Jam surgit hora tertia; lectionem et capitellum, Fiat, Domine. Ad sextam sit ipse numerus psalmorum, antiphona, hymnus, Jam sexta sensim volvitur; lectio et capitellum. Ad nonam ipso ordine dicendum: hymnus vero, Ter hora trina volvitur. Ad lucernarium omni tempore et festis et quotidianis diebus, imprimis directaneus, postea antiphonae duae; tertia semper cum alleluia dicatur: hymnus una die, Deus qui certis legibus; alia die, Deus creator omnium, et capitellum. Ad duodecimam psalmos decem et octo, antiphonam et hymnum, lectionem et capitellum. Quando repausaturi estis, in schola in qua manetis completa dicatur: imprimis directaneus, psalmus nonagesimus dicatur, deinde capitella [Col. 0395C] consuetudinaria.

[Col. 0396A] In Natale Domini et in Epiphania tertia hora surgite: dicite unum nocturnum, et facite sex missas de Isaia propheta; iterum dicite secundum nocturnum, et legantur aliae sex de Evangelio. In Epiphania ita: in primo unum nocturnum, deinde de Daniele propheta facite illas sex missas, et nocturnos: et ita de Evangelio sex matutinos eo ordine, sicut in Pascha scripsimus, aut dominicis diebus. In martyrum festivitatibus tres aut quatuor missae fiant. Primam missam de Evangelio legite, reliquas de passionibus martyrum. Omni sexta feria post duodecimam sex missae ad librum legantur; et post nocturnos tres. Omni sabbato ad matutinos, Cantemus Domino; et, Te Deum laudamus. Ad tertiam tres lectiones: una de Prophetis, alia de Apostolo, tertia de Evangelio [Col. 0396B] dicantur. Omni dominica post nocturnos cum prima missa legitur, id est resurrectio, nullus sedere praesumat, sed omnes stent. Alia dominica alia resurrectio, et sic in ordine totae quatuor resurrectiones per singulas dominicas legantur. Post tertiam vero, Pater noster, dicite et psallendo omnes communicent. Sic et in festivitatibus facite. Missae vero quando sancto abbati visum fuerit tunc fiant.

Quando aliquis defunctus fuerit, usque media nocte eum pauci fratres in oratorio pervigilent, et missas faciant. Post mediam noctem qui vigilaverunt quiescant, et iterum alii vigilent. Et ponite hoc in notitiam sancto episcopo, ut eum jubeat ad locum ubi ponendus est deportari. Sin vero praestare despexerit, de quacunque ecclesia clericos rogate, qui [Col. 0396C] eum deducant; et date illis eulogias.



Ordinem etiam convivii huic regulae inseruimus.
[Col. 0395]

[Col. 0395C] Cibaria quotidie ad refectionem tria, ad prandium duo, ad coenam duo. Biberes ad refectionem, id est in aestate merum et tres caldellos; ad prandium tres tantum: ad coenam in aestate, mensibus Junio, Julio et Augusto, ternas; reliquis diebus ad coenam binas bibant. In festivitatibus vero, et quando abbas indulgentias voluerit facere, et cibaria, quantum ipse voluerit, et recentes addantur. Quotidie vero [Col. 0395D] olera caseo et oleo semper condiantur. Biberes binas ad prandium, binas ad coenam accipiant; si jejunaverint, ternas. Jejunium vero a calendis Septembris usque calendas Octobris secunda, quarta, et sexta [Col. 0396C] feria jejunandum est. A calendis Novembris usque Domini Natale quotidie jejunandum est, absque sabbato et dominica; ab Epiphania vero usque Pascha quotidie jejunandum est, absque majoribus festivitatibus, sabbato et dominica. Post Pascha vero usque Pentecosten, sexta feria tantum jejunandum est. Post Pentecosten, mense Junio, Julio et Augusto, in potestate abbatis sit de jejunio aut prandio; sicut [Col. 0396D] viderit possibilitatem fratrum, ita studeat temperare.

Aurelianus peccator regulam hanc in Christi nomine instituit.

[Col. 0395D] In Christi nomine fundatum est monasterium virorum Dei in civitate Arelatensi a sancto Aureliano episcopo, jubente sanctae memoriae Childeberto rege Francorum, quinto decimo calendas Decembris, indictione undecima: anno * quinto post consulatum Basilii junioris v. c., et basilica ibidem in honore sanctorum apostolorum et martyrum: habetque ibidem reliquias positas; id est, de cruce Domini [Col. 0396D] nostri Jesu Christi, beatae Mariae genitricis Domini nostri Jesu Christi, Joannis Baptistae et praecursoris Domini nostri Jesu Christi, Stephani, Petri, Pauli, Joannis, Jacobi, Andreae, Philippi, Thomae, Bartholomaei, Matthaei, Jacobi, Simonis, Judae, Mathiae, Genesii, Symphoriani, Baudilii, Victoris, Hilarii episcopi et confessoris, Martini episcopi et confessoris, Caesarii episcopi.




(Ex diptychis ejusdem monasterii.)
[Col. 0395]

[Col. 0395D] Simulque precantes oramus etiam, Domine, pro [Col. 0396D] animabus famulorum tuorum, patrum atque institutorum [Col. 0397A] quondam nostrorum, Aureliani, Petri, Florentini, Redempti, Constantini, Himiteri, Hilarini, Januarini, Reparati, Childeberti, Vultrogotae vel omnium fratrum nostrorum, quos de hoc loco ad te vocare dignatus es. Cunctorumque etiam hujus loci memores fidelium, pariterque parentum nostrorum atque servientium hujus loci: et pro animabus omnium fidelium famulorum tuorum vel famularum ac peregrinorum in pace Ecclesiae defunctorum: ut eis, tu Domine Deus noster, peccatorum tribuas veniam, et requiem largiaris aeternam: meritis et intercessionibus [Col. 0398A] sanctorum tuorum, Mariae Genitricis Domini nostri Jesu Christi, Joannis Baptistae et praecursoris Domini nostri Jesu Christi, Stephani, Petri, Pauli, Joannis, Jacobi, Andreae, Philippi, Thomae, Bartholomaei, Matthaei, Jacobi, Simonis, Judae, Mathiae, Genesii, Symphoriani, Baudilii, Victoris, Hilarii episcopi et confessoris, Martini episcopi et confessoris, Caesarii episcopi, haec propitius praestare et exaudire digneris: qui vivis et regnas in unitate Spiritus sancti Deus, in saecula saeculorum. Amen.



[S. AURELIANO ARELATENSIS REGULA AD VIRGINES.]




[Col. 0397]
DE S. AURELIANO EJUSQUE REGULA AD VIRGINES VETERUM TESTIMONIA.
[Col. 0397]

[Col. 0397B] Martyrologium Rom. die XVI Junii: Lugduni depositio beati Aureliani episcopi Arelatensis.

Vigilius PP. epistola ad Aurelianum Arelat.: Administrationem vicum nostrarum fraternitati vestrae animo libenti committimus, et credimus charitatis vestrae officio actibus Deo placitis diligenter universa compleri: quando et summi sacerdotii consortio vos dignos divina esse gratia judicarit, et gloriosissimi Childeberti Francorum regis Christiana et Deo placita in perhibendo vobis testimonio voluntas accessit, etc.

Idem ad episcopos Galliae: Quia dudum Auxanio quondam Arelatensis civitatis antistiti vicum nostrarum sollicitudinem dederamus; sed cursum vitae praesentis implendo de hac luce migravit, in cujus loco Aurelianus frater noster noscitur successisse, necessarium valde [Col. 0397C] credidimus, sollicitudinem hanc a nobis antefato debere committi, confidentes illum et pro loci sui qualitate bonis actibus universa, quae Deo placeant, posse complere; et maxime cum gloriosus filius noster Childebertus rex testimonium bonae conscientiae pro Christiana suae voluntatis devotione perhibuit.

Item epistola ab Italiae clericis Francorum legatis directa, tomo I Concil. Galliae I Sirmondi: Unde rogamus et contestamur gloriam vestram, ut ad provincias vestras haec omnia velociter indicetis, ne aut isti subripiant [Col. 0398B] qui missi sunt, aut Anastasius quidam, quem sanctus episcopus Aurelianus Arelatensis civitatis ad beatissimum papam ante hoc biennium direxerat, ibidem in Galliis aliqua mentiatur.

S. Gregorius M. epistola 117, 50, 7, ind. 2 ad Vigilium Arelatensem episcopum: Gloriosae memoriae Childebertus Francorum rex catholicae religionis amore succensus intra muros Arelatensis civitatis monasterium virorum, ut scripto reperimus, pro sua mercede constituens, quaedam ibidem pro habitantium sustentatione concessit. Cujus ne voluntas unquam duceretur in irritum, et ea quae pro quiete monachorum disposita fuerunt, turbarentur; quaeque contulit in jure ejusdem monasterii, epistolis suis apostolica petiit auctoritate firmari. Unde quia effectum et regia voluntas et res [Col. 0398C] valde desiderata poscebat, a praedecessore nostro Vigilio Romanae sedis antistite ad praedecessorem vestrum Aurelium (leg. Aurelianum) scripta transmissa sunt.

Joannes Trithemius lib. de Proprietate monachorum, cap. 5: Aurelianus episcopus in Regula ad moniales, cap. 3, sic dicit: Nihil occulte accipiatis, etc.

Ex hac quoque Regula sancti Aureliani ad Virgines aliquot capita affert sanctus Benedictus Anianae abbas in Concordia Regularum.




[Col. 0397]
OBSERVATIO CRITICA IN REGULAM SEQUENTEM.
[Col. 0397]

[Col. 0397D] Jam supra de S. Aureliani Regula ad Monachos diximus: nunc ad illam pervenimus quam ad sacras Virgines dedit. Quemadmodum enim S. Caesarius duo monasteria in urbe Arelatensi enim S. Caesarius duo monasteria in urbe Arelatensi condidit; sic etiam et ejus successor in episcopatum S. Aurelianus in eadem civitate duo coenobia ex liberalitate Childeberti Francorum regis exstruxit: unum pro viris, alterum pro feminis, quibus et duas distinctas Regulas conscripsit. Quemadmodum igitur prima Regula magnam habet cum S. Caesarii Regula connexionem; sic etiam et haec [Col. 0398D] praesens pro sanctis virginibus eamdem doctrinum monasticam continet, praesertim circa divini officii ordinem, victum et vestitum; solummodo ab altera differens quoad quasdam circumstantias et caeremonias. Sed praeter hanc Regulam 40 capitulus comprehensam, quibus etiam adjicitur singularis Exhortatio de divino officio, Holstenius addidit Epistolam Joannis episcopi Arelatensis exhortatoriam ad sacras S. Aureliani virgines lectu dignissimam, quae et ipsam Regulam confirmat et corroborat.




[Col. 0399]
S. AURELIANI REGULA AD VIRGINES. (C)
[Col. 0399]


PROLOGUS.

[Col. 0399A] Sanctis et in Christo venerandis sororibus in monasterio beatae Mariae quod, Deo jubente, intra muros Arelatensis urbis fecimus, constitutis, Aurelianus episcopus.

Quia Deo inspirante qui nos praevenit ineffabili misericordia sua, visum vobis est ut, repudiatis saeculi voluptatibus, ac temporalibus gaudiis contemptis sive spretis, eligeretis sanctissimae vitae nitorem, et virginitatis ac castitatis gratiam complectentes, amore Dei tota viscerum et cordis aviditate sectantes, configeretis [Col. 0400A] timore divino carnes vestras, tenentes illud: Juravi et statui custodire judicia justitiae tuae (Psal. CXVIII); et, Mihi mundus crucifixus est, et ego mundo (Gal. VI): disposuimus, jubente Domino atque operante in nobis velle et perficere, ut monasterium vobis pro profectu animarum vestrarum construeremus, sicut et fecimus. Et ideo Regulam vobis ad disciplinam instituimus, quae per vos viam mandatorum Dei doceret currere, et ad regna coelorum faceret feliciter pervenire.



INCIPIUNT CAPITULA REGULAE.
[Col. 0399]

    1. Quaecunque ad conversionem venerit, et recipi se in monasterium rogaverit, Regula ei primum in salutatorio legatur: et cum suscepta fuerit, usque ad mortem suam de monasterio non egrediatur.
    2. Vestimenta religiosa non accipiat, nisi chartas de facultate [Col. 0399B] sua cui voluerit faciat.
    3. Nihil occulte accipiendum; sed si quid transmissum fuerit, et illi cui transmittitur necesse non fuerit, in commune redactum, cui est necessarium, tribuatur.
    4. Epistolas nec dandas nec accipiendas sine scientia aut permissu abbatissae.
    5. Nulla circa lectum suum, quod manducari aut bibi possit, reponat.
    6. Nulla cella aut armariolum peculiare habeat.
    7. Non jurandum.
    8. Non maledicendum.
    9. Non mentiendum.
    10. Iracundiam penitus non tenendam.
    11. Soror in sororem manum non mittat.
    12. Nulli liceat ad salutandum exire nisi cum praeposita aut aliqua seniore.
    13. Ancilla non excipiatur; liberta tamen si est, et abbatissae visum fuerit, excipiatur.
    14. Nec viri nec mulieres saeculares in monasterium ingrediantur [Col. 0399C] praeter in basilicam Dominae Mariae, et in salutatorium.
    15. Ut nec ipsis provisoribus liceat in monasterium introire, nisi pro his utilitatibus quas in hac regula statuimus.
    16. Infantes de baptismo non excipiendos.
    17. Quae in actu ponuntur desuper evangelica [* 1Kb] claves accipiant.
    18. In ministerium vicibus sibi succedant, absque abbatissa et parvulis infantibus.
    [Col. 0400A] 19. Nulla opera pro suo libito eligant facienda, sed quod ab abbatissa vel praeposita imperatum fuerit.
    20. Cum operantur manibus, meditatio sancta de corde non cesset.
    21. Sint vobis omnia communia, et nulla suum proprium [Col. 0400B] dicere aut vindicare praesumat.
    22. Vestimenta alio colore non induantur, nisi laia et lactina.
    23. In vigiliis studendum est ut nulla dormiat.
    24. Signo tacto nulla tardius veniat.
    25. Dum psallitur nulla loquatur, nec operetur manibus.
    26. Litteras omnes discant.
    27. Sancta abbatissa in congregatione maneat.
    28. Si qua pro qualibet culpa corrigatur aut castigetur, arguenti respondere non praesumat.
    29. Lites nullas habentis.
    30. Superbis, inobedientibus et iracundiam protrahentibus nunquam parcendum.
    31. Sanctae abbatissae non liceat de facultatibus monasterii vendere aut donare; nec aliquid contra Regulae instituta agere.
    32. Sedentes ad mensam taceant.
    33. Sancta abbatissa extra congregationem non reficiat.
    [Col. 0400C] 34. Carnes in cibis nunquam sumant.
    35. Pulli et reliqua altilia infirmis tantum ministrentur et delicatis: pisces vero certis festivitatibus.
    36. Extra mensam communem nihil cibi potusve gustare liceat, nisi infirmis et infantibus.
    37. Qualiter infirmis obtemperandum est.
    38. Ubi cursum diurnum vel nocturnum dicant.
    39. Ut sancta abbatissa quidquid necesse fuerit cum sufficientia praebeat.
    40. Ut sancta congregatio omnia quae statuta habet, implere contendat.





REGULA.
[Col. 0399]

[Col. 0399D] CAPITULUM PRIMUM. Hoc jubente Deo imprimis staduimus inviolabiliter tenendum, ut si qua ad conversionem venerit, Regula ei in salutatorio legatur, et si professa fuerit se omnia impleturam, tunc excipiatur: excepta vero usque ad mortem suam nec praesumat, nec permittatur de monasterio egredi: propter illud propheticum: Unam petii a Domino, hanc requivam, ut inhabitem in domo Domini omnibus diebus vitae meae (Psal. XXVI).

II. Vestimenta vero religiosa non accipiat, nisi de omni facultate sua, sive grandi, sive parva; chartas [Col. 0400D] donationis aut venditionis cui voluerit faciat, propter Domini mandata, ubi dicit: Si vis perfectus esse, vende omnia quae habes (Matth. XIX); et, Si quis non reliquerit omnia quae possidet, non potest meus esse discipulus (Luc. XIV).

III. Nihil occulte accipiatis: sed si quis propinquus aut amicus aliquid in vestimento aut in auro, vel aliud quodcunque dederit aut transmiserit, in potestate sit abbatissae, et si illi cui transmittitur necesse fuerit, tribuatur; sin vero illa nihil indiget, in commune redactum cui est necessarium tribuatur.

[Col. 0401A] IV. Epistolas praecepimus nec dandas nec accipiendas sine scientia aut permisso abbatissae.

V. Nulla circa lectum suum quod manducare aut bibere possit, reponere praesumat; sed omnes in communi cellario recondat; et si inaequalitas exegerit, jubente seniore quod necesse fuerit, non ei negetur.

VI. Nulli liceat cellam aut armariolum, aut aliquid hujusmodi quod peculiarius claudi possit, habere.

VII. Non juretis, quia Dominus dixit: Nolite jurare (Matth. V). Et alia scriptura: Vir multum jurans implebitur iniquitate, et non discedet de domo illius plaga (Eccles. XXIII).

VIII. Non maledicatis, quia scriptum est: Neque maledici regnum Dei possidebunt (I Cor. VI).

IX. Mentiri omnino non liceat: quia os quod mentitur [Col. 0401B] occidit animam (Sap. I), et illud: Perdes eos qui loquuntur mendacium (Psal. V).

X. Iracundiam nulla usque ad aliam diem protrahere praesumat. Et sicut habet humana fragilitas, si sermo durior inter sorores ortus fuerit, invicem sibi veniam petere et debita relaxare festinent: propter Domini mandatum, ubi dicit: Si recordatus fueris quia frater tuus habet aliquid adversum te, relinque munus tuum ante altare, et vade prius reconciliatum fratri tuo: et tunc veniens offeres munus tuum (Matth. V). Et, si non dimiseritis hominibus peccata eorum, nec Pater vester coelestis dimittet vobis peccata vestra (Matth. VI). Item, Si septies peccaverit in die in te, et conversus dixerit, poenitet me; dimitte illi (Luc. XVII). Et. Non dico tibi usque septies, sed usque septuagies septies (Matth. [Col. 0401C] XVIII). Et alia scriptura: Ira viri justitiam Dei non operatur (Jac. I). Et Apostolus: Sol non occidat super iracundiam vestram (Ephes. IV). Quod Deus avertat, si diabolo instigante fuerit aliqua furore repleta, ut ista mandata pertinaci corde contemnat; et una de illis quae discordantes sunt praevenerit aliam, veniam ei petens; si illa cui petet non dimiserit, disciplinam accipiat, ut ad charitatem se corrigat. Et si ambo despexerint, ambae pariter a communione vel a cibo suspendantur; donec invicem sibi reconcilientur.

XI. Soror in sororem si ausa fuerit manum mittere, disciplinam accipiat.

XII. Nulli liceat ad salutandum exire, nisi cum abbatissa aut praeposita, vel certe alia quacunque seniore cui abbatissa praeceperit. Et sic propinquos suos [Col. 0401D] videant, aut loquantur, ne altiori voce loquantur.

XIII. Ancilla non excipiatur: liberta tamen si fuerit, adhuc adolescens aetate, et cum epistolis patroni sui venerit, in abbatissae sit arbitrio si excipi debeat.

XIV. Nec viri nec mulieres saeculares in monasterium ingrediantur, praeter in basilicam B. Mariae, et in salutatorium.

XV. Provisores vero monasterii, si in habitu laico fuerint, nec ipsi permittantur intrare, nisi pro his utilitatibus quas in hac Regula statuimus, cum marcionibus aut carpentariis, si aliquid necesse est fieri aut reparari, aut certe pro aliqua ratione abbatissae introeant: de caetero nullam licentiam aut libertatem habeant introeundi.

[Col. 0402A] XVI. Nulla infantem de baptismo excipiat.

XVII. Quibus claves de cellario, canava, horreo, posticio, et oratorio credendae sunt, probatae sint personae; et desuper altario vel Evangelio eas accipiant: scientes se Deo reddituras rationem de ministerio sibi credito.

XVIII. In omni ministerio sive ordine psallendi, aut legendi, vel operandi, vicibus sibi succedant: absque abbatissa, vel praeter satis senes et parvulas infantes, aut certe ita infirmas, ut surgere omnino non possint, non compellantur facere quod non praevalent.

XIX. Nulla opera pro suo libito eligant facienda, sed quod abbatissa imperavit, hoc faciant.

XX. Per totum diem cum operamini manibus, meditatio [Col. 0402B] sancta de corde non cesset: propter illud Apostoli: Psalmis, hymnis, canticis spiritualibus cantantes et psallentes in cordibus vestris Domino (Col. III).

XXI. Nulla praesumat quidquam suum dicere, aut suum proprium vindicare: sed secundum Actus apostolorum, sint vobis omnia communia: sit vobis anima una et cor unum in Domino (Act. IV).

XXII. Vestimenta alio colore non induatis nisi laia et lactina.

XXIII. Ad vigilias nulla dormiat: si vero dominici aut festi dies sunt, cui somnus venerit, aliis sedentibus illa stet, ut possit a se somni marcorem repellere; ne in opere Dei aut tepida inveniatur, aut negligens.

[Col. 0402C] XXIV. Signo tacto omne opus praetermittatur, et sicut apes prudentissimae ad alvearium, ita veloci festinatione properare contendite; si qua tardius venerit, districtioni subjaceat.

XXV. Dum psallitur studeant sanctae animae vestrae non vagari animo, verum etiam nec operari aut loqui praesumant; sed psallite sapienter (Psal. XLVI), sicut dixit propheta: Psallam et intelligam (Psal C), et illud: Psallam spiritu, psallam et mente (I Cor. XIV), metuentes illud: Maledictu homo qui facit opus Dei negligenter (Jer. XLVIII).

XXVI. Litteras omnes discant.

XXVII. Sancta abbatissa extra congregationem non maneat.

XXVIII. Si qua pro qualibet culpa aut transgressione [Col. 0402D] regulae increpatur, aut disciplinam accipiat, arguenti respondere non praesumat: quia peccatum quod hic distringitur, in aeterna examinatione non punitur. Et sic debetis animae curam excipere, quomodo aeger curam medici: tenentes illud sanctae Scripturae: Qui abjicit disciplinam infelix est (Prov. XV). Et illud: Ego in flagella paratus sum (Psal. XXXVII).

XXIX. Lites nullas habeatis, tenentes praeceptum Apostoli, qui dicit: Servum Domini non oportet litigare, sed mansuetum esse (II Tim. I).

XXX. Superbis inobedientibusque, et iracundiam protrahentibus nunquam parcendum, donec corrigantur.

XXXI. Sanetae abbatissae non liceat aliquid de facultatibus [Col. 0403A] monasterii donare ac vendere; nec aliquid contra Regulae instituta agere. Quod si facere tentaverit, sancto consilio et uno consensu sororum ex nostro permisso non ei acquiescatis; et hoc fieri nulla ratione permittite: quia causam se ante Deum noverit esse dicturam.

XXXII. Sedentes ad mensam taceant, et lectio quotidie omni tempore cum cibus sumitur legatur. Uterque homo, et exterior cibo, et interior verbo Dei reficiatur, quia scriptum est: Non in pane solo vivit homo, sed in omni verbo Dei (Matth. IV).

XXXIII. Sancta abbatissa, nisi inaequalitate faciente, extra congregationem non reficiat.

XXXIV. Carues in cibo nunquam sumantur.

XXXV. Pulli vel cuncta altilia in congregatione non [Col. 0403B] ministrentur; nisi infirmis tantum provideantur et delicatis. Pisces vero certis festivitatibus, aut quando abbatissa indulgentiam facere voluerit, tunc procurentur.

XXXVI. Extra mensam communem nihil cibi potusve gustare liceat; absque infirmis et illis qui minoris aetatis sunt.

XXXVII. Infirmis vero ita obtemperandum est, ut si sanctae abbatissae justum visum fuerit, etiam cellariolum suum in commune, et coquinam sequestratam habeant, et cura illis seu studium impendatur, donec convalescant.

XXXVIII. Cursum diurnum vel nocturnum, id est, matutinos, vigilias, nocturnos, vesperam et duodecimam [Col. 0403C] in basilica Dominae Mariae congregatio dicat. [Col. 0404A] Quod si hiems aspera fuerit, matutinos tantum, vesperam et duodecimam in praedicta basilica dicite: secundam vero, tertiam, sextam et nonam in interiori oratorio: propter illos qui aut orare cupiunt, aut abbatissae occurrunt, aut parentes suas requirunt. Quando aliqua defuncta fuerit, usque mediam noctem eam paucae sorores in oratorio pervigilent, et missae de Apostolo fiant; post mediam noctem quae vigilaverunt quiescant; et iterum aliae vigilent, et ponite hoc in notitiam sancto episcopo, ut eam jubeat ad locum ubi ponenda est deportari.

XXXIX. Et quia Deo propitio digna et sufficiens vobis facultas collata est, quae sufficere monasterio vestro possit, coram Deo et angelis ejus te sanctam abbatissam, et te venerabilem, quaecunque fueris, [Col. 0404B] praepositam admoneo et contestor, ut sanctae congregationi quae, Deo inspirante et jubente, secundum instituta quae fecimus regulariter vivit, omnia quae eis sunt necessaria in vestitu et in victu cum sufficientia tribuatis. Quam rem si neglexeritis, et illae coeperint aliquid necessitate compellente murmurare, aut indigere, causam vos ante tribunal Christi noveritis mecum esse dicturas.

XL. Et vos, sancta congregatio, per profectum vestrum et per Deum omnipotentem conjuro, ut omnia quae in hac Regula pro remedio animae nostrae, et pro animarum vestrarum salute statuimus, integra et illibata custodiatis. Et ne per oblivionem aliquid negligatis, semel ea in mense relegite; id est in calendis, [Col. 0404C] ac sic duodecim vicibus in anno.



Ordinem etiam quomodo psallere debeatis, in hoc libello judicavimus inserendum.
[Col. 0403]

[Col. 0403C] Primo die Paschae ad tertiam, Kyrie eleison, psalmi duodecim: id est quatuor sorores binos psalmos et alleluiaticum tertium dicant, perdictis psalmis, Kyrie eleison, antiphonas sex, lectiones tres: unam de Actibus apostolorum, aliam de Apocalypsi, tertiam de Evangelio; hymnum, Jam surgit hora tertia, et capitellum, deinde Kyrie eleison. Sic in omni opere Dei tertia vice Kyrie eleison dicite, antequam incipiatis, et psalmis dictis et capitello perdicto. Ad sextam idem numerus psalmorum, et antiphona una, hymnus, Jam sexta sensim volvitur. Lectio Evangelii et capitellum. Ad nonam ipse ordo teneatur, hymnus, [Col. 0403D] Ter hora trina volvitur. Ad lucernarium directaneus parvulus, id est, Regna terrae, cantate Deo, psallite Domino (Psal. LXVII). Alia die: Laudate, pueri, Dominum, antiphonae tres; hymnus. Hic est dies verus Dei, et capitellum, quem hymnum toto Pascha ad matutinos et ad lucernarium dicite. Ad duodecimam imprimis directaneus parvulus: Sol cognovit occasum suum (Psal. CIII). Sex sorores binos psalmos cum suis alleluiaticis dicant; antiphonas tres, lectiones duas, unam de Apostolo, aliam de Evangelio. Ad nocturnos paschales ipso numero omnia dicite, sicut in duodecima designavimus. Ad matutinos imprimis directaneum: Exaltabo te, Deus meus et Rex meus. Inde, Judica me, Deus. Deus Deus meus, ad te de luce vigilo [Col. 0404C] cum alleluia; deinde, Confitemini Domino, cum alleluia; deinde, Cantemus Domino, cum alleluia; postea, Lauda, anima mea, Dominum. Laudate Dominum, quia bonus est psalmus. Lauda, Hierusalem, Dominum: totos tres cum alleluia, deinde benedictio dicenda est. Post benedictionem, Laudate Dominum de coelis. Cantate Domino canticum novum. Laudate Dominum in sanctis ejus: cum alleluia. Magnificat anima mea Dominum: aut cum antiphona, aut cum alleluia; hymnum, Gloria in excelsis Deo; et capitellum. Et complebitis matutinos ipso ordine toto Pascha. Sic omni die dominico, et omnibus majoribus festivitatibus, in [Col. 0404D] quibus ab opere vacabitis. Quotidianis vero diebus ad nocturnos imprimis directaneus dicatur: Miserere mei, Deus, secundum magnam misericordiam tuam; deinde psalmi decem et octo; antiphonae tres parvulae, lectiones Apostoli aut Prophetarum duae, et capitellum. Completis nocturnis dicetis matutinos. In aestate, id est post Pascha usque calendas Octobris, ipse ordo erit. Sexta feria vero post nocturnos duae missae fiant in aestate; in hieme tres. Nam dominica omni tempore in aestate et in hieme post nocturnos sex missae fiant. Si vero evenerit ut tardius ad vigilias surgantur, quantum abbatissae visum fuerit, tantum legatur. Quando signum fecerit abbatissa, quae legit sine mora consurgat, ut canonicus missarum numerus [Col. 0405A] possit impleri. A calendis vero Octobris alii nocturni addendi sunt; ad primos dicendum est: Miserere mei, Deus, secundum magnam misericordiam tuam; ad secundos: Miserere mei, Deus; miserere mei; psalmi decem et octo, lectiones duae de Prophetis aut de Salomone. Hymnus ad primos nocturnos: Rex aeterne Domine, ad secundos: Magna et mirabilia. Ubi post celebratos secundos nocturnos, quia noctes crescunt, quotidie ad librum facite missas tres. Una soror legat paginas, aut quatuor, quomodo mensura fuerit libri: si minute fuerit scriptus, aut majori forma, tres paginas; si minori, quatuor, et fiat oratio. Iterum legat tantum, fiat alia oratio: tertio legat idem tantum; et surgite, dicite antiphonam de psalmis in ordine, postea responsorium, deinde antiphonam. [Col. 0405B] Iterum legat alia soror; et sic impletis tribus missis dicite matutinos canonicos: id est primo canticum in antiphona: deinde directaneum: Judica me, Deus. Deus, Deus meus, ad te de luce vigilo. Lauda, anima mea, Dominum. Laudate Dominum, quoniam bonus est psalmus. Lauda, Hierusalem, Dominum; deinde, Laudate Dominum de coelis. Cantate Domino canticum novum. Laudate Dominum in sanctis ejus, cum antiphona. Dicite hymnum: Splendor paternae gloriae; alia die: Aeterne lucis conditor, et capitellum, et Kyrie eleison duodecim vicibus. Omnibus diebus quotidianis sic impleatur. Post matutinos ad primam sex psalmi dicantur, et hymnus: Fulgentis auctor aetheris; lectiones duae: id est una de Veteri, alia de Novo Testamento, et capitellum. Post hoc omnes lectioni [Col. 0405C] vacent usque ad horam tertiam; reliquo vero diei spatio faciant opera sua, secundum illud quod Dominus dixit: Pater meus usque nunc operatur, et ego operor (Joan. V). Et illud Apostoli: Operantes manibus nostris (I Thes. IV). Et, Qui non operatur, non manducet (II Thes. III). Quia scriptum est: Viae otiosorum stratae sunt spinis (Prov. XIII). Et, Servum inutilem projicite in tenebras exteriores (Matth. XXV).

Quotidianis iterum diebus ad tertiam sex psalmos dicite, antiphonam, hymnum, Jam surgit hora tertia, lectionem et capitellum, Fiat, Domine. Ad sextam ipse numerus psalmorum tenendus: antiphona dicenda, hymnus, Jam sexta sensim volvitur, lectio et capitelam. Ad nonam iste ordo servandus: hymnus vero, Ter hora trina volvitur. Ad lucernarium omni tempore, [Col. 0405D] et festis et quotidianis diebus, imprimis directaneus; postea antiphonae duae. Tertia semper cum alleluia dicatur, hymnus una die: Deus qui certis legibus; alia die: Deus creator omnium, et capitellum. Ad duodecimam [Col. 0406A] psalmos decem et octo dicite: antiphonam, hymnum, lectionem et capitellum. Quando repausaturae estis, in schola, in qua manetis, completa dicatur; imprimis directaneus, et psalmus nonagesimus dicatur, deinde capitella consuetudinaria. In Natali Domini et in Epiphania tertia hora noctis surgite: dicite unum nocturnum, et facite sex missas de Isaia propheta; iterum dicite secundum nocturnum, et legantur aliae sex de Evangelio. In Epiphania ita: imprimis unum nocturnum; deinde de Daniele propheta facite illas sex missas et nocturnos, et iterum de Evangelio sex. Matutinos eo ordine sicut in Pascha scripsimus, aut dominicis diebus. In martyrum festivitatibus tres aut quatuor missae fiant: primam missam de Evangelio legite; reliquas de passionibus [Col. 0406B] martyrum. Omni sexta feria post duodecimam sex missae ad librum legantur, et post nocturnos tres. Omni sabbato ad matutinos, Cantemus Domino, et Te Deum laudamus. Ad tertiam tres lectiones: una de Prophetis, alia de Apostolo, tertia de Evangelio dicantur. Omni dominica post nocturnos cum prima missa legitur, id est resurrectio, nulla sedere praesumat, sed omnes stent; alia dominica alia resurrectio: sic in ordine totae quatuor resurrectiones per singulas dominicas legantur. Post tertiam vero, Pater noster dicite, et psallendo omnes communicent. Sic et in festivitatibus facite. Missae vero quando sanctae abbatissae visum fuerit tunc fient.

Ordinem etiam convivii huic Regulae inseruimus. [Col. 0406C] Fercula quotidie ad refectionem tria, ad prandium duo, ad coenam duae bibituriae. Ad refectionem in aestate mense Julio et Augusto caldellos tres, ad prandium tres, ad coenam omni tempore binos. Per festivitates vero, et quando abbatissa indulgentias voluerit facere, et cibaria quanta ipsa voluerit ordinet, et recentes addat. Quotidianis vero diebus olera formatico et oleo semper fercula condiantur. Jejunium vero a calendis Septembris usque ad calendas Novembris secunda, et quarta, et sexta feria. A calendis Novembris usque ad Domini Natale quotidie jejunandum est, absque sabbato et dominica. Ab Epiphania vero usque ad Pascha quotidie jejunandum est, absque majori festivitate, sabbato, et dominica. Post Pascha vero usque ad Pentecosten sexta feria tantum jejunandum [Col. 0406D] est. Post Pentecosten mense Junio, Julio et Augusto in potestate abbatissae sit de jejunio aut prandio: sicut viderit possibilitatem sororum, ista studeat obtemperare.




[Col. 0405]
EXCERPTA EX EPISTOLA AURELIANI EPISCOPI ARELATENSIS AD THEODEBERTUM REGEM. (C,S)
[Col. 0405]

[Col. 0405D] Domino inclyto et ubique gloriosissimo atque in Christo piissimo domino et filio, Teudeberto regi Aurelianus episcopus.

Licet tam sera scriptorum officia justissime trepidatio comitetur, tamen nequaquam, reor, sermo evasa offensione judicabitur, si apud aures clementiae [Col. 0406D] sola tantum devotione animi perpendatur. Hinc praecipue quod ambientibus cunctis celsitudinem vestram, nec metum trahunt ex privilegio culminis, nec repulsam metuunt de praejudicio tarditatis. Vestra enim erectio ita solemnis est, ut etiam humilium amore tangatur, ac dignitatum cumulum [Col. 0407A] onerata fastigia vernularum adhuc rudium primitivis cultibus praesumantur. Novis namque nunc studiis in obsequia religiosi principis informamus, et cum testimonio perfectae dilectionis ad praesentiam sacratae mentis admittimur. Haec ergo ex parte amoris nostri fiduciam, Princeps optime, metieris, cum ministeriis tuis nec territi pro tarditate subtrahimur, nec verecundia pauperis ingenii refraudamur. Suscipe igitur benigne devotionis studio tirocinia famulantum et gremia veniae largioris expande supplicibus. Quia cum omnes generaliter bono cordis inclyti perfruantur, nos tamen, etsi exigua portio obsequii [Col. 0408A] vestri, plenitudinem nobis principalis indulgentiae ad integrum vindicamus. Etenim cum de te loquimur, adest gratia, etsi eloquentia deest, et solo ornatui nostro materia sufficit, quanquam doctrina non adsit. Quae cum ita sint, praeclaram indolem laudis vestrae votis potius celebrabo quam litteris. Quoniam semper quae sunt maxima, conscientiam potius requirunt quam linguam, digniusque committuntur pectoris judicio quam sermonis. Ac perinde non mihi in votis hoc commemorandum est, quod tempora celebrant, sed quod aeternitas probat, etc.




ANNO DOMINI DLV
PRIMASIUS ADRUMETANUS EPISCOPUS.
[Col. 0407]



[Col. 0407]
PROLEGOMENA.



NOTITIA
(ex Cave)
.
[Col. 0407]

[Col. 0407B] Primasius, gente Afer, Adrumeti urbis quae Justinianopolis etiam dicta est, in provincia Byzacena episcopus, unus ex iis qui ad res Ecclesiae Africanae procurandas Constantinopolim circa an. 550 missi sunt: ubi anno sequente episcoporum conventui interfuit, quo Vigilius excommunicationis sententiam in Theodorum Caesariensem, Acephalorum ducem, intorquebat. Anno 553, saepius licet advocatus, synodo oecumenicae interesse noluit; sed una cum aliis subscripsit Vigilii constituto pro tribus capitibus, quod tempore synodi papa imperatori obtulit.



SCRIPTA.

Commentaria in Epistolas S. Pauli, ex Hieronymi, Ambrosii, Augustini, aliorumque veterum scriptis [Col. 0407C] maximam partem delibata. Multa exinde in commentaria sua transtulit Haymo: unde nonnulli allucinati Primasii commentaria Haymoni deberi censuerunt. Prodierunt seorsim Paris, 1543, in-8o.

Commentaria mysticae expositionis in Apocalypsin ad Castorium, quinque libris distincta. Prodierunt seorsim Basil. 1544, in 8o.

Utraque Primasii commentaria habentur a Gagneo edita Lugduni 1543, et in Bibliotheca Patrum, tom. X.

De Haeresibus libri tres ad Fortunatum episcopum, in quibus explicuit quod olim Augustinus in libro Haereseon imperfectum reliquerat: in primo libro ostendens quid haereticum faciat, in secundo et tertio quid haereticum demonstret. Interiit jam dudum [Col. 0407D] opus istud.

Exstant hodie sub Praedestinati nomine editi, de Haeresibus, praecipue Praedestinatorum haeresi, libri tres. In prima parte agit auctor, quisquis sit, de haeresibus quibuscunque numero 90, a Simone usque Mago ad haeresin Praedestinatianam, earumque auctores, [Col. 0408B] placita, mores breviter recenset. Secundam partem constituit liber de Praedestinatione sub Augustini nomine olim confictus; in tertia parte libri hujusce Augustiniani refutationem instituit. Quis fuerit verus horum librorum parens eruditis inter se haud satis convenit; Hincmaro Rhemensi sub Hygini nomine citantur; errore satis manifesto, nec forsan aliunde orto, quam quod in indice auctorum operi praefixo Hygini nomen repererat. Sirmondus ob styli sententiarumque affinitatem Arnobio juniori adjudicandos esse suspicatus est. Nuper Piccinardus theologus Brixiensis Vincentium quemdam nescio quem auctorem statuit, illum nempe cujus 16 objectionibus totidem responsiones opposuit Prosper Aquitanus. Quis vero sit iste Vincentius, an presbyter ille [Col. 0408C] natione Gallus qui in Psalmos commentatus est, de quo Gennadius c. 80, an Vincentius Victor adversus quem de Origine animae scripsit Augustinus, haud satis novit; Lirinensem enim prorsus rejicit: librum sub Augustini nomine confictum Evodio Uzzalensi tribuit, quem suspicatur libello suo hunc titulum praefixisse, Expositio doctrinae Augustini, indeque pro ipsius Augustini fetu habitum esse; verum quae de tota hac re habet Piccinardus, adeo incertis et levibus nituntur conjecturis, ut paucos fortasse in sententiam suam pertracturus sit. Longe potiori jure tribuendi videntur Primasio nostro, idque fide vetusti codicis ms. ante annos octingentos exarati, quem in bibliotheca Augiensi vidit cl. Mabillonius (Itin. German., p. 83; Analect. tom. IV), in quo comparuit [Col. 0408D] hic titulus, dilutiori quidem atramento scriptus, sed antiqua manu, Opus sancti Primasii, discipuli Augustini, de Haeresibus numero XC. Certe auctor non uno in loco se Afrum esse innuere videtur; sed ut quod suspicor libere proferam, quisquis hanc notulam codici Augiensi apposuit, forsan allucinatus [Col. 0409A] sit, et cum apud Isidorum legerat Primasium tres de Haeresibus libros scripsisse, hosque tres anonymos repererat, mox Primasii nomen indidit. Adde quod cum auctor noster nullam fere haeresim Nestoriana recentiorem memoravit, Primasius tot exinde natas et damnatas haereses haud omissurus erat. Sed totam hanc rem eruditis discutiendam relinquimus. Primus hos libros ex Hincmari Rhemensis codice extulit Jac. Sirmondus Paris. 1643, in-8o; anno sequenti acrem satis totius operis censuram Gallice edidit Joan. Awraeus theologus Sorbonicus, qua auctorem [Col. 0410A] hominem fuisse Pelagianum contendit, eique errores, haereses, mendacia, fabulas, foedamque ignorantiam objicit; mox opus in Hollandia recusum Amstelodami, ni fallor, 1645, in-8o, cui Awraei censuram Latine versam subjecit editor anno 1677, in Bibliotheca Patrum Lugdunensi, tom. XXVII, locum invenit. Demum Seraphinus Piccinardus ex ord. Praedic., in academia Patavina theologus, additis variis de auctore, opere, totaque controversia dissertationibus, denuo in lucem protulit Patav. 1686, in-4o.

Christianissimo ac pientissimo Galliarum regi Francisco I Joannes Gagneius Parisinus theologus salutem in Christo.

[Col. 0409B] Qui bonas litteras ac disciplinas, quanto aliquot antehac saeculis in squalore, quamque foedissimo situ jacuerint compertum habuerit, Francisce rex Christianissime, confestim intelliget, non humana ope, sed praesenti aliquo numine effectum, ut in istum tandem splendorem ac nitorem e tam horridis tenebris existere emicareque potuerint. Diluvium enim illud barbariei calamitosum, sive hominum incuria, seu temporum injuria obvenerit, non litteras modo ipsas meliores ac disciplinas absorpserat, sed ne qua illis aliquando emergendi spes esset, ita bonos omnes libros bonarum litterarum parentes fecundissimos obrutos tenebat ac sepultos, ut si qui limatiore ingenio atque ad litteras apprime nato aspirare ad eas contenderent, librorum statim penuria [Col. 0409C] excluderentur. Cujus ego tamen alluvionis tam perniciosae principem causam esse puto, quod sui deessent ea aetate litteris ac disciplinis assertores ac vindices principes: adeo nihil tam verum quam quod ille cecinit,

Sint Mecoenates, non deerunt, Flacce, Marones.
Hunc ignorantiae nimbum, hanc ad tua usque tempora in Galliis illuvionem manasse, Francisce, litterarum vindex ac patrone, nemo nescit, qui aliquo est in censendis litteratorum monimentis judicio. Nempe ut Budaeum litterarum decus unicum, atque aliquot paucos inferioris, nec poenitendae tamen eruditionis viros anterior aetas tulerit, certe te auctore meliores se ac doctiores seipsis effectos, ultro ipsi fateantur. Neque vero attinet dicere, quot nobis triplicis [Col. 0409D] linguae doctorum hominum myriadas peperit ardens tuum illud propagandi philologiae imperii desiderium, ex quo trium linguarum professores binos ternosve regia illa tua Parisiensi scholae munificentia suppeditavit: cum jam hodie facilius multo atque elegantius Graece pueri loquantur, quam olim Latine senes non indocti. Porro nequaquam sufficere ratus cum decessione aerarii tui accessionem philologiae imperio facere, undecunque accersitis, qui jugi studio, laboreque indefesso tum a barbarorum incursionibus illius limites asserent, tum etiam protenderent longius, adjunxisti insuper rem multo utilissimam. Nam cum ad omnes omnino disciplinas, et vero maxime sacras tenebris offusas plusquam [Col. 0410A] cimmeriis, interpolandas reconcinnandasque ac tanquam denuo refingendas animum jam pridem convertisses (quod ego in praecipua laudum tuarum parte [Col. 0410B] duco), non tuae modo aetatis, sed posteris etiam consultum volens, unde locorum cunque bonos omnes libros investigare sategisti in exemplaria (ne quid illis deesset) transferendos innumera. Memini enim, cum Primasii Uticensis in Africa episcopi commentarios ut antiquissimos, ita doctissimos, e tenebris illis (ubi apud divum Theudericum Viennensis archiepiscopi coloniam annos supra mille latuerant) assertos tuae semel majestati inter prandendum explicarem (sicut nullam prope mensam docta aliqua ac pia vel lectione vel disceptatione vacare sinis), memini, inquam, quanta tum illos, Deus bone, gratia, quamque gratabunda fronte exceperis, simul et admirabunda, hactenus delituisse tanta regni litterarii jactura, thesauros tam raros atque pretiosos. Hic [Col. 0410C] ego sanctissimum tuum institutum, ac plane regiam voluntatem qualicunque mea opera adjuturus, cum dicerem ejusdem te materiei silvas habere in regno tuo quamplurimas, sed barbararum aliquot nationum custodia inaccessas, obstinate librarias suas occludentibus coenobitis aliquot, illarumque ingressu sibi ac caeteris tanquam Vestae adytis interdicentibus: te statim mihi viam facturum pollicitus es, vel si (quod de hortis Hesperidum fabulantur) draconum vigilantia observatentur jugi ac perpetua. Hujus ego tam egregiae sponsionis tuae accepto in pignus diplomate publico, quo universas mihi patere regni tui librarias juberes, atque inde quotquot e re philologiae viderentur monimenta, describendi potestatem faceres, coepi omnium coenobiorum quae iter in [Col. 0410D] comitatu tuo facienti occurrerunt, librarias verrere: unde cum centum prope non inferioris notae volumina e tenebris vindicassem, ni tua tandem auctoritas intercessisset, perpetuis illis, facinus concepisti nulla unquam hominum memoria delebile, vereque regio atque humano principe dignissimum: quo Ptolemaeum illum Philadelphum Aegyptiorum regem, non aequasti modo, sed multis omnino parazangis antevertisti: imo si proxime verum loqui volumus, ejus plane luminibus obstruxisti, ac gloriae nulli non veterum, ut mihi quidem videtur, supra quam par erat, commendatae. Ptolemaeus enim dum unde locorum cunque quaesitis voluminibus insignem ac stupendam librariam congerit (quae tantum illi apud [Col. 0411A] antiquos peperit nominis), quidnam judicio cuivis non praepostero in publicum promovisse videri potest, nisi quod sparsos passim bonos ac doctos libros in unam semel coegit bibliothecam flammis devorandos? Quod ego sane credi nollem, nisi veritatis magister tempus fidem faceret (atque utinam non faceret) tam infelicis eventi certissimam. Quot enim hodie, obsecro, superant e tot librorum millibus, quae una semel lues publico omnium malo abstulit? Quod si rem aliquorum opinione molitus ille esse videbitur non malam, eamque non sinistre conceptam obscurare nequit eventus nec opinatus hunc, tu Francisce, litterarum Mecoenas ac patrone, hac in parte, ne quid amplius dicam, aequa, tum prudentiore consilio superasti multo ac providentiore. Non enim [Col. 0411B] nescius quo in statu res sint mortalium, porro etiam compertum habens, quam praeclara aedificia quam subitus ignis everterit, in animum induxisti non prius veterum librorum bibliothecam struere, quam in commune philologiae bonum e prelo illi exirent in exemplaria quam castigatissimi. Cujus ego rei per te mihi demandata provincia, cum multos haberem hominum conventu ac conspectu litteratorum dignissimos libros, ab eo auspicandum duxi, quem ego tibi dudum probari censura sciebam non iniqua, ac docti omnes rerum amantes divinarum amplexuri sint lubentissime. Is est Primasii Uticensis in Africa episcopi commentarius (si quo possum esse hac in re judicio) omnium quos hactenus vidi doctissimus, Graecorum juxta ac Latinorum. Est enim in locis non [Col. 0411C] difficillimis, tam facunda brevitate ita gratiosus, ut in iis quae ob summam argumenti difficultatem prolixe caeteri tractarunt, minime sit fastidiosus. Addit porro auctori gratiam (quod ego te plerumque non sine judicio dicentem audivi) stylus dulcis ac temperatus, et inter paraphrasin atque homiliam medius: cujus tu semel olfacta suavitate captus vernaculam tam egregii libri versionem imperasti homini mihi ad eam rem non satis idoneo, quippe qui facundum illud vernacule dicendi genus nunquam tractaveram, sermonis aulici rudis, et ante annos duos aulae nunquam assuetus. Proinde hujus ego meae ruditatis conscius, imperium tuum ficta aliqua excusatione detrectassem fubens, nisi jam pridem ingenii tui candorem nossem et facilitatem, simulque nefas [Col. 0411D] duxissem, tam Christianam mentem, quatenus Deo dante possem, non adjuvare. Quid enim tam est in officio theologi hominis, quam ei principi sacras aperire litteras, qui omnem in promovendis illis atque ab earum haereticis hostibus vindicandis operam navavit? Nam sunt quidam ingenio tam lubrico atque ad omnem doctrinarum ventum fluctuanti, ut ignorare eas illos praestet multo, nisi quatenus cujusque saluti expedit. Te vero, qui religionis tuae invictae et constantissimae fidei tot tamque praeclara argumenta praestitisti, quis non plane ad sacrarum litterarum adyta admittat? Ausus sum igitur, exploratissimus pietatis tuae ac fidei testis, dum voluntati tuae obsecundare cupio, rem aggredi, mihi sane insolentem, [Col. 0412A] sed, si verum auguror, tibi futuram ob argumenti dignitatem sanctissimi et gravissimi non ingratam. Nam ingenue fateor nullum me in eo opere sermonis affectasse nitorem, satisfactum iri majestati tuae ratus sententiarum pondere simul et gravitate, ac pro comperto habens regium illud tuum judicium, ut summum est, ita non nisi summis et arduis delectari, qualium ego rerum plenum esse sciebam Primasium: tu quoque una et altera lectione non falso praesenseras, ac demum dum tibi eum vertere pergo, agnovisti certius. Enimvero hujus ego lectionem auctoris, etsi gratissimam tibi fore sciebam, principi rerum bonarum sitientissimo, id tamen in admirationem me vertit ac stuporem, quod cum fere (ut sunt res mortalium mentium primigenia [Col. 0412B] illa veteris Adami noxa depravatarum) in summa periclitantium rerum consultum illis humano consilio potius imus, quam superos precatum, sacrasque litteras consolationis (ut Paulus ait) fontes uberrimos consultum, tu tamen tot tamque infestis bellorum avocamentis, tot ancipitis tamque variae fortunae colluctationibus ab auspicata semel Primasii lectione diduci nequiveris: quem interim dum uni tibi vernacula nostra loquentem edimus, sua, hoc est Latina loquentem sub tuis auspiciis, tuoque nomine studiosis omnibus versandum dedimus. Porro autem cum totus in elevandis hominum meritis, fideque tantum extollenda videatur esse Primasius, ne qua inde in veterem atque jam olim ab adolescente Ecclesia coeptam, nunc vero nostra aetate resartam haeresim prolabendi [Col. 0412C] sumatur occasio, repetendum duxi paulo altius ejusce rei argumentum. Sub Hieronymi et Augustini, ac proinde hujus tui Primasii (ita enim lubens appellare soles) tempora, duae contrariarum partium haereses ortae sunt: Pelagii una, altera Manichaei: dum ille vim facultatemque liberi sic extollit arbitrii, nullum ut Dei gratiae locum faciat reliquum; iste vero dum totum Dei gratiae tribuit, otiosos nos esse vult, ac plane dormitantes, nihilque de nostro, ac ne consensionem quidem voluntatis ullam Deo conferentes. Proinde in tantum invaluerunt id aetatis diversarum partium sectae, ut totam prope penetrarint ac perturbarint Ecclesiam: quando is qui se a Pelagiano commento extricare studebat, nisi prudens solersque judicium adhiberet, in Manichaei se involvebat erratum. [Col. 0412D] Contra qui Manichaei se dogmatis explicare conabatur, in Pelagianam haeresim prolabebatur. Et vero adversus duo haec rationum quidem adversariarum monstra, sed in unam tamen Ecclesiae perniciem coeuntium, viriliter dimicaverunt, Hieronymus, Augustinus, Prosper, Primasius. Adversus Pelagium autem Dei gratiae inimicum usque adeo omni animi contentione scripserunt, ut dum adblandientem illam nostris viribus, at Dei gratiam interim subruentem haeresim evertunt, Manichaei sectae prope favere videantur, homini praesertim non admodum argutae naris. Huic sectae veteris instaurandae ansam ceperunt ex Augustino et Prospero, aliisque ejus aetatis Ecclesiae proceribus, nostrae tempestatis haeretici, [Col. 0413A] dum primas, secundas, tertias, ac demum novissimas fidei tribuunt, sacramentis pene omnibus perparum: actionibus autem nostris quamlibet bonis plane nihil: non intelligentes praefractae opinionis homines e Scylla se in Charybdim ruere: qui si Augustini sanctorumque Patrum adversus Manichaeum atque alios scripta legerent, aut certe legisse se non dissimularent, intelligerent sane radicem justificationis, initiumque fidei ab illis tribui, caeterum suam non deesse actionibus nostris ex fide et gratia factis mercedem ac meritum: neque enim ab hujusmodi vocabulo, quod illi tantopere aversantur, veteres abhorruerunt Ecclesiae Patres. Quod ego de Primasio (ut interim de reliquis sileam) planum faciam, facileque commonstrabo illum nequaquam (quod alii solent) totum [Col. 0413B] fidei tribuere, non nostra merita tollere, sed id spectare unum, ne quid de viribus nostris praesumamus aut de meritis gloriemur: verum uni Deo merita nostra omnia qualia sunt cunque feramus accepta. Nam in caput undecimum ad Hebraeos Jacobum apostolum Paulo concilians super illo loco, Fide obtulit Abraham Isaac: Quid est, inquit, quod beatus Jacobus in Epistola sua mentionem Abrahae faciens, laudat eum summopere ex operibus: beatus vero Apostolus non opera illius, sed fidem at entissime commendat? Recte igitur beatus Jacobus ex operibus eum laudat quem sciebat etiam fide perfectum: quoniam illis scribebat qui fidem quidem videbantur habere, sed eamdem bonis operibus non exornabunt. At vero beatus Paulus, quia illis scribebat qui bona [Col. 0413C] opera legis habere videbantur, sed fidem perfectam non habebant, jure fidem Abrahae attentius commemorat, quatenus studerent eum imitari. Unde certe ut ostenderent quia qui filii Abrahae volunt esse, necesse est ut fidem et opera habeant, merito unus ex fide, alter nihilominus laudat eum ex operibus. Haec ille, scite quidem et docte, quam ego rationem judicio cuivis non pervicacissimo satis esse puto adversus eos qui vehementius instant tantopere fidem ab Apostolo commendari in Epistolis ad Romanos, Galatas, Hebraeos. Nam Romanis cum scriberet, partim iis qui ex Hellenismo, partim qui ex Judaismo ad Christianismum convolarant, scribebat Apostolus: quorum hi legis opera non negligebant, illi actiones quidem in speciem praeclaras et studiosas, et quatenus natura tantum duce vivitur, virtutes habebant [Col. 0413D] non ignobiles: at non intelligebant otiosas illas, ac nullius esse extra Christi fidem momenti: Judaei vero totum pene suae legi tribuebant, fidei prope [Col. 0414A] nihil; nec dissimilis error tenebat Galatas, quos a Christianismo ad Judaismum deducere pseudoapostoli nitebantur. Hinc est quod tantopere fidem illis commendat Apostolus: reliquis enim qui in Christi fidem nomen dederunt juratissimum, aut nihil, aut perparum meminit fidei, quod illis esse sciret commendatissimam: quam sic commendare solet Primasius, ut suum quoque operibus locum faciat. Nam in illum locum ad Galatas IV, Maledictus omnis qui pendet in ligno, quatenus fides valeat sine operibus, quatenus etiam exigantur opera, aperte iis verbis explicat: Quaeritur utrum sola fides sufficit Christiano, et non sit maledictus qui evangelica praecepta non servarit: fides sufficit, ut primo credentem et justum efficiat, si deinceps in justificatione permaneat: [Col. 0414B] caeterum sine operibus mortua est, sed fidei, non legis. Ibidem capite VIII, super illo loco: Omnis lex uno verbo completur: Non ergo sola ad vitam sufficit fides, ut laciniosa legis praecepta uno dilectionis capitulo concludantur. Et super illo loco: Qui crucifixerunt carnem suam, similiter notandum quod eos Christi esse dixerit qui carnem suam cum concupiscentiis, crucifixerunt contra illos qui solam fidem sufficere arbitrantur. Et ad Ephesios V illo loco: Omnis fornicator, contra illos agit qui solam fidem di unt posse sufficere ad salutem, sine operibus: quod de illis solis bene dicitur, qui post baptismum rapiuntur, et tempus non habent bene operandi. Ad Hebraeos IV, super illo loco: Festinemus ingredi. Sed ad salutem non sufficit sola fides, necessarium est [Col. 0414C] enim operari per dilectionem fidei, et conversari Deo digne: quia fides sine operibus mortua est. Item de meritis II ad Timotheum IV illo loco: Bonum certamen certavi. Ista utique, ait, jam merita sua bona commemorat, ut post bona merita consequatur coronam. Haec pauca ex multis ejusdem notae Primasii locis addere visum est, ne cum in Primasio quis legerit: Audi gratiam, et tace de operibus; noli gloriari de meritis, aut quid simile: confestim arbitretur aut excludi opera, aut nostra omnino tolli merita; sed intelligat adversus Pelagianos haec scribi, qui viribus suis confidentes naturalibus, nullum Dei gratiae locum faciebant. Sed hactenus in Primasium, Francisce rex Christianissime, praefatus, finem tandem facio, bonarum prius litterarum ac divinarum studiosos hortatus, majestati tuae Christianissimae bene ut precentur, per quam [Col. 0414D] dudum sepultas litteras, redivivas habent atque in pristinum dignitatis gradum restitutas.





[Col. 0413]
PRAEFATIO. (C,S)*

[Col. 0413D] Primo intelligere nos oportet quibus vel quare scribat Apostolus. Non enim credendum est eum post Evangelia, quae legis impletio sunt, sine causa has Epistolas ad singulas scripsisse Ecclesias: maxime cum nobis in his praecepta, et exempla discendi plenissima sint digesta. Sed initio nascentis Ecclesiae novis causis existentibus, esset post futuras quaestiones [Col. 0414D] excludit. Non solum autem hoc Apostolus, sed etiam prophetae fecerunt; nam post legem Moysi datam, quae omnia mandata continebat, illi quoque non cessaverunt praedicatione sua nova populi peccata comprimere, et libris ad nostram memoriam transmittere, in quos fines saeculorum devenerunt. Scribit ergo nunc ad Romanos, qui ex Judaeis et gentibus [Col. 0415A] credentes, superflua contentione volebant se alterutrum superponere. Dicebant enim Judaei: Nos sumus gens sancta, quos ab initio Deus dilexit et fovit; nos ex genere Abrahae, stirpe sancta, descendimus; nos de Aegypto liberati, mare siccis pedibus transivimus; propter nos Pharao cum exercitu suo mersus interiit; nobis manna pluit Dominus in deserto, et caetera, quae enumerare perlongum est. Solum hoc dicimus, quod ipse Dominus, in quo et vos videmini credere, nobis ex lege fuerit repromissus: vos autem, qui estis gentes ab initio derelictae, qui nunquam Dei notitiam habuistis, sed semper daemoniis deservistis, aequumne est ut hodie ab idolis vos convertentes, nobis comparemini, et non potius proselyti sitis, sicut semper fuistis in lege? et hoc [Col. 0415B] ipsum quia multum est misericors Deus, qui vos voluit ad nostram imitationem adducere. Gentes econtrario respondebant: Quanto majora Dei beneficia narraveritis, tanto vos majoris criminis reos esse monstrabitis, quia semper his omnibus exstitistis ingrati, quia post Dei vocem auditam vobis vitulum fabricastis. Quod etsi non fecissetis, solo hoc crimine veniam non poteratis accipere, qui Dominum vobis prophetarum vocibus repromissum, non solum suscipere noluistis, sed etiam occidistis: quem nos suscepimus, cum nobis de eo nemo praedixerit. Quanto ergo nostra fides melior, perspicue patet. Quod autem idolis servimus, non malitiae fuit, sed ignorantiae. Denique ubi cognovimus veritatem, statim sumus [Col. 0415C] secuti. Filios autem Abrahae non carnalis nativitas, sed fides facit. His ita litigantibus se medium interponit Apostolus, ostendens ambobus populis, neque circumsisionem aliquid esse, neque praeputium; sed fidem, quae per charitatem operatur. Vicissim autem eos humilians per totam Epistolam, rationibus et testimoniis ad unitatem hortatur, et ostendit neutrum hoc sua justitia meruisse: sed totum hoc, quidquid sunt, Dei justitiae deputandum. Et Judaeos vero, et gentes graviter scientes deliquisse: Judaeos, quod per praevaricationem legis inhonorent Deum. Quaeritur etiam cur non amplius quam decem Epistolas ad Ecclesias conscripserit: decem sunt enim cum ea quae dicitur ad Hebraeos: nam retiquae quatuor [Col. 0415D] ad discipulos familiariter sunt porrectae. Ut ostenderet, Novum Testamentum non discrepare a Veteri, et se contra legem non facere Moysi, ad numerum primorum decalogi mandatorum, quibus ille praeceptis a Pharaone instituit liberatos. Nam duas tabulas lapideas duorum Testamentorum figuram habuisse viri [Col. 0416A] eruditissimi tradiderunt. Epistolam sane quae ad Hebraeos scribitur, quidam Pauli non esse affirmant, eo quod non sit ejus nomine titulata, et propter sermonis stylique distantiam; sed aut Barnabae, juxta Tertullianum; aut Lucae, juxta quosdam; vel certe Clementis, discipuli apostolorum, et post eos episcopi Romanae Ecclesiae ordinati. Quibus respondendum est: Si propterea Pauli non erit, quia ejus non habet nomen, nec alicujus erit, quia nullius nomine titulatur. Quod si absurdum est, ipsius esse magis credenda est quae tanto doctrinae suae fulget eloquio; vel certe quia apud Hebraeorum Ecclesias quasi destructor legis falsa suspicione habebatur, voluit tacito nomine scribere, ne odium nominis fronte prolati utilitatem excluderet lectionis. Non est sane mirum si disertior [Col. 0416B] sit in proprio, id est in Hebraeo, quam in peregrino, id est Graeco, quo caeterae Epistolae scriptae sunt sermone. Movet etiam quosdam, quare Romanorum Epistola in primo sit posita, cum eam postea scriptam ratio manifestet. Unde intelligendum est ita omnes Epistolas ordinatas, ut prima poneretur, quae ad inferiores fuerat destinata, et per singulas Epistolas gradatim ad perfectiores veniretur. Romani namque tam infirmi erant, ut non intelligerent: idcirco illos indigere asserit confirmari, vitia eorum priora commemorans. Corinthiis autem jam dicit scientiam omnem esse concessam, et non tam ipsos increpat, quam cur alios non increpaverint, reprehendit, cum dicit: Auditur inter vos fornicatio. Et [Col. 0416C] iterum: Congregatis vobis cum meo spiritu tradere hujusmodi Satanae. In secunda vero laudantur, et ut magis ac magis proficiant admonentur. Galatae jam nullius criminis arguuntur, nisi quod versutis pseudoapostolis crediderunt. Ephesii sane nulla reprehensione, sed multa sunt laude digni, quia fidem apostolicam servaverunt. Philippenses etiam multo magis collaudantur, qui ne audire quidem falsos apostolos voluerunt. Thessalonicenses adaeque in duabus Epistolis omne laude prosequitur, eo quod non solum fidem inconcussam servaverint veritatis, sed etiam in persecutione civium constantes fuerint inventi. Colossenses vero tales erant qui non indigerent, ut ab Apostolo carnaliter viderentur; denique [Col. 0416D] nunquam eis suum promit adventum: quibus etiam dicit: Etsi corpore absens, sed spiritu vobiscum sum gaudens, et videns ordinem vestrum. De Hebraeis quid dicam, quibus ait: Nam et vinctis compassi estis, et rapinam bonorum vestrorum cum gaudio suscepistis.




[Col. 0415]
PRIMASII COMMENTARIA IN EPISTOLAS S. PAULI. (C,G,S)*



EPISTOLA AD ROMANOS.
[Col. 0415]


CAPUT PRIMUM.
[Col. 0451D]

Paulus, id est pusillus et ultimus; ex Saulo Paulus, sicut ex Abram Abraham, ut etiam [Col. 0416D] ipso vocabulo novus esset. Servus Jesu Christi. Sicut Isaias dicit: Magnum tibi est vocari servum meum. [Col. 0417A] Vocatus apostolus. Jam in praescientia ad hoc vocatus et praedestinatus, ut esset apostolus. Segregatus. Sicut in Actibus apostolorum dicit: Segregate mihi Paulum et Barnabam ad opus ad quod elegi eos. In Evangelium Dei, quod ante promiserat. Evangelium bona annuntiatio dicitur, et quod majus bonum quam natum et passum resurrexisse Christum pro nobis? Per prophetas suos in Scripturis sanctis, de Filio suo, qui factus est ei. Ad nutriendam Judaeorum fidem, asserit se illum praedicare quem prophetae annuntiaverunt in Scripturis sanctis. Totus locus iste contra Manichaeos facit, qui alium Deum prophetarum, alium dicunt Novi Testamenti. Ex semine David. Ex Maria, quae de David stirpe venit, sicut Isaias dixit: Ecce Virgo in utero habebit, et pariet filium. Secundum [Col. 0417B] carnem. Et Photinum exstinxit, et qui solitarium hominem dicit, non intelligens in Christo duas esse substantias. Qui praedestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri. Praedestinatus est, ut prior omnibus resurgeret et filiis Dei viam resurrectionis aperiret, ut quomodo caput, sic et corpus ejus resurgeret. Per quem accepimus gratiam et apostolatum ad obediendum fidei in omnibus gentibus. Gratiam, ut credamus et baptizemur, et quia gratis et jam ipse justificatus est nullis meritis suis. Apostolatum vero accepit, quando directus est gentibus praedicare. Pro nomine ejus. Vice nominis ejus fungimur, sicut ipse dicit: Sicut misit me Pater, et ego mitto vos; et, Legatione fungimur pro Christo. In quibus [Col. 0417C] estis et vos vocati Jesu Christi. Et in vobis Romanis apostolatum accepimus, sicut et in omnibus gentibus. Omnibus qui sunt Romae dilectis Dei. Omnibus Dei fidelibus qui sunt Romae, vocatis sanctis. Vocatione Dei sanctificatis, et gratia, non meritis operum suorum. Gratia vobis. Talis est ubique salutatio ejus, ut et commemoret beneficia Dei, et ea optet in nobis integra permanere, quia gratis nobis peccata donata sunt, non meritis nostris. Et pax a Deo Patre nostro et Domino Jesu Christo. Sicut ad Colossenses dicit: Pacificavit omnia quae in coelo et quae in terra sunt, per sanguinem ejus, et quos redemit vult pacificos vivere. Primum quidem gratias ago Deo meo per Jesum Christum. Quia natura Deus omnium, merito et voluntate paucorum est, ideo dixit, Deo meo. Pro omnibus [Col. 0417D] vobis. Non pro Judaeis solis. Quia fides vestra annuntiatur in universo mundo. Subtiliter laudat, ut provocet ad profectum. Et vere ubique fides clara est Romanorum. Fides, inquit, vestra, fidem dixit esse illorum, quae sine dubio Dei, et a Deo illis infusa est; sed consuetudo Scripturae hoc habet, sicut in Evangelio ait Dominus: Nonne scriptum est in lege vestra, Quia ego dixi, Dii estis? Vel illud: Sicut scriptum est in lege eorum, Quia odio habuerunt me gratis; et alibi: Nunquid lex nostra damnat aliquem inauditum? [Col. 0418A] Ita ergo fides eorum dicitur, sicut lex eo um, cum nullus ignoret quod lex a Deo sit, sicut et fides. Testis enim mihi est Deus, cui servio in spiritu meo, in Evangelio Filii ejus. Hoc est, cui in toto corde meo prompta devotione et plena veritate deserv o. Quod sine intermissione memoriam vestri facio, semper in orationibus meis obsecrans. Hic ostendit se omnia cum dilectione dicturum, ut ab his libentius audiatur, et dat exemplum sine intermissione orandi. Si quomodo tandem aliquando prosperum iter habeam in voluntate Dei veniendi ad vos. Desidero enim videre vos, ut aliquid impert ar vobis gratiae spiritualis. Aliter etiam prosperum iter non habeo, nisi me voluntas Dei, quae omnia novit, et in bonis omnibus nos praevenit, et praecedit, et fovet, illo direxerit, ubi fructum [Col. 0418B] aliquem habeam, sicut de apostolis legimus, eos alio ire volentes, alio destinatos, non eo isse quo volebant, sed quo eos Deus misisset, sciens quando et ad quos ire deberent. Ad confirmandos vos. Hic ostendit, qualiter eos superius laudaverit qui ad confirmandum adhuc gratiae indigent spiritalis. Id est, simul consolari in vobis per eam quae invicem est fidem vestram atque meam. Ut per communem fidem invicem consolemur, et de illuminatione sancti Spiritus invicem gratulemur. Nolo enim vos ignorare, fratres, quia saepe proposui venire ad vos. Per commeantes enim fratres audire potuistis dispositionem meam. Ex prohibitus sum [* 1Kb] usque adhuc. Id est occupatus, dum aliis provinciis praedico, vel revelatione prohibitus, vel forte, sicut alibi dicit: Impedivit nos Satanas. [Col. 0418C] Ut aliquem fructum habeam in vobis. Mercedem laboris sui nominat fructum. Sicut et in caeteris gentibus, Graecis ac barbaris. Subauditur habeo. Sapientibus et insipientibus debitor sum. Sapientes Graecos dicit, apud quos omnis philosophia est; insipientes barbaros appellat. Ita quod in me promptum est. Paratum est in me. Et vobis qui Romae estis evangelizare. Aeque ut sapientibus Graecis. Non enim erubesco Evangelium. Hoc subtiliter ad taxationem pertinet paganorum, qui merito de incestatoribus diis suis deberent erubescere: nec tamen erubescunt Deum suum Jovem credere, et erubescendum putant, Dominum propter salutem imaginis suae credere, crucifixum cum in altero dedecus, in altero sit insigne virtutis. Et contra eos qui negant Christum [Col. 0418D] in carne, et erubescunt nativitatem Domini et crucem, qui putant haec indigna Deo, non intelligentes nihil dignius Deo quam quod ad humanam salutem proficit. Nam si incredulis stultitia est, sed credentibus Dei virtus, et Dei sapientia. Virtus enim Dei est in salutem. Nulla major virtus est quam devicta morte, homini vitam perditam reddere, quamvis infirmitas, id est humanitas, in virtute, hoc est in divinitate, incredibilis videatur incredulis. Omni credenti, Judaeo primum et Graeco; justitia enim Dei in eo revelatur. Ut [Col. 0419A] quomodo Abraham credens ex gentibus per fidem salvatus est, ita et caeteri credentes salventur. Ex fide in fidem, sicut scriptum est: Justus autem ex fide mea vivit. Ex fide Veteris Testamenti justificatur Judaeus, ex Novi, gentilis, dum Judaeus credit quod hoc ante prophetae praedixerint. Item aliter: Ex fide praesenti in futura, quia fides ad invisibilia pertinet, quae et sub Veteri Testamento, et in Novo dono Dei infusa est. Et ideo dicit: Justus autem ex fide mea vivit. Revelatur enim ira Dei de coelo. Contra partem gentium loquitur, dicitque Dei iram per Evangelium revelari. Noverant enim homines et beneficia et plagas exspectare de coelis. Super omnem impietatem et injustitiam hominum. Prima impietas in Deum, peccare est aut per blasphemiam, aut per contemptum. Alia [Col. 0419B] in parentes, aut injuria, aut despectu. Tertia in extraneum, quia omne contrarium pietati impietas est. Quarta in semetipsos, sicut Sapientia dicit: Qui autem peccant in me, impie faciunt in suas animas. Sive omnem impietatem, quia diversae sunt idolorum culturae, ut impietas ad injuriam Dei, injustitia ad omnia peccata referatur. Eorum qui veritatem in justitia detinent. Qui veritatem nominis Dei in injustitia indignae materiae detinent idolorum. Quia quod notum est Dei, manifestum est in illis. Omnis creatura ostendit se non esse Deum, sed esse alium qui eam fecerit, cui servitio parere necesse sit, naturaliter enim potest scire de Deo quod sit, et quod justus sit, et ipsa creatura non esse a semetipsa, quia major per omnia omnibus nulla est, quia omnes se alterutram vincunt, [Col. 0419C] aliae magnitudine, ut coelum; aliae claritate ut sol, et luna, vel stellae praeclarae. Deus enim illis manifestavit. Virtutes ejus occultae ex iis quae palam sunt manifestantur. Invisibilia enim ipsius a creatura mundi per ea quae facta sunt intellecta conspiciuntur. Si enim ea quae videntur tam praeclara, ab illo facta sunt, ut quidam illa deos putarent, quanto magis factorem sempiternum intelligere potuerunt? Sempiterna quoque ejus virtus et divinitas, ut sint inexcusabiles. Ergo Christus sempiternus, quia Dei virtus et Dei sapientia est. Quia cum cognovissent Deum. Quomodo cognoverunt? sive ex conscientia per insitam sibi rationem, sive ex mundi factura, quia omnia mutabilia sunt, solus Deus incommutabilis. Non sicut Deum glorificaverunt. Non illum per suam magnitudinem [Col. 0419D] venerati sunt, sed pro Deo idola coluerunt. Aut gratias egerunt. Quia rationabiles ab eo facti sunt. Sed evanuerunt in cogitationibus suis. Putantes se Dei magnitudinem posse comprehendere. Et obscuratum est insipiens cor eorum. Recedentes utique a limine veritatis, creaturam pro Creatore venerando, verum lumen, id est Dei sapientiam perdiderunt. Dicentes enim se esse sapientes. Quasi qui invenirent quomodo invisibilis Deus in simulacrum visibile coleretur. Stulti facti sunt. Non intelligentes Deum non esse, quem homo fecisset. Et mutaverunt gloriam incorruptibilis Dei in similitudinem imaginis corruptibilis hominis et volucris et quadrupedum et serpentum. Hic Jovis cultores appellat, quem propter amores foedissimos [Col. 0420A] toties asserunt transformatum, velut in cygnum, et taurum. Propter quod tradidit illos Deus in desideria cordis eorum. Tradere dicitur Deus, dum non retinet delinquentes justo judicio, propter arbitrii libertatem ad malum promptissimam. Derelinquit autem dereliquentes se, sicut dicit per Prophetam: Si autem reliqueritis eum, et ipse relinquet vos. Et illud: Dimisi eos secundum desideria cordis eorum, et ibunt in voluptatibus suis. In immunditiam. Quae est in turpibus mysteriis idolorum Ut contumeliis afficiant corpora sua. Dum sibi characteres et ustiones infligunt in consecrationibus idolorum. In semetipsis. Vitam quam amantes nec sibi parcant, ut etiam in hoc erroris sui coenam perferant. Qui commutaverunt veritatem Dei in mendacium. Transtulerunt veri [Col. 0420B] Dei culturam in mendacium idolorum, qui falso pro diis habentur, fallunt enim, dum hoc se mentiuntur esse quod non sunt. Et coluerunt et servierunt creaturae potius quam Creatori. Non solum dixerunt, sed etiam servierunt, et quicunque alicujus creaturae cupiditate vincitur, ipsi servit; a quo enim quis vincitur, hujus et servus est, in tantum ut et venter sit Deus. Qui est benedictus in saecula. Cui si servissent, et ipsi benedicti in saecula fieri potuerunt. Maledicti ergo, et temporales effecti sunt, qui benedictum in saecula reliquerunt. De talibus enim dicitur: Similiter odio sunt impius, et impietas ejus. Amen. Vere, sive fideliter. Propterea tradidit illos Deus in passiones ignominiae. Propter causas superius memoratas etiam in his flagitiis dimissi sunt, ut passio vitii jam poena [Col. 0420C] peccati sit. Nam feminae eorum. Ideo ipsa crimina evidenter expressit, ut cognoscas eos rationem perdidisse naturae, qui tamen amentes effecti sunt, ut omnia perverterent, in Deum perversi; neque enim ordinem naturae servare possunt, qui auctorem naturae dereliquerunt. Immutaverunt naturalem usum in eum usum qui est contra naturam. Omnia perverterunt, sicut scriptum est. Infandorum enim idolorum cultura omnis mali caput est, et initium, et finis. Similiter autem et masculi, relicto naturali usu feminae. Quomodo enim ordinem naturae servassent, auctore naturae derelicto? Exarserunt in desideriis suis, invicem masculi in masculos turpitudinem operantes. Effrenata libido modum servare non novit. Et mercedem quam oportuit erroris sui in semetipsis [Col. 0420D] recipientes. Sic currit ordo, ut qui Domini obliti fuerant, nec se ipsos cognoscerent. Et sicut non probaverunt Dominum. Non nescierunt, sed minime probaverunt. Ille enim Dominum probat habere se in notitia, qui semper tanquam praesentem timet, et peccare non audet. Tradidit eos Deus in reprobum sensum. Id est, relicti sunt in reprobum sensum. Ut faciant quae non convenit. Quae non conveniunt homini facere. Repletos omni iniquitate et malitia. Iniquitatem et malitiam principales causas ostendit esse vitiorum. Fornicatione, avaritia. Fornicationem et avaritiam simul junxit, quia utraeque passiones idololatriae comparantur, sicut dixit in Exodo: Fornicati sunt a Deo suo propter idoli sordem. Nam fornicatio est [Col. 0421A] Christiano alicui rei adhaerere praeterquam Deo, et multis cupiditatibus corrumpi. Unde dicit Paulus, se uni viro nos virginem castam spopondisse. Nequitia. Ideo insatiabilis est avaritia, quia post Dei divitias quantumvis quis habeat, parum est. Plenos invidia, homicidio. Pulchre homicidium invidiae sociavit, quia prima hujus criminis ipsa materia est, quia primum homicidium et diaboli et Cain de invidia natum est. Contentione. Contentio est, ubi non ratione aliquid, sed animi pertinacia defenditur, et ubi non veritas quaeritur, sed animositas fatigatur. Primitus fraterni sceleris causa ex contentione evenit. Dolo, malignitate. Dolus est occulta malitia blandis sermonibus adornata. Susurrones. Murmuratores, non in facie, sed in aure loquentes, vel de quibus dicitur, Neque [Col. 0421B] murmuraveritis. Detractores Deo odibiles. De ractores Deo odibiles, quia nihil tam odibile Deo quam idololatria, cui detractio comparatur, cum et idololatra et detractor eradicandi a Scriptura dicantur. Contumeliosos. Qui veloces sunt in verborum injuriis. Superbos. Qui vult supergredi quod est, superbus dicitur, sicut diabolus, qui prodidit hoc quod fuit. Et qui super alios vult esse, infra se fiet. Elatos, inventores malorum. Elatus est qui effertur supra mensuras suas. Parentibus non obedientes. Hoc loco et doctores intellig possunt, parentes animarum. Insipientes. Quia ab ipso fonte sapientiae recesserunt. Incompositos. Omnis insipiens inordinatus. Sine affectione, absque honore. Affectio est adimpletio charitatis. Sine misericordia. Quomodo poterant aliis misereri, qui in se [Col. 0421C] misericordes esse noluerunt? Qui cum justitiam Dei cognovissent. Per hoc, quod eis naturaliter displicet malum, Dei justitiam cognoverunt. Non intellexerunt. Qui si intellexissent, timuissent; si timuissent, nunquam talia commisissent. Quoniam qui talia agunt, digni sunt morte. Judicii Dei, etsi non in praesentia, futuram tamen non effugient poenam. Non solum qui ea faciunt, sed et qui consentiunt facientibus. Consentiunt suscipiendo doctrinam, vel connivendo [alias convivendo].



CAP. II.

Propter quod inexcusabilis es, o homo omnis qui judicas. In quo enim judicas alterum, teipsum condemnas; eadem enim agis quae judicas. Omnes qui hujusmodi judicabant, maxime tamen qui habent examinandi potestatem, non solum judices, [Col. 0421D] sed et domini conveniuntur. Quia naturali judicio justam factis profert unusquisque sententiam. Omnesque norunt et innocentiam praemio, et malitiam dignam esse supplicio: et ideo inexcusabiles, quia Dei justitiam cognoverunt. Scimus enim quoniam judicium Dei est secundum veritatem in eos qui talia agunt. Utique secundum veritatem est judicium, quo judicabuntur hujusmodi, qui condemnare alios sapuerunt, quae per se committere non timebant. Si enim tu peccator peccatorem tui similem judicas, quanto magis Deus justus te judicabit injustum? Et ideo judicium Dei secundum veritatem est, quippe quem sine personarum acceptione nec amicis suis, nec angelis peccantibus legimus pepercisse. Humanum [Col. 0422A] autem judicium multis modis corrumpitur. Nam et amore, vel odio, sed et avaritia ac timore, nonnunquam et misericordia depravatur. Existimas autem hoc, o homo, qui judicas eos qui talia agunt, et facis ea, quia tu effugies judicium Dei? Nunquid propterea tibi de impunitate blandiris, quia Deus in praesenti non reddit, et patientiam ejus contemnis? Non tardat, inquit, Dominus promissa, sed patienter agit propter vos, nolens aliquem perire, sed omnes ad poenitentiam converti; bonus est enim exspectando; justus est puniendo. An divitias bonitatis ejus. Abundantiam. Et patientiae et longanimitatis contemnis? ignorans quoniam benignitas Dei ad poenitentiam te adducit? Multum se homines per patientiam Dei seducunt, quia non vult statim punire peccantes. [Col. 0422B] Putant enim eum aut non curare res humanas, aut donare quod differt. Plerique etiam calumniantur, quare in praesenti non reddit? Miseri etiam in hoc ingrati, sicut in omnibus beneficiis Dei, qui ei imputant quod eorum dissimulatur interitus, non intelligentes, quia si statim redderet, nullus jam hominum remansisset, nec ex injustis fierent justi. Quid plura? Paulum quoque ipsum Ecclesia non haberet. Ideo autem hominibus videtur Deus diu exspectare peccantes, quia parvi temporis sumus, et centum annos pro infinito habemus. Ille autem apud quem mille anni tanquam una dies sunt, centum annos pro hora habet. Et ideo hoc parum est ante Dominum, cum et homines aliquantis diebus soleant exspectare peccantes. Humanum est nempe delinquere, humanum [Col. 0422C] est pro delicto poenitere. Nemo periculosius peccat quam qui peccata defendit. Secundum autem duritiam tuam, et impoenitens cor thesaurizas tibi. Tu autem imprudens aeger ipso remedio ad majora abuteris vulnera, sicut dicit Job: Dedit ei Deus locum poenitentiae, et ille abutitur eo in superbiam. Non agnita enim pietas majus judicium parat, ut vindictam sentiat, qui misericordiam sentire despexit. Iram in die irae. Iram super iram ipse tibi apud Dominum recondis, quaediebus definitis et certis temporibus apparebit non ante diem, qui exspectaris (Sic). Et revelationis justi judicii Dei, qui reddit unicuique secundum opera ejus. Quia occultus est, etsi videtur modo per speculum in aenigmate, sive per velamen videtur. His quidem qui secundum patientiam boni operis. Boni operis [Col. 0422D] merces per patientiam exspectatur: quia in praesenti vita non redditur. Per fidem enim ambulamus, et non per speciem, et tunc erit perfectum opus, si in finem usque duraverit. Gloriam. Gloriam illam praedicat, qua sancti fulgebunt ut sol, et honorem. Honorem filiorum Dei. Quid enim honoratius filiis Dei, qui etiam angelos judicabunt? Et incorruptionem. Incorruptionem, gloriam immortalitatis dicit. Quaerentibus vitam aeternam. Qui quaerit vitam aeternam, ista omnia consequetur, et qui habet hanc spem in eo, sanctificat se, sicut dicit: Sancti estote, sicut ille sanctus est. His autem qui ex contentione. Qui evangelicae veritati non credunt, et consentiunt iniquitati, qui relicto Creatore deserviunt creaturae, qui [Col. 0423A] contra quod sciunt defendunt, contentiosi sunt. Timete contentionem, ne quae sequuntur patiamini. Et qui non acquiescunt veritati. Evangelicae. Credunt autem iniquitati. Quam norunt, qui credere voluerunt iniquitati: non enim aequum, derelicto Creatore omnium, creaturae servire. Ira et indignatio. Haec omnia peccatoribus in judicio praeparantur; tunc erit magna et infructuosa poenitentia. Tribulatio et angustia. Conscientiae et vanae poenitentiae, sicut scriptum est: Tunc dicent inter se poenitentes, et prae angustia spiritus gementes. In omnem animam hominis operantis malum. Quia anima prima peccat, ideo poenam principaliter sentit; sive anima pro homine integro ponitur, sicut dicit quod Jacob in 70 animabus intravit in Aegyptum. Judaei primum, et [Col. 0423B] Graeci. Primi, quia primo Dominum agnoverunt, et primi in legem gravius praevaricati sunt. Vel primum pro quidem ponit, quia et ipse dicit: Non est personarum acceptio apud Deum, sic primum tempore, non honore. Gloria autem, et honor, et pax omni operanti bonum. Gloria contra iram, honor contra indignationem, pax contra tribulationem et angustiam, et quod superius incorruptionem, hic pacem nominavit. Judaeo primum, et Graeco. Quod ibi in anima dixit Judaei et Graeci, hic ipsum hominem posuit. Et, sicut dictum est, primum hic pro quidem ponit, sive primum, credulitatis tempore, non honore. Non est enim personarum acceptio apud Deum. Ne gentes se de ignorantia excusarent, quia lege naturae sunt praediti, nec Judaei de lege et circumcisione sibi blandiantur, [Col. 0423C] quia non solum professio, sed et conversatio requirenda est. Quicunque enim sine lege peccaverunt, sine lege peribunt, et quicunque in lege peccaverunt, per legem judicabuntur. Lege litterae, et lege naturae, hoc est, mentis et conscientiae. Pejus enim videtur esse perire quam judicari. Sed cum hoc de gentibus et de Judaeis loquitur, quis audeat dicere, Judaeos qui in lege peccant, non esse perituros, cum in Christo non crediderint? quandoquidem sine fide Christi nemo liberari potest, ac pro hoc ita judicabuntur. Peribunt regno, sed supplicio non peribunt. Quis autem dubitat, sive gentes, sive Judaeos, si Christo non crediderint, perituros? Non enim auditores legis justi sunt apud Deum, sed factores legis justificabuntur. Reddit rationem quare non sint a gentibus meliores, [Col. 0423D] unde et nos timere debemus, ne audientes legem, et non facientes, cum gentibus pereamus. Nec dicat Judaeus: Sub lege vixi, gentili sum melior. Lex ergo auditores facit: gratia factores. Quis enim dicat non justificatos eos qui fuerunt ex fide legi obedientes? quando nisi justificarentur, non possunt esse obedientes. Sed dicimus lege fieri, ut Deus quid fieri velit audiatur: gratia vero fieri, ut legi obediatur, quia non auditores, sed factores legis justificabuntur. Cum enim gentes quae legem non habent. Ne si diceretur, qui legem litterae non habent, quomodo poterunt judicari? Naturaliter quae legis sunt faciunt, ejusmodi legem non habentes. Sive de his dicit qui naturae legem custodiunt, qui quod sibi nolunt fieri, [Col. 0424A] aliis non faciunt, sive quod naturaliter etiam gentes laudant bonos, et judicant malos, quod est opus legis; sive de his qui etiam nunc, dum boni aliquid operantur, a Deo accepisse se copiam qua placere Deo valeant, profitentur vitia puniendo. Ipsi sibi sunt lex, qui ostendunt opus legis. Ostendit illos non fuisse sine lege, ut et gentes inexcusabiles faciat, et Judaeis de proprietate legis gloriam tollat. Nam omnis homo de peccato in conscientia erubescit, et de bono facto laetatur. Scriptum in cordibus suis, testimonium reddente illis conscientia. Naturae igitur legem in corde per testimonium conscientiae, sive conscientia testatur legem se habere dum peccat, et gaudere dum peccata superat. Et inter se invicem cogitationum accusantium aut etiam defendentium, in die cum judicabit Deus [Col. 0424B] occulta hominum. Dicit altercationes cogitationum esse, cum quid aut faciendum, aut non faciendum, diu deliberantes dijudicamus, et secundum hoc nos in die Domini judicandos, quia bonum et malum non ignorasse probamur, sive conscientiae nostrae cogitationes erunt in die judicii ante oculos nostros tanquam historiae agnoscendae, et haec nos aut accusabunt, aut etiam excusabunt. Secundum Evangelium meum per Jesum Christum. Secundum quod annuntio per Jesum Christum, sive per Jesum Christum judicabit Deus occulta hominum. Si autem tu Judaeus. Postquam allocutus est gentium partes, nunc ad Judaeos convertitur, dicens, illum verum Judaeum probari, cujus bona magis sint occulta quam publica. Cognominaris. Nomine, non opere. Et requiescis in [Col. 0424C] lege. Confidis, vel securus es. Et gloriaris in Deo. Gloriaris quia notus in Judaea tantum Deus, quod solus noveris Deum, vel solus intelligas voluntatem ejus. Et nosti voluntatem ejus. Subauditur Dei, unde beati sumus, si quae Deo placent, nobis nota sint, et faciamus quae jubet. Et probas utiliora instructus per legem. Legendo vel examinando, quia per naturam, licet infirmam, utilia multa probantur, per legem utiliora, quia per gratiam perfectiora. Iterum recapitulat expositionem: Qui in lege requiescis, quomodo transgredieris legem? Qui gloriaris in Deo, quare inhonoras Deum? Qui nosti voluntatem ejus, quare non facis eam? Qui probas utilia, quare sectaris inutilia et vana? Dux caecorum, quomodo viam non vides rectam? Si enim videres, per ipsam utique ambulares, [Col. 0424D] lumen aliorum, quomodo non abjicis opera tenebrarum? eruditor insipientium, cur etiam timorem Domini, qui est initium sapientiae, reliquisti? Magister infantium, puer es sensu, qui habes formam scientiae et veritatis in lege, nec ipse sequeris, nec alios sequi malo exemplo permittis. Confidis teipsum ducem esse caecorum. Eorum utique qui viam sine luce fidei perdiderunt. Lumen eorum qui in tenebris sunt. In tenebris ignorantiae. Eruditorem insipientium. Qui Dei sapientiam non habent. Magistrum infantium. Sive aetate, sive sensu parvulorum. Habentem formam scientiae et veritatis in lege. Exemplum, quod illos putas sine lege vivere non posse, habes formam, ad quam semper respiciens errare non possis. Qui ergo [Col. 0425A] alium doces. Quod gentili dixit: In quo alterum judicas, teipsum condemnas. Teipsum non doces. Quare non convenit vita tua doctrinae tuae, et opus tuum destruit fidem tuam, et ita fit ut lex non custodita non solum tibi nihil prosit, sed etiam majoris te criminis reum teneat, ut contemptorem suum. Qui praedicas non furandum, furaris. Quidam dicunt: Furaris Christum, id est, abscondis eum ab hominibus, vel sacras Scripturas, si possis, velis subtrahere. Qui dicis non moechandum, moecharis. Non est una moechatio, nam omne quod totum Deo debes, si alicui praeterquam Deo reddideris, moecharis, sive amorem, sive timorem, sive servitium, sive obedientiam, sive spem, et ideo gravius ab illo delinquitur, a quo perfectio praedicatur. Qui abominaris idola, sacrilegium [Col. 0425B] facis. Sacrilegium est quod proprie in Deum committitur, quasi sacri violatio, vel praevaricatio mandatorum. Qui in lege gloriaris. Dicens te beatum quod Dei noveris voluntatem. Per praevaricationem legis Deum inhonoras. Exposuit sacrilegium, Nomen enim Dei per vos blasphematur inter gentes, sicut scriptum est. Vae quorum malis operibus nomen Domini fuerit blasphematum, sicut scriptum est: Polluerunt nomen sanctum meum inter gentes, dum dicuntur populus Dei, qui inter gentes captivi, peccatis suis facientibus, demorantur, ut dicerent gentes, Dominum non posse populum suum defendere, se per idola sua exstitisse victores, non intelligentes quod Israel si Dominum tenuisset, semper illis fuerat dominaturus, et per hoc defensor. Circumcisio quidem prodest, [Col. 0425C] si legem observes; si autem praevaricator legis sis, circumcisio tua praeputium facta est. Prodest tempore suo, sive quia vivere facit Judaeum, et non exterminari. Potest et ita intelligi: Circumcisio prodest, quia facit intelligi esse, quia perspecta, invenitur carnis circumcisione cessante veram cordis esse venturam. Praevaricator legis est, dum non sequitur quod ibi praedictum est. Signum prodest, si res adsit, caeterum signum sine re superfluum erit. Nam et signum quod Cain accepit, hoc significavit quod Judaeos circumcisio discerneret a reliquis. Et sicut ille vagus et profugus cum ipso signo usque ad mortem duravit, sic Judaei usque in finem cum ipso circumcisionis jam inani signo per orbem dispersi, pleni zelo et pavore discurrunt, et nullus eis aufert circumcisionem, sive [Col. 0425D] sub paganis, sive sub Christianis principibus ipsum signum portant Christi homicidiae, sicut Cain fratricida portavit. Si igitur praeputium justitias legis custodiat. Visibilia indigent invisibilibus, invisibilia non indigent visibilibus, eo quod visibilia imagines sint invisibilium. Circumcisio carnis indiget cordis circumcisione, circumcisio autem cordis non indiget carnis circumcisione, quia imagine non indiget veritas, imago vero indiget veritate. Quare ergo data est circumcisio, si sola non prodest? Primum, ut cognosceretur Dei populus inter gentes vel in bello. Quod autem tali membro signantur, primum haec causa est, ne aliud membrum deturparetur, quod aspectu horreret; deinde propter gratiae promissionem, [Col. 0426A] in qua erat per castitatem placendum, sive ut Christus significaretur ex circumcisione venturus, usque ad quem futura erat carnalis circumcisio, cujus typum gerens Jesus filius Nave secundo circumcidere jubetur filios Israel. Sed hoc figura fuit, in tantum ut diceretur: In novissimis diebus circumcidet Deus cor tuum. Et: Circumcidite praeputia cordis vestri. Et ut originale peccatum in eo membro ubi insertum fuerat, etiam legis tempore puniretur. Nonne praeputium illius in circumcisionem reputabitur? et judicabit quod ex natura est. Quia habet justitiam, cujus signum est circumcisio. Praeputium legem consummans. Implens. Te qui per litteram et circumcisionem praevaricator legis es? Dum litterae circumcisionem sectaris, spiritus accipere non mereris. Non [Col. 0426B] enim qui in manifesto Judaeus est. Omnia quae ante circa exteriorem hominem gerebantur, figuram exterioris hominis praeferebant. Neque quae in manifesto in carne circumcisio, sed qui in abscondito Judaeus est. Ipse verus Judaeus est. Et circumcisio cordis in spiritu. De qua scriptum est in lege: In novissimis diebus circumcidet Deus cor tuum, et cor seminis tui. In spiritu, inquit, id est secundum novum testamentum, quod interiora quaerit, quae solus videat Deus, et haec est vera circumcisio. Non littera, cujus laus, non ex hominibus, sed ex Deo est. Littera occidit, spiritus autem vivificat. Lex litterae non est data justis, sed injustis, et ideo laudem hominum merebatur. Lex autem Christi jam non minatur gladium peccantibus, sed promittit praemium libere servientibus, [Col. 0426C] et ideo laudem a Deo habet, qui solus videt cor, quia ex fide precatur.



CAP. III.

Quid ergo amplius est Judaeo? aut quae utilitas circumcisionis? Reddit rationem quod lex inanis non fuerit, sed quod carnalis circumcisionis praerogativa vana sit, nullis operibus fulta. Interrogat, Quid amplius habeat Judaeus. Respondet sive ex se, sive ex persona Judaeorum, Multum per omnem modum. Nam si ipsius est sensus, Multum per omnem modum; et, Omnis homo mendax, quomodo postea convenit dicens: Si autem iniquitas nostra, et caetera. Postremo, quomodo negat praecellere Judaeos multum per omnem modum? Multa illa utilitas erit, si eloquia, quae meruit accipere, studeat custodire. Primum quidem, quia credita sunt illis eloquia Dei. Quod gentibus [Col. 0426D] nulla. Quid enim si quidam illorum non crediderunt? Nunquid incredulitas illorum fidem Dei evacuavit? Absit. Nec enim credentibus praejudicat incredulitas transgressorum, et promissio Dei, quae ad Abraham facta est, si circa praevaricatores evacuatur, circa obedientes impletur, quia mentiri veritas nescit, sicut scriptum est: Est autem Deus verax, omnis vero homo mendax. Quia nemo sine peccato, praeter illum solum qui nec nascendo habuit, nec vivendo contraxit. Ideo solus verax, implens quae promisit quia in semine ejus benedicendae essent gentes, et benedicuntur in Christo, et per Christum, quia in ipso per ejus gratiam crediderunt; nam et si incredulis Judaeis evacuata est in eis, qui de populo [Col. 0427A] ipso dono Domini crediderunt, et impleta est, et usque in finem quotidie plenius adimpletur, quia verax est qui promisit, et fallere nullatenus potest. Est autem Deus verax, omnis autem homo mendax: sicut scriptum est. Ut justus proberis, cum in peccatoribus vindicas: Ut justificeris in sermonibus tuis, et vincas cum judicaris. Vincis cum judicaris, cum mihi peccata mea, me confitente et damnante, dimittis. Ut justificeris, inquit, in sermonibus tuis, est enim Deus verax; nam etsi vacuata est apostolatus benedictio in traditore Juda, sed in Petro, qui fidem conservavit, impleta est. Evacuata est promissio in populo, qui propter transgressiones periit in deserto; impleta est in eis qui in terram sanctam dono Domini, fide cooperante, perducti sunt. Adjicit etiam de psalmo L [Col. 0427B] testimonium: Ut justificeris, inquit, in sermonibus tuis, et vincas cum judicaris. In psalmi ordine et locutio prophetae ita se habet: O Domine, pronuntiasti quidem sine personarum acceptione te in peccatores vindicaturum, et quidem nunc dum mihi remittis, patientiam tuam mendacium judicant, sed vincis cum judicaris, dum mihi peccata, me confitente et damnante, dimittis, quia non judicas bis in idipsum. Id est, dum homo ipse sui judex culpam in se lamentatione et contritione persequitur, injusta esse pietatis tuae indulgentia non probatur. Dum me immanis commissi reum arguis per prophetam, probas te habere de nostris operibus curam, et vincis eos qui te incuriosum humanorum actuum judicabant. Ideo de isto sensu Apostoli totam expositionem cujusdam [Col. 0427C] sancti viri posui, ut plenius lectoris sollicitudo imbueretur, et ubicunque sic invenis, paginas plenas, pro instructione hoc posui. Ut justificeris, inquit, in sermonibus tuis, et vincas cum judicaris. Videamus quomodo sibi hoc loco Apostoli sermo consentiat cum testimonio quod ex propheta, sermonem suum confirmaturus, assumpsit. Sententiam hanc evidenter illo sensu Apostolus ponit, quo dudum David sub poenitentiae voce protulerat, dicens: O Domine, de semine meo esse venturum Salvatorem humani generis promisisti: nunc dum me videt populus tuus duplici crimine vulneratum, blasphemare feci filios Israel, ut, dum in adulterio et homicidio perspiciunt reatum meum, te putent esse mentitum, et ideo precem satisfactionis agnosce, et tu remitte quod ipse [Col. 0427D] condemno, ut cum me indulta propitiatione reparaveris, et dignum promissione tua feceris, in sermonibus tuis justus appareas, et vincas cum a reprehensoribus judicaris, et ita nunc hanc lineam Apostolus sequitur dicens: Licet transgressores Judaei fecerint nomen Domini blasphemari, quo dicatur: Haec erat illa gens sancta et populus electus, qui se nunc transgressione et inexpiabili sacrilegio et crimine impietatis involvit; ecce per scelus praevaricatorum Dei promissa vacuata sunt. Sed non ita est, nam si transgressores a gratia exciderunt, veridicam Domini sponsionem obedientia fidelium consequitur, ac sic confusis illis qui eloquia divina in irritum adducta jactabant, justificatur Dominus in sermonibus suis, [Col. 0428A] et vincit cum judicatur, dum gratiam ab incredulis repudiatam credentibus confert. Quod vero dicit: Est autem Deus verax, omnis autem homo mendax, et iterum: Si autem iniquitas nostra justitiam Dei commendat, infideles utrumque hoc testimonium in rationabili sensu accipiant. Si autem iniquitas nostra justitiam Dei commendat, quid dicemus? Nunquid iniquus Deus, qui infert iram? Si autem iniquitas nostra justitiam Dei commendat, iniquum est, inquit, si in illos vindicat, qui ideo peccaverunt ut justior appareret: qua enim justitia damnabit injustitiam, si secundum te humana iniquitate fit justior? Hoc loco magistro gentium disserente, duarum ratio vertitur personarum, id est, sub imperitia male interpretantis, et sub doctrina Apostoli refellentis, et tanquam [Col. 0428B] si Apostolo pars diversa imprudenter credens ita diceret: O Apostole, magnum peccatis nostris solatium contulisti, dicendo quod justificetur Deus in nostrorum indulgentia delictorum, et quia veritatem Dei mendacia nostra commendant, et peccata nostra misericordiae materiam Deo ingerunt, ut per iniquitates nostras ejus bonitas exerceatur et gloria dilatetur, injuste peccata nostra puniuntur, quae ad manifestandam Dei patientiam benevolentiamque proficiunt, statim infert. Hucusque objectio adversa, hic respondet Apostolus illorum sensui: Iniquus est, inquit, Deus, si in illos vindicat per quorum peccata benignus apparet, et non debeo judicari, qui mentior, quia meo mendacio Dei veritas collecta praedicabilior invenitur. Et ideo quanto majora mala fecerimus, [Col. 0428C] tanto majora bona ab illo pro cujus laude peccavimus, recipiemus. Hoc fortassis ideo imprudentes ita intelligi debere arbitrabantur, quia legimus: Ubi abundavit peccatum, superabundavit gratia, quasi quae peccati det meritum, dum clementiae Dei praestet augmentum. Sed longe aliter intelligenda est ista sententia. Et quod ita per satisfactionem et emendationem consumpta sit abundantia peccatorum, ut emendati non solum veniam, sed etiam praemia mererentur: ut justificeris, inquit, in sermonibus tuis. Hoc testimonium pars adversa ita proposuit quasi dixerit David: Propterea ego peccavi, ut dum me judicas, tu justus appareas, aut misericors, dum remittes; et ideo parcere mihi debes, quia iniquitas mea, aut misericordiam tuam, aut justitiam commendat. Hunc [Col. 0428D] eorum errorem Apostolus retractat, et interjectis sententiis destruit dicens: Si, quemadmodum aiunt nos quidam dicere, iniquitas nostra justitiam Dei commendat, ergo iniquus est Deus, qui infert iram, cum iniquitas nostra ejus praedicet misericordiam. Secundum hominem dico. Absit. Id est secundum carnalem sensum tuum, vel secundum te, qui de superiori sententia tam imperite sentis et tam imprudenter intelligis. Qua enim justitia damnabit injustitiam, si juxta opinionem tuam humana iniquitate sit justior? Sed non ita est. Nam Deum nostrum non tam peccata quam bonorum operum gesta glorificant, et ideo in puniendis peccatis justus agnoscitur, qui sanctis operibus delectatur. Alioquin quomodo judicabit Deus [Col. 0429A] hunc mundum, si non bonis bona, et malis mala retribuit, ut justis praemium pro justitia, et peccatoribus quod merentur tribuit? Si enim veritas Dei in meo mendacio abundavit in gloriam ipsius, quid? Id est, utquid judicor quasi malefaciens? et non sicut quidam nos dicunt dicere, ut quanto majora mala fecerimus, tanto ampliora bona recipiamus. Adhuc. Insuper. Et ego tanquam peccator. Homo qui mentior. Judicor. A Deo in die judicii. Iste est sensus, tanquam si diceret: O infidelis, ex verbis meis peccatorum tuorum asseris defensionem, dicendo quod justitiam Dei iniquitas nostra commendet, et veritas ejus ex nostris mendaciis crescat, et imbecillitati nostrae comparata, magis magisque major appareat. Sed dum ita malis tuis inimica severitate blandiris, justa damnatione [Col. 0429B] puniendus es ab illo qui secundum uniuscujuscunque opera judicabit mundum. Unde hic locus ideo difficilior videtur, quia ab imperitis diversae partis quaestionibus obscuratur, sicut alio loco Apostolus irrationabilia objecta proponit et respuit: Quid enim dicimus, permanebimus in peccato, ut gratia abundet? Absit. Et paulo post: Quid ergo? peccabimus, quia non sumus sub lege, sed sub gratia? Absit. Ad extremum Apostolus sensu veritatis evacuans quaestionem ita dicit: Et non sicut blasphemamur, et sicut aiunt quidam nos dicere: Faciamus mala, ut eveniant bona. Et haec stultorum objectio est, quam subjungens destruit dicens: Quorum damnatio justa est. Quid enim justius quam ut aliquis poenam peccati sui sentiat? quam nos negare mentiti sunt, qui nihil [Col. 0429C] magis quam justum Dei judicium praedicamus. Quid igitur? praecellimus eos? Nos Judaei, id est nullam unde alterutra pars praecellat causam invenio, quia omnes sub peccato esse judicamus, hoc enim ipsa ratio deprehendit, sub peccato esse Judaeos et gentes, ut etiam psalmi testimonio comprobatur. Nequaquam. Ipse respondit sibi. Causati enim sumus. Ratiocinati sumus. Judaeos et Graecos omnes sub peccato esse. Atque gentiles. Sicut scriptum est: Quia non est justus. Psalmus unde hoc testimonium sumpsit, de insipiente loquitur, quod in adventu Christi impletum ostendit, quo tempore nullus justus invenus est. Quisquam. Nec Judaeus, nec Graecus. Non est intelligens, non est requirens Deum. Quia non intelligit, non requirit. Deus autem tunc quaeritur, cum [Col. 0429D] ejus inquiritur voluntas et impletur. Omnes declinaverunt. Necesse est ut declinet qui requirere noluit firmamentum. Simul inutiles facti sunt. Ad opus ad quod fuerant procreati. Non est qui faciat bonum. Non ergo erat qui faceret bonum, cum Judaeos praevaricatio mandatorum, gentes vero naturae lex condemnaret. Cum ergo ex alterutra parte aliquis bonum fecerit, gratiae se debere noverit, non naturae, sicut propheta ad Dominum referens dicit: Apud quem nemo per se innocens est. Et Isaias in cantico dicit: Domine Deus noster, dabis pacem nobis: omnia enim opera nostra operatus es in nobis. Non est usque ad unum. Quidam dicunt, usque ad Christum. Sepulcrum patens est gutlur eorum Violentiam pestiferi odoris [Col. 0430A] exaggerant fetore doctrinae. Omnis odor mortis procedit de ore eorum: hoc est verba pestifera et adulatoria quae interficiunt audientes. Ideo enim sepulcra clauduntur, ne in vita positis exhalatione sui generent pestem. Linguis suis dolose agebant. Aliud ore promentes, aliud corde meditantes. Venenum aspidum. Horum serpentum perniciosius caeteris esse fertur venenum. Sub labiis eorum. Id est in corde. Quorum os maledictione. Quidquid enim malo voto dicitur, sine dubio male dicitur. Et amaritudine plenum est. Amaritudo Antichristi contraria est dulcedini verbi Dei. Veloces pedes eorum ad effundendum sanguinem. Non ad liberandas animas, sed ad perdendas, sive interficientes animas, non illis annuntiando peccata sua, sed adulatione confirmando eas [Col. 0430B] in ipsis. Unde Paulus dicit: Mundus sum a sanguine omnium. Contritio et infelicitas in viis eorum. Conteruntur et infelices efficiuntur animae in viis eorum, hoc est in doctrinis vel in exemplis conversationis eorum. Et viam pacis non cognoverunt. Doctrinam Patris, qua Deus hominibus pacaretur, non cognoverunt: quia pax nostra Christus est. Hoc egit a capite epistolae, ut ostenderet omnes indigere misericordia Dei, misericordia autem in potestate donantis est. Nemo enim potest dicere se amplius accipere debuisse. Non est timor Dei ante oculos eorum. In timore Dei conclusit: quia si timorem Dei semper ante oculos habuissent, utique non peccassent: neque enim servus audet Domino praesente peccare. Scimus autem quoniam quaecunque lex loquitur, his qui in lege [Col. 0430C] sunt loquitur. Ne dicerent Judaei, hoc de gentibus dictum est: Quomodo Judaei dixerunt: Non est Deus, non utique verbo, sed opere. Dominum enim confitentur se nosse, factis autem negant. Ergo gentes hic non tangit, sed jam de gentibus prius dixerat, et de eorum sceleribus nemo dubitabat. Ne dicerent hoc de gentibus scriptum, ostendit omne quod in lege de gentibus dicitur, etiam ipsum de Judaeis dici, quia ipsorum principalis est causa. Ut omne os obstruatur. Non solum gentium, sed etiam Judaeorum: cum non habeant unde possint gloriari. Et subditus fiat omnis mundus Deo. Ut sciat se sine gratia Dei salvum esse non posse: vel certe in confessione peccati speret misericordiam, cognoscens se esse in peccatis. Quia ex operibus legis. Hoc contra Pelagianos facit, qui [Col. 0430D] dicunt quod lex justificet. Opera autem legis circumcisionem dicit, et sabbatum, et reliqua. Non justificabitur omnis. Non justificabitur, quia nihil ad perfectum lex adduxit. Hinc contra eos incipit disputare, magno diuturnoque conflictu, qui gloriabantur in lege, et per legem se justificari credebant, et non per gratiam: docens per ordinem legem non potuisse auferre, sed potius auxisse peccatum, quod aufert gratia, quia lex jubere novit, cui succumbit infirmitas, sicut gratia juvare, qua infunditur charitas. Non dicimus nos justificatos eos fuisse qui fuerunt legi obedientes, sed nisi justificarentur, non essent obedientes. Caro. Homo. Coram illo. Non omnis justitia coram Domino justificat, sed ea quae ex mera Dei voluntate [Col. 0431A] procedit, non illa cujus praeceptum humanam lactat infirmitatem: sicut istorum quibus tunc justitia Dei non poterat revelari, sed sola eis peccati cognitio demonstrata, quia suam quaerentes statuere, justitiae Dei non erant subjecti. Per legem enim cognitio peccati. Non remissio, non consumptio, sed cognitio, aut quia in oblivione erat lex naturae, aut quia ante legem litterae leviora quaeque non cognoscebantur esse peccata, sicut concupiscentia, et caetera quae non alteri nocebant, sed ipsi. Nunc autem sine lege justitia Dei. Quae nobis a Deo gratis donata est, non nostro labore quaesita. Manifesta est. Quae erat occulta. Testificata a lege et prophetis. Haec justitia legis oraculis praedicata est novissimis ventura temporibus. Justitia autem Dei per fidem Jesu Christi. [Col. 0431B] Justitia haec, quae confertur per fidem, fides ipsa occulta inspiratione Dei gratiae dono infunditur, non labore humano, nec opere Veteris Testamenti acquiritur, quia, ut dictum est, ipsius donum est ut credamus. Super omnes qui credunt. Non super solos Judaeos. Ostendit illos ideo talem legem accepisse, quia non credebant, quapropter in praesenti sive peccati, sive justitiae meritum referebant. Non enim est distinctio. Omnes enim peccaverunt et egent gloria Dei. Id est, inter Judaeum et gentilem, quia utraque pars in incredulitate conclusa est, et egent gloria Redemptoris, quae in salutem credentium dilatatur. Nam Judaei legem litterae, gentiles naturae legem transgrediendo, pariter peccatores inventi sunt, et per originale peccatum, et per actuale. Justificati gratis. Sine ullis praecedentibus meritis, per baptismum [Col. 0431C] justificati. Cum omnibus non merentibus gratis peccata donavit, audi gratis, et tace de meritis. Per gratiam ipsius. Quia quod non debebat pro nobis exsolvit, ut nos gratis redemptos salvaret. Per redemptionem quae est in Christo Jesu. De captivitate peccati redempti sumus, non natura, quia natura semper ipsius fuimus, quia qui redimit, suum docet fuisse quem redimit, sicut docet propheta: Gratis venundati estis, et sine pecunia redimemini. Christus ergo nos redemit, sicut dicit Petrus: Scientes quia non corruptibilibus argento et auro redempti estis de vana vestra conversatione, et reliqua; et Paulus: Empti enim estis pretio magno. Redempti ergo sumus de morte, cui per peccatum venditi fueramus, secundum Isaiam dicentem: Quis liber repudii? Peccatis [Col. 0431D] enim vestris venundati estis. Quam mortem Christus evicit, qui peccatum non fecit, quia omnes debitores eramus morti per peccatum. Ille autem se tradidit morti, cui nihil debebat, ut nos suo sanguine a morte redimeret. Non emit, quia per naturam ipsius fueramus; sed redemit, quia captivi tenebamur. Quem proposuit Deus propitiationem per fidem in sanguine ipsius. In promptu posuit, quia gratis dat, ut nec desperet aliquis, nec de suis meritis extollatur, quia propitiatio et remissio peccatorum per sanguinem est Christi collata, in cujus typo etiam in Veteri Testamento pro peccatis populi victimarum sanguis offerebatur. Ad ostensionem justitiae suae. In hoc dicit ostendisse justitiam, quod indefensam tenuit pro [Col. 0432A] emendationis nostrae exspectatione patientiam; ita nobis fit misericordia remissionis, dum ille patitur qui nihil peccavit, quia omnia Deus juste facit. Juste ergo diabolus perdidit debitorem, quia injuste occidit innocentem. Propter remissionem praecedentium delictorum. Quare praecedentium? nisi originalium debitorum. In sustentatione Dei. Sustentatio Dei ad majora peccata profecerat. Ad ostensionem justitiae ejus. Ut revelaret justitiam quae ex fide est, hoc est Christum, in hoc tempore novissimo. Ut ipse sit justus et justificans. Qui solus justus inventus est, et quae ipse justificaverit, quia peccatum nescivit, ideo peccata damnavit. Eum qui ex fide est Jesu. Ex fide, inquit, Jesu, quam ipse Jesus dedit, et non ex operibus legis aut naturae. Ubi est ergo gloriatio tua? Exclusa est. [Col. 0432B] Ad Judaeos dicit. Ubi est elatio tua, in qua gloriabaris te meliorem esse per circumcisionem carnalem? Exclusa est gloriatio tua. Per quam legem? factorum? Non, sed per legem fidei. Sequitur: Nunquid per factorum, id est opera legis? et respondet: Non, sed legem fidei. Legem dicit fidei gratiam, per quam ad Christum accedimus, per quam fidem accipimus. Arbitramur enim justificari hominem per fidem. Definimus, certi sumus, hoc judicamus. Sine operibus legis. Addendo legis, ostendit esse et fidei opera. Quomodo ergo Jacobus ait: Fides sine operibus mortua est? Sed Paulus de operibus legis dicit, Jacobus autem de operibus quae fidelem hominem esse probant, sicut ipse in sequentibus exponit: Ostende mihi ex operibus fidem tuam. Opera sunt per quae fides agnoscitur. An [Col. 0432C] Judaeorum Deus? Nonne omnes Deus fecit, et similiter de omnibus cura est ei? Non solum vobis, sed et gentibus venit Christus ex lege promissus, imo magis ipsis. Tantum. Quasi Judaei dicant: Sed gentes Deum dereliquerunt, et respondeatur eis: Et vos. illi peccaverunt, et vos. Sed nos convertimur, et illi. Nobis Christus venit promissus, et illis. Non ergo vester tantum est Deus, aut quasi vos nesciatis quod omnes ex Adam nati sunt, et quod scriptum sit, gentes Christo credituras, sicut dicit: Domus mea, domus orationis vocabitur omnibus gentibus. Et iterum: Audite vocem tubae, et dixerunt: Non audiemus. Propter hoc audient gentes. Nonne et gentium? Ex gentibus credentium, quia frequenter prophetae de eorum vocatione dixerunt. Imo et gentium. Id est [Col. 0432D] multo magis et gentium, quia ante legem sancti Deo placuerunt. Optime autem modum servavit in verbis: imo dixit, ut ostenderet magis gentes, quia ante fuerunt sancti praeputiati quam circumcisi, et Abraham ante circumcisionem justificatus credidit. Quoniam quidem unus Deus qui justificat circumcisionem ex fide. Utramque gentem per fidem Christi salvandam esse denuntiat, hoc est, ex fide. Nam nec praeputium, nec circumcisio sine fide justificatur. Et praeputium per fidem. Sicut Abel, Noe; et caeteri. Legem ergo destruimus per fidem? Absit. Legem ergo per fidem destruimus, quae circumcisionem docuit? Absit. In tantum ut dicat Moysen propter circumcisum filium pene interfectum fuisse. Ne ergo illi dicerent: [Col. 0433A] Legem ergo destruis, in qua omnes qui crediderunt justi circumcisi fuerunt ante legem incircumcisi, sed tamen nullus incircumcisus in lege. Non solus, ait, non destruo, sed confirmo, dum hanc praedico circumcisionem, quam ille praedixit: In novissimis, inquit, diebus circumcidet Dominus Deus cor tuum, et cor seminis tui, ad Deum tuum amandum. Haec est fides. Tunc destruerem legem, si illam mentitam dicerem, hoc est non cessaturam, cum illa se promiserit cessaturam, sicut dicit Jeremias: Dabo vobis testamentum novum. Et Isaias: Ex Sion egredietur lex, et verbum Domini de Jerusalem. Sed legem statuimus. Stare facimus, dum probamus verum esse quod dixit de antiquis justis et gentibus credituris, et spiritualem circumcisionem venturam, dum hoc efficit [Col. 0433B] fides, quod lex jubet, quae fides si non sit, jubet tantum lex, et non implentes jussa reos tenet, quae non impletur, nisi per charitatem, quam Spiritus sanctus infundit per gratiam suam.



CAP. IV.

Quid ergo dicimus invenisse Abraham patrem nostrum? Revocat illos ad caput circumcisionis, ut quod initio constiterit, id habeatur in toto. Circumcisio in carne est, fides autem in mente consistit. Abraham secundum fidem per praeputium pater est gentium, secundum carnem pater est circumcisionis. Fides autem qua pater est gentium, non in carne, sed in mente consistit. Secundum carnem. Id est secundum carnis circumcisionem. Si enim Abraham ex operibus justificatus est, habet gloriam. Quomodo ex operibus, cum et ipse ex gentibus venerit? Sed non apud Deum. Sed apud semetipsum habet, quia jussa perficit; [Col. 0433C] aliter ergo nihil. Illi Deus donavit, sed ex se, sed ex operibus suis habuit gloriam. Sed quia illum fides a Deo donata sine operum praesumptione justificat, non sibi, sed Domino ex gratuita largitate dat gloriam. Dicit ergo beatum Abraham non ex operibus (quia ante legem fuit), sed ex fide (quia promissis Dei credidit) invenisse justitiam, et quia fides per gratiam Dei non solum peccatorem, sed et impium pro Dei bonitate justificat, dum non ex operibus habet fiduciam, sed per omnia se Deo intelligit debitorem, quia nihil invenit quod sibi arrogare possit ex meritis. Quid enim Scriptura dicit? Scripturam interrogemus. Credidit Abraham Deo. Probavit, et ideo apud Deum habet gloriam. Tam magna fuit dono Dei [Col. 0433D] fides Abrahae, ut et pristina ei peccata donarentur, et sola ei pro omni justitia duceretur, accepto et tanto amore flagravit, ut deinceps semper Deo placeret. Et reputatum est illi ad justitiam. Compensatum sola fides. Ei autem qui operatur, merces non imputatur secundum gratiam, sed secundum debitum. Exponit ipsum exemplum. Et quia lex opera requirit, per quae elatus fuerat Pharisaeus; cum ergo justificat impium divina miseratio, locum meriti non potest habere praesumptio. Debitor enim est antequam pareat praeceptis, et nisi paruerit, damnatus. Si autem fecerit, non habet gloriam, quia inutilis servus est, qui nihil amplius operatur. Si vero qui non operatur. De [Col. 0434A] circumcisione dicit, et caeteris hujusmodi. Credenti autem in eum, qui justificat impium. Impium per solam fidem justificat, non opera, quae non habuit; si enim secundum opera, puniendus est, non liberandus. Simul attendendum non peccatorem justificari per fidem, sed impium. Reputatur fides ejus ad justitiam, secundum propositum gratiae Dei: sicut et David dicit. Sicut Abrahae; et nostra filiorum ejus per gratiam. Beatitudinem hominis. Magna beatitudo est, sine labore legis, vel poenitentiae fidem per solam gratiam promereri, secundum propositum Dei, quo proposuit gratis peccata dimittere. Cui Deus accepto fert justitiam sine operibus. Illi accepto fertur justitiam [* 1Kb] sine operibus, qui per fidem, qua primum Deo credidit, et de praeterito absolvitur, et de praesenti justificatur, [Col. 0434B] et ad futura fidei opera praeparatur. Probare vult et in ipsa lege praedici, justitiam sine operibus prodesse, nec se hoc suo defendere, sed prophetae exemplo firmare. Quod remittitur, non est, quod tegitur non patet, et ideo nec imputatur. Beati quorum remissae sunt iniquitates. Contra Judaei arrogantiam, quia beatitudo et remissio peccatorum credulitatis opus est, non laboris. Quidam dicunt remitti peccata per baptismum, tegi lacrymis poenitentiae, non imputari ulla peccata in martyrio. Quamvis totum in fide baptismi possit intelligi, tamen cum remissa fuerint delicta, diligitur Deus. Cui enim plus dimittitur, plus diligit, et ideo charitas operit multitudinem peccatorum, ut superet dilectio pristinum contemptum. Non autem imputat, dum bonis ejus deinceps [Col. 0434C] operibus, quae per charitatem fiunt, delectatur, nec reminiscitur ejus ante factorum. Et quorum tecta sunt peccata. Charitate. Beatus vir cui non imputavit Dominus peccatum. Ne rememoratur. Beatitudo ergo haec in circumcisione, an etiam in praeputio? Volunt aliqui istam beatitudinem tribus temporibus assignare, Naturae, Circumcisioni et Christianitati, sed ut eos a gloria privilegii excludat, ipse dicit, non in circumcisione, sed in praeputio. Dicimus enim quia reputata est Abrahae fides ad justitiam. Quia utrique confitemur justificatum; quia ergo de Abraham tractamus, quod de ipso inveniret ratio, hoc in omnibus accipiamus, hoc omnes indubitanter teneamus, quia fides haec non soli Abrahae profuerit, sed omnibus qui credulitatis suae sequuntur exemplum, sicut in [Col. 0434D] sequentibus legimus, ut reputetur illi ad justitiam. Quomodo ergo reputata est, in circumcisione, an in praeputio? Videamus utrum propterea justus, quia circumcisus; an ideo circumcisus, quia justus inventus est: utrum circumcisio de justitia, an justitia de circumcisione sit nata. Non in circumcisione, sed in praeputio. Ante justificatus est quam circumcideretur. Non ergo propter circumcisionem justificatus est. Et signum accepit circumcisionis. Ne dicerent: Quid ergo circumcisus est, si non indigebat circumcisione? Signum est, inquit, justitiae, non augmentum. Item aliter: Ut ostenderet quam justus et fidelis esset, qui dolorem sibi ex mandato Dei non dubitavit inferre, [Col. 0435A] non putans superfluum, quod ab scientiarum Domino jubebatur, sicut nec parricidium impium, quod fons praeceperat pietatis. Signaculum justitiae fidei. Ut significaret justitiam Christi, quae ex fide est, quae nunc est in praeputio, sive quae ei in praeputio est nata. Item aliter: Tam perfecta fuit fides cujus, ut signaculum mereretur, semper res plena signatur et magna. Quae est in praeputio. Nunc in his quae ex gentibus credunt. Ut sit pater omnium credentium per praeputium. Ut omnes qui ex gentibus credunt, secundum fidem filii sint Abrahae: dum et illis sola fides ad justitiam reputatur, etiam et ipsi circumcisi non carne, sed corde: sive quia ante circumcisionem justus esset praeputiatorum pater justorum. Ut reputetur et illis ad justitiam, et sit pater circumcisionis. [Col. 0435B] Cum justificati fuerint, circumcisi sunt: quia praeputiatus si justus est, praeputium ejus in circumcisione reputabitur. Modo enim signo non est opus, per quod ab hominibus cognoscatur. Non enim una gens est Dei, sed ex omnibus congregatio: quia jam venit exspectatio gentium Christus. Non his tantum qui sunt ex circumcisione fideles, sed et his qui sectantur vestigia fidei, quae est in praeputio patris nostri Abrahae. Si illum imitantur. Non enim per legem. Non per legem, sed ante legem: quia in lege quidem de fide et promissione Abrahae creditum est: sed Moyses, qui scripsit legem, postea fuit. Deinde ipse ad Galatas dicit: Quia post quadringentos et triginta annos facta est lex quae non irritum facit ad evacuandam promissionem. Promissio Abrahae, aut [Col. 0435C] semini ejus, ut haeres esset mundi. Non per circumcisionem. Sed per justitiam fidei. Ut in semine Abrahae, id est Christo, benedicerentur omnes gentes, cui datae sunt a Patre gentes in haereditatem; sive ut cum eo requiescant gentes, sicut dicit Salvator: Venient ab Oriente et Occidente, et recumbent cum Abraham, et Isaac, et Jacob. Si enim qui ex lege haeredes sunt. Si ex circumcisione, secundum vos: si illi soli, ut vos vultis, haeredes, non reddidit Deus Abrahae quod promisit per justitiam ut pater esset multarum gentium, et videtur sine causa credidisse. Sed non ita est: nam implevit Deus Abrahae promissionem, quia ex omni parte mundi gentes credunt in Christo. Exinanita est fides, abolita est promissio. Ergo nemo justificatur ex fide, nec ipse Abraham. [Col. 0435D] Sed quoniam fides exinaniri non potest, nec promissio aboleri, superest ut non sit ex lege haereditas, sed per justitiam fidei. Lex enim peccata non donat, sed indicat [Alias vinditat sive judicat]. Et ideo non potest filios facere Abrahae, quia secundum quod omnes sub peccato inventi sunt, omnes erant puniendi. Ideo ergo ex fide, ut dimissis per gratiam peccatis, fiant filii Abrahae. Lex enim iram operatur. Quae injustis est posita, quae magis gravavit peccantes, non absolvit, quia injustis est posita: in praesenti enim poenam transgressoribus inferebat. Lex enim quid aliud quam sola littera est eis qui eam legere noverunt, et implere non possunt? quae talibus littera est, quia non est adjutrix legentium, sed testis [Col. 0436A] peccantium. Ideo quippe lex iram operatur, ut territo atque converso ad justitiam legis implendam Dei misericordia gratiam largiatur per Jesum Christum Dominum nostrum, qui est Dei sapientia; de quo scriptum est: Legem et misericordiam in lingua portat. Legem, quae terreat, misericordiam, qua subveniat. Cognitio itaque legis facit superbum praevaricatorem: per donum autem charitatis delectat legis esse factorem. Lex, inquit, iram operatur, hoc ideo, quia ira Dei major est in praevaricatorem, qui per legem cognoscit peccatum et tamen facit. Ubi enim non est lex, nec praevaricatio. Quae propter transgressionem posita est: ubi enim venit ex lege praeceptio, abundavit et praevaricationis occasio. Ideo ex fide. Haeredes ex fide, non ex lege. Ut secundum gratiam. [Col. 0436B] Diligenter adverte, quia secundum gratiam dixit, ut cesset praesumptio, quae sibi blanditur de meritis. Firma sit promissio omni semini. Non ei qui ex lege est solum, sed et ei qui ex fide est Abrahae. Quia omnes gentes credunt, et completur promissio Abrahae. Qui est pater omnium nostrum, sicut scriptum est. Pater et praeputiatorum et circumcisorum. Hoc loco ubi Abraham multarum gentium pater dicitur, Judaeorum superbia confunditur, quia Judaeorum per carnem, gentium per fidem est pater. Quia patrem multarum gentium posui te ante Deum, cui credidisti. Quia per se nec unius filii poterat pater esse. Qui vivificat mortuos. Ad generandum mortuos dicit, ut et praesertim Saram, ut praesertim clausae conveniat: quia fructum sobolis, quem aetas non obtinuerat, fides perfecta [Col. 0436C] promeruit. Et vocat ea quae non sunt, tanquam ea quae sunt. Quamvis in principio vocaverit ea quae non erant, et ad nutum jubentis statim esse coeperunt, tamen hic de filii desperata conceptione significat. Qui contra spem. Contra spem naturae erat ut vetula pareret, et semen suum sicut stellas coeli futurum: In spem credidit. In spe potentiae Dei. Ut fieret pater multarum gentium. Quia adhuc unius filii pater erat. Secundum quod dictum est: Sic erit semen tuum sicut stellae coeli et arena maris. Quia scientibus legem loquebatur Apostolus, in arena Judaeos, in stellis gentes, quae credunt significavit: illos terrenos, istos coelestes intellige; quia etiam de ipso genere Judaeorum primitivorum Ecclesia, quae credidit, coelo et stellis merito comparatur. Et non est infirmatus fide, [Col. 0436D] nec consideravit corpus suum emortuum, cum fere centum annorum esset, et emortuam vulvam Sarae. Nihil naturae considerat fides: quia in his quae promittit Deus, facile natura suo servit auctori. Quaeritur quomodo Abraham postea de Cethura filios generaverit, qui de Sara ante non potuit. Idcirco de Sara non genuit, quia anus erat et sterilis. De illa vero quae in aetatis juventute posita erat, facile valuit procreari. In repromissione autem Dei non haesitavit diffidentia, sed confortatus est fide, dans gloriam Deo. Nec de senectutis impossibilitate, nec de promissionis magnitudine dubitavit: quia non ad annos suos, sed ad Omnipotentis promissa respexit, dans gloriam Deo, tanquam de percepto gratias agens. Plenissime sciens [Col. 0437A] quia quaecunque promisit Deus, potens est et facere. Id est, certissime. Ipse igitur fidem gentium facit, qui potens est facere quod promisit. Ipse ergo operatur in cordibus nostris fidem miro et ineffabili modo ut credamus. Ideo et reputatum est illi ad justitiam. Non est autem scriptum tantum propter ipsum, quia reputatum est illi. Quia si [* 1Kb] credidit. Et aliter, Advertendum quia apud Deum non solum devotio operis habet meritum, sed etiam firma et perfecta credulitas. Sed et propter nos, quibus reputabitur. Non ut sciremus tantum qualis fuerit, sed ut nobis omnibus exemplo sit, ut filiis pater: sicut omnia exempla sanctorum, sive tentationes, ut se ipsi scirent, et nos eorum exempla sequeremur. Ideo tentantur sancti, ut ipsi se agnoscant: ideo probati justificantur, [Col. 0437B] ut nos eorum vestigia subsequamur. Credentibus in eum, qui suscitavit Jesum Christum Dominum nostrum a mortuis. Videamus quo ordine hoc loco ad Christi transierit resurrectionem: id est, et nobis reputabitur, si tam perfecte crediderimus Christum a mortuis resurrexisse, quomodo ille credidit corpus Sarae emortuum posse ad concipiendum vivificari. Qui traditus est propter delicta nostra. In traditione misericordia, in resurrectione potentia demonstrata est: et ut novae ex resurrectione vitae, quae est justificatio nostra, nobis daretur exemplum; ut peccata nostra portaret, mortuus est: resurrexit ut per resurrectionem suam gloriam nostrae justificationis ostenderet. Et resurrexit propter justificationem nostram. Ideo mortuus est, ut vitam mortuis redderet. [Col. 0437C] Ideo in ipso corpore quo est crucifixus apparuit, ut fidem atque justitiam credentium confirmaret, cum in plenitudine promissionis fructum sive credulitatis agnosceret.



CAP. V.

Justificati igitur. Cum Judaei et gentes inter se disceptarent, et illi de antiquae legis operibus, hi de nova Christi vocatione praesumerent, pertractata causa quia nemo eorum est ex merito suo justificatus, sed omnes per gratiam, quae fidem infundit, et veritatem ostendit; et quod nec genus, nec circumcisio, sed fides faciat filios Abrahae, qui ante circumcisionem ex sola credulitate justificatus est: qua ratione conclusa pacem eos habere hortatur ad Deum, quia nemo suis meritis, sed omnes Dei gratia et misericordia sunt salvati. Ex fide. Quae ex [Col. 0437D] Deo est, ut credamus; sicut et ad Galatas dicit: At ubi venit fides, jam non sumus sub paedagogo. Et ad Hebraeos: Aspicientes in auctorem et consummatorem fidei Jesum Christum. Pacem habeamus ad Deum. Vel subjecti simus Deo: vel pacem Dei, non saeculi habeamus. Per Dominum nostrum Jesum Christum. Non ex operibus, per quem habemus accessum per fidem in gratiam istam. Per quem accessimus prope, qui eramus longe. In qua stamus. Quia ante gratiam jacebamus. Et gloriamur in spe gloriae filiorum Dei. In hoc quod incredibile videtur, nos per fidem gloriamur filiorum Dei sperare nos adoptionem, tantumque est [Col. 0438A] quod speramus, quantum ex se praesumere nullus auderet, quia in sola Dei virtute est, ut homo in filiorum Dei numero possit ascendere; ostendit et nos habere unde recte et sine periculo gloriemur. Magna enim gloria est per fidem ac spem in numero filiorum Dei adscisci. In spe gloriae filiorum Dei illud nobis promittitur, quod, sicut dictum est, sperare nullus audebat: quod si forte in mentem alicujus incidisset, poterat aestimare se in blasphemiam incurrisse: quod adeo magnum est, ut a multis pro ipsa magnitudine incredibile videatur: eo quod speramus gloriam filiorum Dei nos consecuturos. Non solum autem, sed etiam gloriamur in tribulationibus. Ideo in tribulationibus gloriatur, quia per eas patientiae virtus ostenditur, et de patientia fidei approbatio nascitur: spes [Col. 0438B] vero de invicti animi probatione nutritur. Gloriantur ergo sancti de tolerantia tribulationis sine periculo vanitatis. Non solum enim in gloria spei, sed etiam in saluberrimis nobis tribulationibus gloriamur, scientes quantam habeat remunerationem, sicut ait Jacobus: Omne gaudium existimate, fratres mei, cum in tentationes varias incideritis. Et illud: Beatus vir qui suffert tentationem: quia cum probatus fuerit, accipiet coronam vitae. De tribulatione enim gloriosa permittitur nobis ut gloriemur: quod et si fecerimus, tale est quale si quis, nummo aeneo aut plumbeo contempto, gemmam regiam consequatur. Quanquam non sit digna comparatio: quia hic, quamvis pretium distet, manet tamen utriusque corruptio: ibi derogant parvis magna, et caducis succedunt aeterna. Scientes [Col. 0438C] quod tribulatio. Sciri jam dicitur, quod firmissime creditur. Patientiam operatur. In tribulatione apparet patientia sive augetur. Optant fideles aliquid pati pro nomine Domini, ut acquirant de tribulatione finienda praemia sine fine mansura. Patientia autem probationem: probatio vero spem. Qui in omnibus patiens fuerit, probatus est. Vasa enim figuli probat fornax, et homines justos tentatio tribulationis. Spes autem non confundit. Spes futurorum omnem confusionem expellit praesentium, unde probatur non habere spem, qui praeceptis Christi confunditur. Quia charitas Dei. Quomodo nos Deus diligat ex hoc cognoscimus, quia non solum nobis per mortem Filii sui peccata dimisit, sed etiam donum in nobis sancti Spiritus contulit, qui purgat et illuminat occulta cordium, et jam nunc [Col. 0438D] revelat gloriam futurorum. Diffusa est in cordibus nostris per Spiritum sanctum, qui datus est nobis. Magnitudo beneficiorum excitat in se magnitudinem charitatis, quae perfecta timere non novit, neque confunditur: quae tamen in nobis non per proprium meritum, sed per Spiritum sanctum donatur: quia ipsa charitas plenitudo legis esse cognoscitur. Et ideo nemo in se, sed in Deo, cujus donum est, glorietur: nec dicat: Ego naturali legi credidi, et sic accepi Spiritum sanctum: quia nemo praevenit Deum, sed illius semper misericordia praevenimur. Utquid enim Christus cum adhuc infirmi essemus. Vult hinc ostendere, [Col. 0439A] quia pro impiis mortuus est, et beneficiorum ejus magnitudinem commendare, ut indebite ab eo tantum dilecti, quantum eum diligere debeamus, videamus, aut si tam sancto et tanto beneficio aliquid praeponendum sit, cum ille nobis impiis nec vitam suam praeposuerit, nec denegaverit mortem. Secundum tempus pro impiis mortuus est. Sive quia in ultimo saeculi passus est Christus, sive ad praesens, vel ad tridui tempus, ut praedicabatur, est mortuus. Qui ergo pro impiis mortuus est dicens, ostendit, quod pium Dominum usque ad mortem diligere debeamus, quem pro impiis servis cruciatum mortis excepisse cognoscimus: simulque notandum, quod ait, pro impiis, ut praesumptio humana reprimatur, ne suis meritis aliquid tribuat. Vix enim pro justo quis moritur. Hoc [Col. 0439B] contra Pelagium facit qui negat originale peccatum, quod si hominem non obligasset, mors Christi non fuisset necessaria. Dignum autem est ut homo pro confessione boni Domini vitam incunctanter effundat, qui non pro justis, sed pro impiis mortuus est, et vel sic de nobis praesumere desinamus. Nam si vix pro justo quis moritur, quis pro iniquo et impio, nisi ille qui venerat salvum facere quod perierat: cui nullus prior dedit, sed ab illo accepit, ut crederet? Nam pro bono forsitan quis audeat mori. Tam facile: nam bonum hoc est quod justum, secundum illud mandatum, justum et bonum. Commendat autem suam charitatem. Quando indebite aliquid redditur, tunc charitas commendatur. Quid ergo tam indebitum quam ut sine peccato Dominus pius pro servo impio moreretur? [Col. 0439C] Deus in nobis. Quantum nos diligat ex morte sua cognoscimus. Quoniam cum adhuc peccatores essemus, Christus pro nobis mortuus est. Multo igitur magis justificati nunc in sanguine ipsius, salvi erimus. Si peccatores tantum dilexit, quanto magis jam quos justos fecit custodiet? et si pro extraneis intercessit, multo magis suos perire non patitur. Si semetipsum dedit pro impio, quomodo sua poterit denegare? Non jam per animalium cruorem, sicut in lege; sed per sanguinem Filii Dei debitores esse nos admonet. Et ut intelligamus quantum diligat receptos, qui reconciliavit inimicos. Ab ira. Iram judicii. Per ipsum. Per ipsum salvabimur, non per nos: hoc est, si membrum ejus fuerimus: cum enim omnia ardebunt, solum corpus salvabitur judicantis. Si enim cum inimici essemus. [Col. 0439D] Inimici eramus ante donum gratiae ipsius, et ante baptismi sacramentum; sed et illi inimici esse noscuntur, qui post baptismum flagitiis et sceleribus se involvunt, nec poenitentia volunt emendare errores, sicut dicit Jacobus: Amicitia hujus mundi inimicitia est Dei. Inimici ergo non natura, sed contraria voluntate. Reconciliati sumus. Quia alienati et inimici facti fueramus per transgressionem. Nemo enim reconciliatur, nisi ex inimicitiis. Inimicos autem nos primi parentis transgressio fecit. Per mortem Filii ejus: multo magis reconciliati salvi erimus in vita ipsius. Si per mortem Christi salvati sumus, quanto magis in vita ipsius glorificabimur, si et vitam ejus imitemur et mortem, et in praeceptorum ejus adjutorio ipsius studuerimus permanere [Col. 0440A] custodia. custodia. Non solum autem, sed et gloriamur in Deo. Non solum nobis vita dabitur Christi in illa resurrectionis immutatione, sed et gloria, sicut dicit Joannes Apostolus: Nondum apparuit quid erimus: scimus quoniam cum apparuerit, similes ei erimus. Per Dominum nostrum Jesum Christum. Ut per ipsius gratiam similitudinem ejus mereamur, et simus in gloria Dei Patris. Per quem nunc reconciliationem accepimus. Nunc reconciliationem, tunc gloriam. Propterea sicut per unum hominem in hunc mundum. Hinc ostendere vult propterea Christum passum, ut qui a Deo per Adam discesseramus, per Christum reconciliaremur. Peccatum intravit. Traduce et exemplo: quomodo enim cum non esset peccatum, per Adam advenit, ita et cum jam apud nullum esset justitia, per Christum [Col. 0440B] revocata est; et quomodo per illius peccatum mors, ita per hujus justitiam vita. Et per peccatum. In hoc loco contra abruptum Pelagianae impietatis errorem mortem studet ostendere non a Deo factam, sed per culpam transgressionis illatam: quia sicut per primi Adae peccatum salus amissa est, ita per secundi justitiam reparata est. Hic Apostolus hoc intendit asserere, quia magna fuit Adae transgressio, sed ditior est Christi redemptio; et inde dixit: Et non sicut per unum hominem peccatum, ita et donum. Ex uno peccato ille intulit mortem: hic ex multorum abolitione reddidit vitam. Et ideo plus praevaluit justitia in vivificando, quam peccatum in occidendo. Mors. Illa de qua dicit: Cum mortui essetis in peccatis, convivificavit vos Christo. Mors a morsu serpentis nomen [Col. 0440C] accepit. Et ita. Quomodo in illo. In omnes homines mors pertransiit. Mors tam animae quam corporis pertransit ex originali peccato et in Abraham, et in Isaac, et in Jacob, sed Dei sunt vivificati gratia, de quibus dicitur: Non est Deus mortuorum; sicut et Apostolus dicit etiam in eos qui non peccaverunt: id est, capitale peccatum sic in homines pertransiit, quia non solum ille mortuus est qui transgressus est, sed etiam illi qui ex transgressoribus sunt procreati, per naturae vinculum tenentur obnoxii, id est per omnes ramos vitium suum radix corrupta transmisit. Adam occidit, Christus vivificavit. In quo omnes peccaverunt. Sive peccato inobedientiae, sive in Adam omnium peccantium poena praemonstrata est. Usque ad legem enim peccatum erat in mundo. Requirendum est quod peccatum: [Col. 0440D] id est, illud solum peccatum usque ad legem viguit, quod praevaricatio primi parentis invexit. Cessabat enim transgressionis delictum ante legis adventum. In primo saeculo peccatores libertate praesentis vitae securius fruebantur. Erat quidem ante legem ex operatione peccatum, sed non ita imputabatur, quia jam pene oblitterata fuerat scientia naturalis, cujus intellectus quasi mortuus revixit ex lege. Lex vindex peccati advenit. Peccatum autem non imputabatur, cum lex non esset. Erat: sed agrestibus hominibus non imputabatur, nec ab aliis credebatur esse peccatum. Sed regnavit mors ab Adam usque ad Moysen. Id est, mors ex originali malo veniens usque ad legem sola regnavit. Ideo dixit: Regnavit, quia totum mundum generaliter [Col. 0441A] occupaverat. Alia vero peccata nequaquam regnare videbantur, quia non per universos generaliter regnabat iniquitas. Naturalis enim aliquantula justitia vigebat in plurimis, sicut in multis philosophis: et caetera delicta quamvis ex vitiata natura, tamen voluntaria erant. Secutum est aliud novum, id est praevaricationis contempta lege delictum. Ergo obligatio sola primi hominis usque ad Moysen per se mortem operata regnavit. A legis autem tempore genus aliud delictorum in reatum neglectae legis accessit, quod ante ejus promulgationem non poterat imputari. Ac sic introeuntibus novis praeceptis iniquitas multiplicata est. Lex enim non ut tolleret peccatum, sed ut demonstraret, vel judicaret, advenit: et ideo hic abundantiam gratiae Apostoli doctrina commendat, [Col. 0441B] quia non tantum Adae debitum, quod solum usque ad legem, velut tyrannica dominatione regnaverat; sed etiam innumeras offensas praevaricationis et reprobae conversationis Redemptoris bonitas redonavit. Propterea dixit: Nam judicium quidem ex uno in condemnationem. Quod autem dicit: usque ad Moysen, id est usque ad finem legis et initium gratiae debitum naturale regnavit: sicut dicimus, verbi gratia: Fuerunt Hunni usque ad Attilam. Non utique principium regni ejus, sed finem designamus: sic et usque ad Moysen, id est usque ad finem legis, et principium gratiae. Reliqua delicta, quae non intelligebantur peccata esse usque ad principium legis, quousque diceret lex: Non concupisces, per legem revixerunt. Nam originale hodieque usque ad baptismum regnat, sed [Col. 0441C] fenoris sui perdidit usum, postquam Christi sanguis chirographum originale delevit. Sed dicet aliquis: Quare adhuc in multis gentibus regnat originis malum? Cui respondet: Tunc vere pestis late diffusa regnabat, quando medicus deerat, quando mortalitas generalis omnes vastabat. Ubi vero portam paradisi remissio de coelis missa patefacit, mors perdidit potestatem: ac sic non regnat, quia regnum ejus destructum est per gratiam Christi. Etiam in eos qui non peccaverunt, in similitudinem praevaricationis Adae, qui est forma futuri. Forma futuri, forma e contrario; quomodo ille peccati, ita hic justitiae: sive ille in anima vivente, iste in spiritu vivificante. Christi forma Adam fuit: quia sicut Adam sine commercio conjugali Dei manibus est factus, ita et Christus ex virgine, [Col. 0441D] Deo operante, processit. Sed non sicut delictum, ita et donum. Si enim unius delicto multi mortui sunt: multo magis gratia Dei, et donum in gratia unius hominis Jesu Christi in plures abundavit. Et non sicut per unum peccatum, ita et donum. Id est, plus praevaluit justitia in vivificando, quam peccatum in occidendo: quia Adae peccatum et se et suos posteros interfecit: Christus autem et quos in corpore invenit, et suum hominem, et posteros salvavit. Sed forte dicit aliquis: Caro, quae ex transgressore venit, juste trahit originale peccatum; anima vero, quae innocens nascitur, unde trahit originale peccatum, ut si non baptizatus infans moriatur, in aeternum damnetur? Audiat et agnoscat quia magis anima primum in Adam pro appetitu divinitatis suam caro peccavit. Isto vero [Col. 0442A] loco omnino cavenda est opinio quae dicit: Sicut caro ex carne Adae, ita anima nostra ex anima Adae occulta Dei operatione creatur.

Sicut quidam dixit: Lege latenti fundet opus natura suum, quae nisi hic fuerit liberata per gratiam, perpetua poena in aeternum damnabitur. Nam judicium. Subauditur mortis. Ex uno in condemnationem. Subauditur, peccante sive peccato primum. Gratia autem ex multis delictis in justificationem. Ac si prima obligatio veteris offensae usque ad Christum dominata est. Alia vero delicta ante interdictum legis non videbantur vel non intelligebantur esse tam gravia: adveniens ergo gratia, non solum originale debitum, sed et actuale donavit per baptismum. Et ideo ex multis delictis justificavit. Si enim unius delicto mors [Col. 0442B] regnavit per unum. Id est per Adae transgressionem. Multo magis abundantiam gratiae. Major est redemptio Salvatoris quam perditio transgressoris: quia per Christum omnia peccata dimissa sunt, non solum originalia, verum etiam et actualia. Et donationis, et justitiae accipientes in vitam regnabunt per unum Jesum Chritum. Quia et ut juste vivamus, et ut cum ipso regnemus, muneris ipsius largitate donatum est. Donationes audimus: de nostris meritis taceamus. Igitur sicut per unius delictum in omnes homines in condemnationem, sic et per unius justitiam in omnes homines in justificationem vitae. Mors regnavit, subaudiendum. Qui ergo ex hac condemnatione liberatur, gratiam diligat; qui non liberatur, debitum agnoscat. Si in remittendo debito bonitas, in exigendo aequitas intelligitur: [Col. 0442C] nusquam enim esse apud Deum iniquitas invenitur. Sicut enim per inobedientiam unius hominis peccatores constituti sunt multi, ita et per unius obeditionem justi constituuntur multi. Sicut exemplo inobedientiae Adae peccaverunt multi, ita et Christi obeditione justificantur multi. Grande crimen inobedientiae, quam qui habuerit Christianus, quodcunque boni fecerit evacuat. Obedientiam, inquit, malo quam sacrificium. Lex autem subintravit, ut abundaret delictum. Ne dicerent nobis: Lex peccata dimisit: Non, inquit, venit dimittere, sed monstrare: qua contempta, incoepit abundare delictum per scientiam: quasi diceret: Ut video, lex peccata non minuit, sed adjecit, non tamen suo vitio, sed illorum. Lex, inquit, subintravit, ut abundaret delictum: quod supervenientis [Col. 0442D] gratiae largitate vacuatum est. Aperte ergo ex hoc testimonio advertimus, Apostolum de duobus loqui generibus peccatorum, quae vel ex naturali legis transgressione veniebant, ubi causam explicuit naturalem, legalem subdidit, dicens: Ubi abundavit peccatum, superabundavit gratia. Ubi autem abundavit peccatum Totus hic sensus est: Vetus Adam per unum delictum intulit mortem; novus Adam ex innumerabilium delictorum indulgentia donavit salutem. Ubi, inquit, abundavit peccatum: quia accepta lege peccatum non cum ignorantia, sed cum scientia perpetratur. Ideo incipit abundare delictum. Superabundavit gratia. Ut sicut regnavit peccatum in mortem. Quomodo dicit Salvator: Cui plus dimittitur, plus diligit. Manifestata est quantitas peccati, ut scirent magnitudinem gratiae, [Col. 0443A] et redderent magnitudinem charitatis, et ex indulgentia remissionis cresceret debitum charitatis. Ita et gratia regnet per justitiam in vitam aeternam per Jesum Christum Dominum nostrum. Manifestantur beneficia dum econtrario indignorum meritis comparantur: mors enim per Adam regnavit, vita per Christum. Ut sicut confirmatum est regnum peccati per legem contemptam, quae abstulit excusationem ignorantiae, ita et regnum gratiae confirmetur per multorum remissa peccatorum.



CAP. VI.

Quid ergo dicemus? Permanebimus in peccato, ut gratia abundet? Illorum hic infertur objectio, qui adhuc parum intelligentes dicere poterant: Si gratia crescet in magnitudine delictorum, peccare debemus, ut gratia abundet, ut possit magis ac magis [Col. 0443B] munificentia ejus in peccatoribus abundare. Absit. Absit. Illi tam imperite loquuntur, qui adhuc infirmi inveniuntur. Nos vero persuasionem hujus ignorantiae respuamus, qui jam mortui sumus peccato, ut gratiae viveremus. Qui enim mortui sumus peccato, quomodo adhuc vivemus in illo? Vult tam firmum esse baptizatum, tamque perfectum, quasi qui ad capitalia committenda mortuo quodammodo comparetur: ut jam peccare non debeat, id est, crimen admittere. An ignoratis quia quicunque baptizati sumus in Christo Jesu. Aut nunquid sacramentum ipsius baptismatis ignoratis? In Scripturis baptismatum sunt genera tria: aquae, ut Joannes; Spiritus, qui et ignis, ut in Actibus apostolorum. Descendit Spiritus sanctus quasi ignis, de cujus deitate alio loco demonstrat: [Col. 0443C] Deus, inquit, noster ignis consumens est. Tertium genus est baptismi in sanguine, quo martyres baptizantur. Unde ipse Dominus jam baptizatus in Evangelio protestatur: Baptismo habeo baptizari quod vos nescitis. Sicut in Joannis apostoli epistola legimus: Tria sunt quae perhibent testimonium: aqua, sanguis, Spiritus. Unum in ministerio, non in natura. Aqua per figuram testis est dominicae sepulturae; sanguis testis est mortis; Spiritus testis est resurrectionis: quia Spiritus auctor est vitae. In morte ipsius baptizati sumus. In morte Christi baptizamur, ut in ipsius morte credentes, quasi mortui viveremus. Quippe quibus nihil esset cum hoc mundo commune. Et quibus totus mundus erat auctoris exemplo moriturus, sicut multi sancti vel fecerunt vel faciunt: [Col. 0443D] quia Christus pro omnibus mortuus est. Ergo omnes mortui sunt, ut et qui vivunt jam non sibi vivant, sed ei qui pro illis mortuus est. Vivo autem non jam ego: vivit vero in me Christus. Et, Mihi mundus crucifixus est, et ego mundo. Fieri enim non potest, nisi ut mortuo capite, omnia membra commoriantur. Caput enim pro omnibus membris pertulit poenas, ut omnia in eum membra morerentur, et ita peccato mortua viverent Deo. Quomodo enim mortuus peccare non potest, ita et nos, qui Christo sumus commortui, implicari peccatis capitalibus non debemus. Qui crucifixus est, nihil aliud facit, nisi quod horam mortis exspectat, et in manus Patris commendat spiritum [Col. 0444A] suum. Plenius requirendum est quid intelligi debeat, in morte ipsius baptizati sumus. Praecipit Apostolus ut quia propter nos Christus crucifixus, mortuus et sepultus est, et resurrexit, nos quoque ad passionis suae similitudinem voluntates et cupiditates nostras crucifigamus, et in baptismatis mysterio mortis, sepulturae ac resurrectionis ejus exemplum imitemur, ut si passionum socii fuerimus, simus etiam consolationum. Sed requirendum quomodo possit in vita positus mori, et nondum mortuus sepeliri; et nondum sepultus, quomodo valeat suscitari. Hoc utique modo dum de filiis perditionis filii adoptionis efficimur, priori naturae secunda nativitate praemorimur; et dum sub cognato terrae elemento submergimur, sepelimur; dum e sinu fontis assurgimus, [Col. 0444B] suscitamur: et ex hoc maximum baptismatis sacramentum est. Et ideo dixit: Consepulti sumus cum illo per baptismum in mortem. Et in consequenti: Si, inquit, mortui sumus cum Christo, credimus quia simul etiam vivimus cum Christo. Elaborandum est itaque ut nihil de sordibus veteris hominis agnoscatur in nobis. Unde si quis nostrum forte praevenitur dono Domini per poenitentiam diluatur. Si ergo fuerimus novi, et immutati in conversatione, similiter novi et immutati efficiemur in gloria. Scientes quia vetus homo noster simul crucifixus est. Vetus homo dicitur qui veterem et terrenum Adam aut deposuisse nondum videtur, aut eumdem, in coenum prioris vitae relapsus, imitatur. Sicut autem redemptor ille innoxium corpus appendit, ita nos noxium suspendamus [Col. 0444C] a vitiis. In quo mysterio crucis Moyses serpentem aereum in dorso [* 1Kb] suspendit, ut destruatur corpus peccati. Hoc est, ut non ex parte, sed omne vitium destruatur. Consepulti enim sumus cum illo per baptismum in mortem. In exemplo Christi ad cum imitandum consepelimur in baptismo, ut mortui veteribus criminibus renuntiemus diabolo et pompis ejus. Ostendit nos ita baptizari ut consepeliamur Christo. Ut quomodo surrexit Christus a mortuis per gloriam Patris. Ut quomodo glorificatur Pater per resurrectionem Filii, ita et per conversationis nostrae novitatem glorificetur. Ita et nos in novitate vitae ambulemus. Ostendit quomodo viventes mortui esse possimus, nec aliquid velle aut cupere debeamus, quod volunt aut cupiunt ii qui novi non sunt. Si enim complantati [Col. 0444D] facti sumus similitudini mortis ejus, simul et resurrectionis erimus. Si consepulti sumus, et resurrectionis erimus participes. Si complantati non sumus, nec conresurgemus: et si fuerimus novi in vita, erimus in gloria. Si similitudinem mortis habuerimus, et resurrectionis habebimus. Hoc scientes, quia vetus homo noster simul crucifixus est. Qui veterem hominem et terrenum imitando peccabant. Nam vetus homo Adam intelligitur, sicut novus Christus. Ut destruatur corpus peccati. Unum vitium membrum est peccati: corpus vero universitas delictorum, quorum principium originale peccatum. Christus autem non ex parte, sed integer est crucifixus, ut nos [Col. 0445A] ex toto moriamur peccato, et vivamus Deo; sive ut corpus nostrum destruatur a servitute peccati, et fiat justitiae mancipium, quod solebat esse delicti. Ut ultra non serviamus peccato. Omnis enim qui facit peccatum, servus est peccati. Qui enim mortuus est justificatus est a peccato. Hoc est, alienatus est a peccato, jam non potest peccare: crucifixus enim, omnibus membris dolore occupatis, peccare non potest; sed concupiscentiis et passionibus contradicit. Si autem mortui sumus cum Christo, credimus quia simul etiam vivemus cum Christo. Sicut et alibi dicit: Si commortui sumus, et convivemus. Scientes quod Christus surgens a mortuis, jam non moritur. Sic et nos, si mortui fuerimus vitiis, mortem secundam non timebimus. Aut certe ita: sicut jam pro vobis [Col. 0445B] non potest, si criminose vixeritis, Christus iterum crucifigi, ita et vos non potestis iterum baptizari, sicut alibi dicit: Impossibile est eos qui semel sunt illuminati, et participes sunt effecti, renovari rursus ad poenitentiam, rursus crucifigentes in se Filium Dei; quibus non poenitentiam, sed innovationem, id est iterationem baptismatis interdicit. Mors illi ultra non dominabitur. Si ultra non dominabitur, ergo jam dominata est, contra Manichaeos, quia negant Christum veram carnem habuisse. Quod enim mortuus est peccato. Sive quod pro peccato generis humani, sive quod morti ipsi, quae in eum ultra locum non potuerit habere, sit mortuus. Mortuus est semel. Id est sicut caput vestrum semel est mortuum, sic et vos membra illius effecti, vitae ejus exempla sectamini, [Col. 0445C] ut nihil morti ulterius debeatis, hoc est, ut in vobis locum mors secunda non habeat. Nam qui credit baptismum posse iterare, credit Christum posse iterum crucifigi. Quod autem vivit, vivit Deo. Vivit in deitate, ipse homo Deus. Ita et vos existimate vos. Quasi filii vel membra ejus vos intelligite. Mortuos quidem esse peccato. Sicut imitator ejus dicebat: Vivo autem jam non ego, vivit vero in me Christus. Viventes autem. Hoc est, ejus vitam sequentes, in nobis nondum vivimus, sed jam in Christo vivimus omnes. Mortui enim sumus, et vita nostra abscondita est cum Christo in Deo. Deo in Christo Jesu. Ille autem vivit Deo, qui Christi vestigia humilitate, sanctificatione, pietate sectatur. Non ergo regnet peccatum in vestro mortali corpore, ut obediatis concupiscentiis [Col. 0445D] ejus. Ostendit quomodo regnet. Ille enim regnat, cui omnes obediunt. Quomodo in corpore peccatum regnet exposuit, id est, si vitiatae naturae praebeamus obedientiam et consentiamus. Non dixit: Non sit, quia jam ibi est; sed: Non regnet, id est, non fiat quod jubet. Surgit ira: noli dare irae linguam ad maledicendum, non manum ad feriendum, non membra libidini: quae non surgeret, nisi peccatum esset in membris nostris. Inest quidem peccatum in membris; sed non regnat, si non obediatur desideriis ejus. Et ideo dum quod non vult, agit, id est, non vult concupiscere, concupiscit, consentit legi, quoniam bona est: hoc enim vult et ipse quod lex, quia vult ipse non concupiscere, et lex dixit: [Col. 0446A] Non concupisces. Sed neque exhibeatis membra vestra arma iniquitatis peccato. Unumquodque membrum si officium suum in malos usus converterit, arma iniquitatis efficitur ad justitiam expugnandam: si manus ad furtum, lingua ad mendacium vel blasphemiam; si oculus concupiscentiae serviat ad pudicitiam expugnandam, et caetera. Sed exhibete vos Deo tanquam ex mortuis viventes. Tanquam jam resurrexeritis: post resurrectionem autem non carnaliter vivitur, nec peccatur. Et membra vestra arma justitiae Deo. Ut oculus qui ante videbat ad peccandum, nunc videat ad boni operis ministerium; qui ante videbat ad exspoliandum, nunc videat ad vestiendum: sic etiam de reliquis membris adverte, ut de iniquitate ad misericordiam commutentur. Peccatum enim nobis [Col. 0446B] non dominabitur. Non vos vincat peccatum: non enim estis parvuli, sed perfecti; quasi paedagogus puero dicat: Noli facere vitium sermonis, non enim adhuc audis grammaticum, sed oratorem. Sive non dominabitur, non habet dominari. Non enim sub lege estis, sed sub gratia. Id est, sub benevolentia Redemptoris, qui pugnandi atque vincendi et conatus dedit, et doctrinam praebuit; sed et exemplum insuper, et virtutem per consolationem Spiritus sancti donavit, per quam liberamur a dominatione peccati. Quid ergo? peccabimus quia non sumus sub lege? Qui sub lege est premitur a lege, dum non implet legem; non est sub lege, sed cum lege. Sed sub gratia? Absit. An nescitis quoniam cui exhibetis vos servos ad obediendum, servi estis ejus cui obedistis, sive peccati ad [Col. 0446C] mortem, sive obeditionis ad justitiam? Ne indocti et in fide rudes objicerent: Ergo cessante vindicta legis, impune peccabimus. Absit. Gratia quae et donavit quomodo vincamus, non vult nos omnino peccare: si volueritis peccare, dominabitur vobis legis sententia, quae vindicat in peccantes. Si autem justitiae servieritis, non estis sub lege, sed sub gratia. Non enim, inquit, potestis duobus servire. Hic quod dixit, peccabimus, criminalia et capitalia peccata intelligamus, non minuta, sine quibus esse non possumus. Hoc et ubique intellige, ubi prohibemur peccare; quia et de ipsis peccatis loquebatur, quae et lex damnare consueverat, secundum illud: Si dixerimus quia peccatum non habemus, etc. Gratias autem Deo quod fuistis servi peccati. Gratias Deo, quia fuistis, [Col. 0446D] sed ipso liberante et adjuvante jam non estis: quia obeditis, quia resistitis adjutore Deo. Obedistis autem. Ut dono et exemplo Christi vivatis, qui non solum peccata, sed occasiones auferre donavit et docuit delictorum. Imitatores, inquit, mei estote, sicut et ego Christi ex corde, ex fide. In eam formam doctrinae in qua traditi estis. Novi Testamenti. Liberati autem a peccato. Liberi facti. Servi facti estis justitiae. Per gratiam Dei. Humanum dico. Quia non potestis adhuc audire divinum. Sive sic: humanitate dignum est quod dico, quod etiam apud homines rationem habet, et facile intelligi potest. Hoc est: Majora quidem exigere a vobis pro divinae servitutis retributione deberem; sed condescendens et temperans [Col. 0447A] infirmitati vestrae, humana et possibilia praedico atque persuadeo: ut sicut prompti fuistis ad sectanda noxia atque contraria, ita alacres sitis ad ea quae utilia et saluti amica sunt peragenda. Propter infirmitatem carnis vestrae. Corpus quod corrumpitur aggravat animam, quia quidquid anima carnaliter fecerit, carni deputatur; et quando anima coelestia agit, totus homo spiritalis est. Carnalis si vincitur a concupiscentiis; spiritalis, cum dono Dei vincit concupiscentias. Sicut enim exhibuistis membra vestra servire, ita nunc voluntate mutata exhibeamus nos servire justitiae, non sicut Manichaei, qui dicunt naturam corporis ita in se per conditionem insertum habere peccatum, ut illud superare non possit; sed per gratiam renovati non exhibeamus membra nostra [Col. 0447B] ad malum: nam non est ex se corpus malum, sed voluntates quas mutare jubemur, quae per transgressoris reatum vitio naturae inesse noscuntur, non conditione. Immunditiae et iniquitati. Luxuriae sive idololatriae. Ad iniquitatem. Ad iniquitatem faciendam. Ita nunc exhibete membra vestra servire justitiae. Ut quomodo perfecti fuistis in malo, ex originali peccato, ita perfecti sitis in bono, gratiae dono; ut manus quae antea rapiebat, modo porrigat misericordiam; et pedes qui antea ad malum currebant, modo ad visitandos infirmos, et in carcerem ad opus bonum currant; oculi qui antea videbant ad concupiscendum, ad invadendum, videant modo ad miserandum, ad largiendum. Ecce sic mutentur membra nostra. In sanctificationem. Ut recipiatis sanctificationem, [Col. 0447C] sive possideatis. Cum enim servi essetis peccati, liberi fuistis justitiae. Hoc est, in nullo servistis justitiae. Ita et nunc liberi estote a peccato, ut in nullo ei serviatis. Ecce ostenduntur etiam peccato minime potuisse, nisi alia libertate servire. Liberi ergo a justitia non sunt, nisi arbitrio voluntatis. Liberati autem a peccato non fiunt, nisi gratia Salvatoris. Liberos dixit justitiae, non liberatos; a peccato autem non liberos, ne sibi hoc tribuerent, sed liberatos: id est, si vos Filius liberaverit, tunc vere liberi eritis. Quem ergo fructum habuistis tunc, in quibus nunc erubescitis? Qualem fructum in actione illius habuistis, in cujus etiam recordatione verecundia est? Quicunque se cognoverit bonum, erubescit se fuisse malum. Et quicunque se erubescit bonum, malus [Col. 0447D] est, quia nec in praesenti fructum habet, et finem mortem. Nam finis illorum, malorum scilicet, mors est. Poena perpetua. Nunc vero liberati a peccato. Attende quia liberati dixit, ut non nobis, sed Deo demus gloriam. Servi autem facti Deo, habetis fructum vestrum in sanctificationem, finem vero vitam aeternam. In Dei servitio permanere, hoc ipsum jam fructus est quod vivitis, sanctificati per baptismum. Servus autem Dei vicem inimicis non reddit sicut Joseph, qui dixit fratribus: Nolite timere, servus enim Dei ego sum. Dei autem servi in praesenti fructum habent donum Spiritus sancti, et finem vitam aeternam, sive sanctificationem bonae vitae. Ergo in ista vita adhuc ex qua parte servi sumus Deo, liberi sumus [Col. 0448A] peccato; ex qua parte adhuc servimus legi, peccati adhuc servi sumus. Et ideo dixit: Condelector enim legi Dei secundum interiorem hominem. Ecce unde liberi, unde condelectamur legi Dei? Libertas enim delectat: nam quandiu timore facis quod justum est, non Deus te delectat. Stipendia enim peccati mors. Remuneratio dicitur stipendium. Merito ergo stipendium, quia malitiae diabolicae mors aeterna, tanquam debitum redditur. Qui militat peccato, mercedem accipit mortem. Gratia autem Dei vita aeterna, in Christo Jesu Domino nostro. Gratia sub qua estis. Simulque notandum quia non dixit stipendia justitiae, quia non illam habemus ex nobis. Ergo quamvis nostra non sit, sed gratiae, tamen custodita Dei adjutorio vitam dat aeternam, transacta vita temporali.



CAP. VII.

An ignoratis, fratres, scientibus enim [Col. 0448B] legem loquor. Hinc incipit difficultatem legis ostendere, ut illos hortetur sine timore sub gratia vivere: quia modo actu cessante, lex nobis non vivit, sed sibi; et vivit in Novo Testamento, per quod reformatur. Quia lex in homine dominatur quanto tempore vivit. Nam quae suo viro est mulier, vivente viro alligata est legi. Si autem mortuus fuerit vir, soluta est a lege viri. Comparationem inducit: mandatum legis dicit virum: plebem autem, vel animam, mulierem, ut ostendat legem, quae iram operatur, sine effectu, quasi mortuam, nobis jam mortificatis, impedire non posse quominus ejus esse possimus, qui a mortuis resurrexit: quae merito nobis viveret, si inveniret quod puniret in nobis. Tandiu enim dicit esse sub lege hominem, quandiu vivit in peccato. Hoc autem [Col. 0448C] peccatum intelligendum est, quod accessit ex lege. Ubi enim non est gratia liberatoris, auget peccandi desiderium prohibitio peccatorum. Igitur vivente viro vocabitur adultera si fuerit cum alio viro: si autem mortuus fuerit vir ejus, liberata est a lege, ut non sit adultera, si fuerit cum alio viro. Quandiu vivit vir, tandiu ei secundum ejus necesse est vivere voluntatem. Si autem dormierit vir, et mulier alii fuerit juncta viro, jam non ei secundum prioris viri consuetudinem est vivendum. Itaque fratres mei et vos mortificati estis legi. Juxta corpus noluit dicere, mortificata est vobis lex; sed reliquit intellectui, sicut in multis locis. Juxta comparationem debuit dicere, magis illis legem mortuam quam ipsos legi, sed quod inter Judaeos dicere adhuc intractabile videbatur, intellectui [Col. 0448D] derelinquit: satis evidenter ostendens, legem non potuisse auferre, sed potius auxisse peccatum, quod aufert gratia: quoniam lex jubere novit, cui succumbit infirmitas, non juvare, quod facit gratia Christi. Ab hoc loco, et tota ista lectione, usque: Quis liberabit me de corpore mortis hujus, videt Apostolus transfiguratum esse in se hominem sub lege positum, cujus verbis ex persona sua loquitur, et qui dixerat: Evacuati sumus a lege mortis, in qua detinebamur, ita ut serviamus in novitate spiritus, et non in vetustate litterae. Per haec verba videtur legem reprehendisse, sed non ita est, quia subjecit: Lex peccatum est? Absit, et reliqua. Haec vero auricula est non [Col. 0449A] mendax. Crucifixa carne, per quam nobis dominabatur damnando peccatum, jam actum non habet. Ante erant imitatores Moysi: nunc vero Christi; sic dictum est: Mortui estis legi, ac si diceretur, Mortui estis supplicio legis. Cur mortui sumus legi per corpus Christi, si bona est lex? Quia mortui sumus legi dominanti: liberati ab eo effectu quem lex punit et damnat. Usitatius enim vocatur lex, quando minatur et terret, ac vindicat. Itaque idem praeceptum timentibus lex est, amantibus gratia est. Per corpus Christi, commoriendo Christo, qui damnavit peccatum in carne. Ut sitis alterius qui ex mortuis resurrexit. Subaudiendum alterius viri. Ut fructificetis Deo. Fructificat cujus exemplo populus Dei crescit, sicut dicit: Ut aliquem fructum habeamus in vobis. Cum enim [Col. 0449B] essemus in carne. Cum essemus in carnali conversatione, passio concupiscentiae operabatur in oculis et caeteris membris, quae tamen per legem ostendebantur esse peccata, ut fructificarent morti peccati. In carne, inquit: id est carnalibus desideriis obstricti teneremur. Passiones peccatorum, quae per legem erant, operabamur in membris nostris. Is passionibus moritur, qui jam mente servit legi Dei, quamvis passiones ipsae necdum mortuae sint. Auctam dicit concupiscentiam, cum lex prohibet. Augmentum concupiscentiae de inhibitione, et reatum poenae de praevaricatione. Hoc est, quia per bonum operatum est mortem. Ut fructificarent morti. Id est, ut nos in iisdem passionibus positos legis severitas interficeret, et fructum morti de nostra perditione praeberet, quia fructus peccati [Col. 0449C] mors est. Fructificamus morti, dum prohibita facimus. Nunc autem soluti sumus a lege morientes. Lex mortis, quae occidit peccatores, id est criminosos; sed et lex peccati ideo dicitur, non quia ipsa peccatum est, sed quia peccatoribus imponitur. Ideo etiam mortis dicitur, quia stipendium peccati mors, aculeus autem mortis peccatum: virtus vero peccati lex. In qua detinebamur. Detinebamur per peccatum. Ita ut serviamus in novitate spiritus, et non in vetustate litterae. Spiritatis gratiae praeceptis obedientes, non litteram legis sequentes. Quid ergo dicemus, lex peccatum est? Quia dixerat, quod passiones per legem morti fructificarent, ideo sibi objicit, lex peccatum est? et respondet: Absit. Hoc facit contra Manichaeos, qui Vetus Testamentum negant. Quod si dixerint: Ideo hic [Col. 0449D] propter Judaeos asserit legem, quia timuit scandalum, respondendum est: Ergo semper timuit scandalum, quia nunquam contra legem locutus est. Cum ergo multis locis opera legis destruxerit, nunc merito in hoc eam laudat, in quo spiritalis est, et Manichaeos ejus insinuatione confundit. Absit. Ne quis enim propter haec testimonia vituperet legem, et malam esse contendat, praevidit Apostolus male intelligentibus quid possit occurrere, eamdem sibi ipse proposuit quaestionem. Quid ergo dicimus, inquit: lex peccatum est? Absit. Sed peccatum non cognovi, nisi per legem. Hoc jam superius dixerat, per legem cognitio peccati. Non ergo ablatio, sed cognitio est. Quae ideo data est, non ut peccatum tolleret neque ut exstirparetur, sed [Col. 0450A] tantum ut demonstraretur, ut quia peccatum sine gratia Dei vinci non potest, ipsa reatus sollicitudo cogat ad gratiam convolare. Sed peccatum non cognovi, nisi per legem. Nam concupiscentiam nesciebam, nisi lex diceret: Non concupisces. Hinc incipit Apostolus quasi de se dicere, et de se dare exemplum, qui sub lege vixerat, quae per se non salvat, sed ostendat peccatum; nam nec tollit, nec justificat, sed in transgressoribus vindicat. Non ait, peccatum non feci, nisi per legem; sed, peccatum non cognovi, nisi per legem, quae ostendit peccatum esse concupiscentiam: quod ego nesciebam esse peccatum. Concupiscentiam, inquit, nesciebam. Non dixit: Non habebam, aut non faciebam, sed nesciebam esse peccatum. Unde apparet concupiscentiam per legem non insitam, [Col. 0450B] sed demonstratam, quae docet quid quisque facere debeat, vel vitare. Sed verus homo adhuc trahitur consuetudine delinquendi: concupiscentia enim nostrae naturae est, accedens per peccatum, non Dei conditio. Et ideo malum ipsum non Dei disjunctione separandum, sed Dei miseratione sanandum est. Occasione autem accepta. Hinc Apostolus praeteritam vitam suam, quando sub lege vivebat, et adolescentiae suae pugnam commemorat. Et quod ait: Ego autem vivebam sine lege, primam suam aetatem insinuat: Adveniente, inquit, mandato, peccatum revixit. Ego autem mortuus sum: jam se praecepti capacem, sed non efficacem fuisse testatur. Et ideo ut praevaricatorem se legis ostenderet, in quibus interioribus talem se fuisse sciebat Apostolus ante gratiam [Col. 0450C] Dei, quae per Jesum Christum Dominum nostrum est. Et ad Ephesios hoc apertissime confitetur: In quibus, inquit, ut nos omnes conversati sumus, in desideriis carnis et cogitationum: et eramus natura filii irae, sicut et caeteri, et reliqua. Et ad Titum: Fuimus et nos, inquit, aliquando stulti et increduli, errantes, et reliqua quae ibi sequuntur. Talis ante gratiam fuit. Peccatum per mandatum operatum est. Sicut qui invidet, tunc magis occasionem nocendi accipit, quando ei cui nocere vult, aliquid creditur. In me omnem concupiscentiam. Omnem quae scripta est in lege: Non concupisces uxorem, neque agrum, neque quidquam proximi tui, et reliqua. Habet hoc per transgressionem humanae mentis infirmitas, ut difficilius observari possint prohibita. Sine lege enim peccatum mortuum [Col. 0450D] erat: id est, latebat, non apparebat, ignorabatur, mihi mortuum videbatur: vel in oblivionem erat naturalis lex, quae ostendebat quid esset peccatum. Ideo et lex data est litterae, quae commemoraret legem naturae. Ego autem vivebam aliquando. Quasi justus et liber a peccato vivere mihi videbar. Sine lege. Unde manifestat, non ex persona sua proprie, sed generaliter ex persona hominis loqui. Sed cum venisset mandatum: id est, in oblivionem venerat esse peccatum; at ubi venit mandatum, recognitum est peccatum, ut omnis qui illud fecerit, mortuum se esse cognoscat. Revixit. Id est, enituit et apparuit. Revixit, ait: non vixit; vixerat enim aliquando in Paradiso, quando contra datum praeceptum satis apparebat [Col. 0451A] admissum. Peccatum revixit, ego autem mortuus sum. Hoc est, apparuit quod fuerat occultum, quia vixerat per scientiam naturalem, et mortuum fuerat per oblivionem: quia praevaricatus sum jam sciens, et mortuum me esse peccati manifestatione perspexi: quia jam praevaricatione peccat, qui videt per legem quid facere non debeat, et tamen facit sive titillatione, sive delectatione, etsi non consensione: vel quia reatus praevaricationis certum mortis supplicium comminatur. Et inventum est mihi mandatum. Quod custoditum proficiebat ad vitam, hoc neglectum perduxit ad mortem: quia sciens illud non custodivi. Hoc totum ideo, ut ostendat legem quidem datam ad vitam, sed quia non dedit adjutorium, quomodo possimus salvari, ut nos deducat ad gratiam, quae totum habet, et misericordiam, [Col. 0451B] et adjutorium, et exemplum. Quod erat ad vitam, hoc esse ad mortem. Si vis ad vitam venire, serva mandata. Custoditum mandatum vitam tribuit: non custoditum, mortem, quae transgressio est. Nam peccatum occasione accepta. Si quid contra legem videtur dicere, eis imputat, qui perfectiora accipere non valuerunt. Ideo occasionem dixit fuisse peccati. Per mandatum. Quia suasio delinquendi ad peccatum vehementior est, cum adest prohibitio: et non solum peccatorem, sed et transgressorem facit. Quia ergo ab hominibus nondum spiritalem gratiam accipientibus suavius admittitur quod vetatur, fallit peccatum falsa dulcedine: quia vero accidit reatus praevaricationis, et occidit: quia pretium mortiferae voluptatis amplectitur dulcedinem illam qua fallitur, et delectatur [Col. 0451C] etiam contra legem facere: et tanto magis libet, quanto minus licet. Seduxit me, et per illud occidit. Neque enim nullum peccatum, nisi concupiscendo committitur. Proinde quae hoc prohibet, bona et laudabilis lex est. Sed ubi sanctus adjuvat Spiritus, inspirans pro concupiscentia mala concupiscentiam bonam, hoc est charitatem diffundens in cordibus nostris, profecto illa lex quamvis bona auget prohibendo desiderium malum. Sicut aquae impetus si in eam partem non cesset fluere, vehementior fit obice opposito, cujus molem cum evicerit majori cumulo praecipitatus violentius per prona provolvitur. Nescio quo enim modo hoc ipsum quod concupiscitur, fit jucundius dum vetatur. Et hoc est quod fallit peccatum per mandatum, et per illud occidit: Cum accidit [Col. 0451D] etiam praevaricatio, quae nulla est. Itaque lex quidem sancta, et mandatum sanctum et justum. Contra impugnatores legis, et contra eos qui justitiam a bonitate secernunt, lex et sancta et bona dicitur, et gratia justa. Nisi enim abundaverit justitia vestra, et reliqua. Sed et Deus in Veteri Testamento nonnunquam bonus, et in Novo dicitur justus: ut est illud, Pater juste. Et hoc contra Marcionistas: tamen nihil ex ea recte fit sine gratia, quia non est data quae possit vivificare, sed praevaricationis causa posita est: ut convictos concluderet sub peccato, non justificandis impiis, sed convincendis superbis praevaricationis causa posita. Et contra Manichaeos est, quia laudatur; et contra Pelagianos, quia nemo ex lege [Col. 0452A] justificatur; et ideo vivificandis eis quos littera occidit, spiritus gratiae gratis opitulatur. Nam nihil ex ea recte fit, sicut dictum est, sine gratia: quia non est data quae possit vivificare. Et bonum. Custodientibus. Quod ergo bonum est, mihi factum est mors? Absit. Non mihi mandatum per se causa mortis exstitit; sed ego mihi facio qui peccando morte digna committo. In male utente quippe vitium est, non in mandato ipso, quod bonum est, quoniam bona est lex. Sed peccatum, ut appareat peccatum, per bonum mihi operatum est mortem. Per legem apparot peccatum, et per ipsam punitur. Ergo per bonum, id est, per legem, quae bona est, si quis ea legitime utatur, mihi operatur mortem, cum ejus transgressor efficior. Ut fiat supra modum peccans peccatum per mandatum. [Col. 0452B] Iniquitatis exigit magnitudo ut homo jam non peccator, sed peccatum vocetur. Ante legem modum habebat peccati appetitus per ignorantiam: supra modum est quod scienter admittitur. Scimus enim. Id est, quod lex ardua, sed spiritalia praecipit, sed ego cum juxta carnalem consuetudinem titillor, ab ejus perfectione dissentio, perfecta perimit imperfectum. Quod lex spiritalis est. Expositum est hoc. Mandat quae spiritus sunt opera: unde ostendit non posse impleri legem, nisi ab spiritali. Ego autem carnalis sum. Qui legem accipio, consuevi carnaliter vivere: id est, carni consentiens, nondum spirituali gratia liberatus. Bonum est enim non concupiscere: et hoc bonum vult justus, qui ex fide vivit, et tamen facit quod odit, quia concupiscit, quamvis post concupiscentias [Col. 0452C] suas non eat. Quod si fecerit, tunc vere ipse facit, ut cedat, ut consentiat, ut desiderio peccati obediat. Venundatus sub peccato. Id est pretium temporalis voluptatis. Inter vendentem autem et ementem hoc loco istud probatur esse commercium. Proponit inimicus iniquitatis consilium, et accipit voluntatis assensum. Accipio ergo amissae innocentiae pretium, ipsam peccandi voluptatem ac mortiferam de iniqua suavitate dulcedinem. Venundati, inquit, estis peccatis vestris, ne quisquam eum nondum redemptum Christi sanguine existimet; sed redemptionem, id est immortalitatem exspectat. Vel venundatum sub peccato in prima transgressione praecepti, ut haberet corpus corruptibile, quod aggravat animam. Nunc vero, tanquam emptum mancipium, cogitur servire [Col. 0452D] libidini. Quod enim operor non intelligo. Nunquid non intelligo malum esse quod invitus admitto? quomodo non intelligit qui hoc agit quod non vult, et quod odit, illud facit? Non parvum intelligentiae indicium est, odisse delictum: ergo quod operor non intelligo, id est, non consentio, non approbo, non facio, et quamlibet victus contrarium esse decerno: et rectum non esse evidenter intelligo, non agnosco esse in praeceptis veritatis. Non enim quod volo bonum, hoc ago. Huc usque sunt verba hominis, ut aliqui putant, sub lege constituti, nondum sub gratia: ut aliquis etiamsi nolit peccare, vincitur a peccato, invaluit enim consuetudo carnalis, et naturale vinculum mortalitatis. Ne forte ex his verbis quispiam consentire carnis [Col. 0453A] concupiscentiae ad opera mala S. Apostolum suspicetur, sed consideret quod adjunxit: Si autem quod nolo, hoc facio, consentio legi, quoniam bona est: magis enim se dicit legi consentire, quam carnis concupiscentiae: hanc enim peccati nomine appellat. Facere ergo se dixit, non affectu consentiendi et implendi, sed ipso motu concupiscendi. Sed quod odio malum, illud facio. Bonum est enim non concupiscere: et hoc bonum vult justus, qui ex fide vivit, et tamen facit quod odit, quia concupiscit, quamvis post concupiscentias non eat: quod si fecerit, tunc vere ipse facit ut cedat, ut consentiat, ut desiderio peccati obediat. Si autem quod odio, illud facio. Id est, dum nolo facere quod committo, utique cum lege concordo, quae mala et non vult, et prohibet; ideoque [Col. 0453B] ei mente consentio, opere contradico, atque ita aliud in me conscientia, aliud infirmitas agit, quae jugo peccati, judicio contradicente, succumbit; facere ergo se dixit, et operari, non affectu consentiendi et implendi, sed ipso motu concupiscendi. Consentio legi, quoniam bona est. Quia nolo quod non vult, conscientiae lege ei consentio: quia quod nolo facio. Nunc autem. Nunc jam sub gratia, quae me liberavit a consensione. Jam non ego operor illud. Id est, non consentio. Nam si et concupiscit et consentit, et agit, quomodo non ipse illud operatur? etiamsi se ipse operari doleat, et vinci graviter ingemiscat. Non ego operor: hoc est, non interior mens: nec consentio exhibere membra mea arma iniquitatis. Antequam lex prohiberet, libens ipse faciebam; sed postquam [Col. 0453C] lex venit, invitus pecco, quia consuetudine vincor. Sed quod habitat in me peccatum. Habitat quasi hospes, et dominatur, et quasi aliud in alio non quasi unum habitat in me adhuc carnalis affectus. Scio enim quia jam non habitat in me. Ex eo quod scit, consentit legi: ex eo quod facit, cedit peccato: ut in me ita praevaleat, quasi innatum videatur: quod quidem non a Deo conditum, sed ex vitiata natura procedit. Hic incipit dicere, quod ipse titillationem carnis habuit. Notandum etiam quod titillationem ipsam Apostolus se sensisse testetur. Hoc est in carne mea bonum. Non dixit: Caro mea non est bona: sed bonum in carne mea non habitat, quam peccati deprimit consuetudo, quod vincere nequeo: quia dum de opere legis confido, gratiae [Col. 0453D] adjutorium non requiro. Hoc autem quod inhabitat, ex traduce mortalitatis per transgressorem in omnes homines venit. Nam velle adjacet mihi. Est quidem in me voluntas a Deo praeparata atque donata, sed non est effectus: quia carnalis consuetudo voluntati ipsi resistit, adhuc in ista vita mortali. Aliqui aestimant quod voces istae sint hominis sub lege constituti, nondum sub gratia. Perficere autem bonum non invenio. Sine adminiculo gratiae non invenio bonae voluntatis effectum. Nam ut velle sit, jam voluntas a Deo praeparata est: quia ipse est qui in nobis operatur et velle. Et hoc notandum, quod non dixit: Facere bonum non invenio, sed perficere: quae est enim perfectio boni, nisi exstinctio mali? Perfectio [Col. 0454A] boni est, non concupiscere: quid enim facilius homini sub lege constituto, quam velle bonum, et facere malum? Nam hoc est perficere bonum, ut nec concupiscat homo. Imperfectum est bonum, quando concupiscit: etiamsi concupiscentiae non consentit ad malum. Non invenio, id est non possum. Non enim quod volo bonum hoc facio: sed quod nolo malum, hoc ago. Vincente consuetudine quod nolo facio: sicut si quis jurare consuevit, quando non putat incurrit. Si autem quod nolo, illud facio. Facere ergo se dixit, et operari, non affectu consentiendi et implendi: sed ipso motu concupiscendi. Non jam ego operor illud. Non ego, quia invitus; sed ego, quia ipse mihi hanc per vim consuetudinis imposui necessitatem. Sed quod habitat in me peccatum. Habitat [Col. 0454B] in me consuetudo peccati, quae mihi per transgressionem primi parentis ex vitiata natura transfusa est. Invenio igitur legem volenti mihi facere bonum. Mente invenio legem bonum facere contra malum, quod est in carne mea. Legem consentaneam habeo interioris hominis ut excludatur malum, quod mihi per vitiatam naturam inest: sed sine gratia Dei fieri non potest. Ideo dico: Quis me liberabit de corpore mortis hujus? Quoniam mihi malum adjacet. Id est, desideria mala, vel consilia inimici, vel bella carnis, quibus inveterato consensu obtemperare consuevi. Adjacet autem malum ex concupiscentia, cui non consentit, qui dixit: Jam non ego operor illud. Condelector enim legi Dei. Hic duas leges ponit: legem spiritus, et legem carnis, quae resistit legi mentis: [Col. 0454C] id est, vel conscientiae naturali, vel legi divinae, quae in mente consistit. Libertas enim delectat: nam quandiu timore facis quod justum est, non Deus te delectat: quandiu non te delectat, adhuc servus facis. Delectet te, et liberes. Delectat me lex, delectat quod lex jubet, delectat me ipsa justitia. Secundum interiorem hominem. Secundum mentem. Video autem aliam legem in membris meis. Haec est, quae remansit infirmitas. Repugnantem legi mentis meae, et captivantem me in lege peccati, quae est in membris meis. Ex hac parte sentit captivitatem, ubi non est impleta justitia. Video autem aliam legem in membris meis: desideria carnis et motiones vitiatae naturae: id est, concupiscentiam. Sed ista concupiscentia si vocatur peccatum, ideo, quia a peccato [Col. 0454D] facta est, sic vocatur: sicut scriptura manus cujusque dicitur, quod manus eam fecerit: peccata autem sunt quae secundum carnis concupiscentiam illicite fiunt. Legem appellat in membris suis, onus ipsum mortalitatis, in quo ingemiscimus gravati. Corpus quod corrumpitur, aggravat animam: per quod fit etiam saepe, ut invite delectet quod non licet: quam sarcinam ideo legem appellat, quia jure supplicii imposita est. Repugnantem legi mentis meae. Quae alibi mortificari jubet in membris. Mortificate, inquit, membra vestra. Legi, inquit, Dei: quae in mente est et captivantem me. Captivum se esse deplorat: quia sentit in se desideria surgere puritati mentis contraria: contra quae gratiam liberatoris implorat. Et [Col. 0455A] hoc potest intelligi, quod captivitatem dixerit carne, non mente; occasione, non consensione; et ideo captivantem, quia et in ipsa carne non est aliena natura, sed nostra. Potest etiam videri Apostolus eum describere qui sub lege adhuc vivit, nondum sub gratia. Quod dicit captivantem me, hoc est, carnem meam: legi peccati, quae est in membris meis. Sed etsi de ipso accipitur, non quod ipse immoderata libidine pollutus fuerit, sed a consensione prava liber: de concupiscentia tamen carnis, quam moderando frenabat, tanta humilitate et pietate gemuisse, ut optaret eam non habere potius quam domare. In lege peccati, quae est in membris meis. Quae damnat peccatum, sive malam consuetudinem, quae in membris est: quasi diceret, et captivantem me in lege [Col. 0455B] sua. Ideo captivus, quia non facit quae vult. Quandiu caro concupiscit adversus spiritum, et spiritus adversus carnem. Infelix ego homo, quis me liberabit? Qui sic tentor. Verba sunt hominis sub gratia constituti, cujus actio habet quidem reluctantem mortalitatem carnis, sed non vincentem ad consensionem peccati. Quis neget Apostolum, cum haec diceret, adhuc fuisse in corpore mortis hujus? a quo utique vel impii non liberantur, quibus eadem corpora ad tormenta aeterna redduntur. Liberari ergo est a corpore mortis hujus, omni sanato languore carnis concupiscentiae non ad poenam corpus recipere, sed ad gloriam: sicut et alibi dicit: Et ipsi in nobismetipsis ingemiscimus adoptionem exspectantes, redemptionem corporis nostri. Liberari enim se a vitiis corporalibus et [Col. 0455C] mortiferis deprecatur. Si nos, inquit, Filius liberaverit, vere liberi eritis. De corpore mortis hujus? Gratia Dei per Jesum Christum Dominum nostrum. Corpus mortis est littera occidens. Corpus mortis est mortifera voluptas, et carnalis delectatio, et corporalis infirmitas, et violentia consuetudinis, quae ad mortem trahit. De qua consuetudine non lex, sed gratia liberat, per Dominum nostrum Jesum Christum. Ante legem nulla pugna erat cum voluptatibus hujus saeculi, quia totum licebat: sub lege vero pugnatur, sed vincimur: sub gratia autem pugnamus, et Deo adjuvante vincimus, quia non timore, sed dilectione servimus. De quo corpore mortis non omnis liberatur, qui finit hanc vitam, sed qui in hac vita susceperit gratiam, et ne inaniter suscipiat, bonis operibus egerit [Col. 0455D] et fuerit cooperatus. Aliud est enim exire de hoc corpore, aliud est liberari de corpore mortis hujus: quod sola Dei gratia impartit. Igitur ego ipse. Recapitulat aut concludit. Mente servio legi Dei. Quandiu carnalis sum, duplex sum. Carne autem. Carne servit legi peccati concupiscendo; mente legi Dei, eidem concupiscentiae non consentiendo. Homo geminae et duplicis voluntatis: id est, aut carnalis, aut spiritualis, quodammodo in semetipso divisus juxta operum qualitatem. Lex quidem una est, sed duo sunt genera mandatorum: unum quod docet bonum, aliud quod prohibet malum. Quod docet bonum, Dei est; quod prohibet malum, nostrum vitium est, quibus lex opus sit dari, qui peccamus. Legi peccati. Consuetudini, [Col. 0456A] vel vitiatae naturae, tandiu quandiu languor obluctatur saluti, et caro concupiscit adversus spiritum.



CAP. VIII.

Nihil ergo nunc damnationis est iis qui sunt in Christo Jesu. Non enim damnatur, nisi qui concupiscentiae carnis consentit ad malum: nam carne mortua, nihil habet in se quod damnari possit. Qui non secundum carnem ambulant. Qui a Christo didicerunt carnem crucifigere, et non carnaliter vivunt. Lex enim spiritus vitae in Christo Jesu liberavit me. Advertendum quia gratiam, legem appellat. Gratia Novi Testamenti liberat nos a consuetudine peccati et mortis: auferendo etiam occasiones, et dando adjutorium et exemplum vivendi, ne scilicet consensionem meam concupiscentia sibi vindicet carnis. [Col. 0456B] A lege peccati et mortis. Quae occidit, et mortificat peccatores: id est, lege litterae, sive ab illa lege quam supra in membris dixerat dominari. Nam quod impossibile erat legi. Quia nihil ad perfectum lex adducit, impossibile erat legi ut homines carnales faceret fidei custodire justitiam: sed hoc Christus et praecepto, et exemplo, et adjutorio fecit esse possibile. Impossibile est enim legem implere per carnem, qua superbi, ignorantes Dei justitiam, id est quae ex Deo est homini ut sit justus, et suam volentes constituere, tanquam per eorum non adjutum divinitus arbitrium lex possit impleri, justitiae Dei non sunt subjecti: ideo justitia legis in eis impletur, qui non secundum carnem ambulant: id est, secundum hominem ignorantem Dei justitiam, sed ambulant secundum [Col. 0456C] spiritum. In quo infirmabatur per carnem. Infirmabatur per concupiscentias, id est per desideria carnalia: ideo non implebatur lex, quia ipsius justitiae nondum erat charitas, quae interiore delectatione teneret mentem, ne ad peccatum delectatione rerum temporalium traheretur. Ergo infirmabatur lex per carnem: id est, non efficiebat justos deditos carni. Deus Filium suum mittens in similitudinem. Similem carnem suscepit caeteris hominibus sine peccato: quia nec de concupiscentia, nec de coitu, sed de virgine nata est. Facit hoc contra Photinum, qui negat Filium ante partum fuisse virginis. Carnis peccati. Non caro peccati erat, quae non carnali delectatione nata erat: tamen inerat similitudo carnis peccati, quia mortalis caro erat. Et de peccato damnavit [Col. 0456D] peccatum. Et de carne, quae in nobis ante serviebat peccato, vicit peccatum non peccando: quomodo si quis de barbaris vincat barbaros. Hostiae quas offerebant pro peccato in lege, peccati nomine vocabantur, cum ipsae peccatum nescirent: Sic et peccati caro, quae pro peccatis nostris oblata est, peccati nomen accepit. Quidam dicunt de peccato Judaeorum, qui occiderunt Dominum, peccatum diaboli quo hominem implicuerit, condemnavit: sicut ad Haebraeos scriptum est, ut per mortem destrueret eum, qui habebat mortis imperium. Et recte mors peccatum dicitur, quam de peccato constat esse generatam. Quidam dicunt de peccato Judaeorum, qui eum crucifixerant, factum est, ut sanguinem suum [Col. 0457A] in remissionem funderet peccatorum. In carne. In ipsa carne vicit peccatum, ut naturam, quae fuerat bona per conditionem, et per transgressionem est vitiata, per suam gratiam reformaret, ut ejus adjutorio vincere possit peccatum: quae prius sic fuerat facta, ut possit non peccare si velit. Sed ante transgressionem hoc, ut dixi: nam modo per gratiam Dei potest peccatum aut declinare, aut vincere: sic tamen, ut Dominum semper adjutorem imploret. Ut justificatio legis impleretur in nobis. Hic aut ipsam gratiam legem vocat, aut certe illam justificationem legis, quae spiritu intra litteram latente est manifestata: ut quoniam in illis viva et repugnante carne, justificatio legis impleri non potuit, in nobis impleatur, qui Christi adjutorio carnem mortificamus [Col. 0457B] cum vitiis. Praecepta legis implentur per charitatem, quae per timorem non poterant impleri. Qui non secundum carnem ambulamus. Conversamur. Sed secundum spiritum. Caro de terra facta est, spiritus autem a Deo datus est. Utraque ergo illa desiderant unde sunt: caro terrena, spiritus coelestia. Si igitur spiritus carnem superaverit, operantur coelestia; si autem consenserit, terrena praevalebunt. Quis autem ambulat secundum spiritum, nisi qui agitur Dei Spiritu? Quotquot enim Spiritu Dei aguntur, ii filii Dei sunt. Qui enim. Unus homo ex spiritu constat et carne: quando ergo secundum carnem ambulat, caro est; quando secundum spiritum, spiritus est. Secundum carnem sunt. Manifesta sunt opera carnis. Quae carnis sunt sapiunt. Terrena et carnalia bona [Col. 0457C] pro summis bonis concupiscunt. Qui vero secundum spiritum, quae sunt spiritus sentiunt. Id est divina. Deus enim spiritus est: quisquis non resistit voluntati Dei, quae sunt spiritus sentit. Nam prudentia carnis mors est. Prudentia a providendo dicitur. Ipse alibi dicit, prudentiam humanam esse, malo vicem referre. Talis ergo prudentia mortem parat transgrediendo praeceptum. Ergo prudentia carnis est, ut unusquisque velit se vindicare. Prudentia vero spiritus, non reddere malum pro malo. Anima cum inferiora appetit, prudentiam carnis habere dicitur; cum superiora, prudentiam spiritus. Non quia prudentia carnis substantia est, qua anima induitur aut exuitur; sed ipsius animae affectio est, quae omnino esse desinet, cum se totam ad superiora converterit. [Col. 0457D] Prudentia autem spiritus, vita et pax. Prudentia spiritus et in praesenti pacem habet, non reddendo malum pro malo; et in aeternum vitam aeternam meretur, propter obedientiam et pacem, dum per suam patientiam non sinit crescere peccatum. Quoniam sapientia carnis. Non caro, sed carnalis actus, Inimicitia est in Deum. Omne enim quod non est subjectum Deo inimicum est: et quicunque se vult vindicare, excedit modum etiam veteris legis: non quia Deo quid nocere potest, sed sibi nocet. Legi enim Dei non subjicitur, nec enim potest. Impossibile penitus dixit, ut vel sic illos a carnis illecebris et luxuria revocaret: velut si dicamus, injustitia esse non potest justa: tanquam si diceretur: Nix non calefacit, [Col. 0458A] nec enim potest: quandiu enim nix est, non calefacit; sed resolvi potest, potest et fervere ut calefaciat, sed cum hoc facit, jam nix non est. Sic et prudentia carnis dicitur, cum mundana pro coelestibus concupiscit: sed cum coelestia desiderare incoeperit, desinit esse carnalis prudentia. Qui autem in carne sunt. Hinc probatur, quia non de substantia dixerit carnis. Deo placere non possunt. Quia fieri non potest ut non peccent qui carnaliter vivunt, et carnis voluntatibus acquiescunt. Vos autem in carne non estis. Hoc est, in carnalibus desideriis, sed in spiritualibus. Sed in spiritu. In spiritali actu illi spiritualiter vivunt qui Spiritum Dei habent: in illos Spiritus Dei est, in quos apparuerit fructus ejus, sicut ad Galatas ait, fructus Spiritus. Si tamen Spiritus Dei habitat in vobis. Si quis autem Spiritum Christi non habet, hic [Col. 0458B] non est ejus. Qui inimicos diligit, intelliget sanctum Spiritum sicut ex Patris, ita etiam ex Filii substantia procedere: quia unius est atque ejusdem substantiae, qui ejus Spiritum habet. Et ideo sicut Patris, ita et Filii appellatur. Et ideo dixit in Evangelio, de meo accipiet. Si quis, inquit, Spiritum Dei non habet: hoc est, ut oret pro persequentibus, ut diligat inimicos, ut in omnibus eum imitetur, sicut dicit Petrus apostolus: Christus passus pro vobis, reliquit vobis exemplum, etc. Dicit enim ipse discipulis: Nescitis cujus spiritus sitis, hi spiritus ejus erant, quia in fide, et spe, et charitate, vivebant. Si autem Christus. Si Christum semper imitamini. Corpus quasi mortuum, etsi resistit, non vincit, sicut David dicit: Ego autem sicut surdus non audiebam: et tu exaudies [Col. 0458C] me, Domine Deus meus. In vobis est. Per gratiam suam. Corpus quidem. Spiritus vivit et vivificat, ut justitiam faciamus; caro autem mortua est, ne ab ea vincamur. Non hoc solum quaeritur, ut caro moriatur, sed etiam ut spiritus vivificetur. Simul adverte quod vita animae justitia sit: oportet ergo ut non solum a carnalibus cessemus, sed etiam spiritualia faciamus. Mortuum est propter peccatum. Mortuum corpus dicit quandiu tale est, ut indigentia rerum corporalium molestet animam, et quibusdam motibus sollicitet et inquietet. Nam peccatum ideo concupiscentia nuncupatur, quia merito peccati contigit: sicut scriptura manus cujusque dicitur, quod manus eam fecerit. Spiritus vero vivit propter justificationem. Ille homo hic describitur, qui sub gratia [Col. 0458D] vivit, et nondum habet perfectam pacem, quae corporis resurrectione et immutatione futura est. Nam quandiu in hac vita sumus, non deest aut titillatio, aut delectatio: quamvis enim non cedat qui sub gratia vivit, et mente servit legi Dei, carne autem legi peccati. Quod si Spiritus ejus, qui suscitavit Jesum a mortuis, habitat in vobis, qui suscitavit Jesum Christum a mortuis. Si vos ita exhibeatis ut digni sitis in quibus Spiritus sanctus habitet, non patietur templum sui Spiritus interire Deus: sed quomodo suscitavit Jesum a mortuis, ita et nos vivificavit. Vivificabit mortalia corpora vestra, propter inhabitantem Spiritum ejus in vobis. Vivificatis igitur mortalibus corporibus vestris, non solum ad peccandum consensio [Col. 0459A] nulla erit, sed nec ipsa cui consentiatur, carnis concupiscentia. Ergo, fratres, debitores sumus. Hoc totum facit, ut ostendat legem veterem fidelibus non necessariam, quae carnalibus et peccatoribus data est. Non carni, ut secundum carnem vivamus. Id est, jam non sumus subjecti carnali consuetudini. Si enim secundum carnem vixeritis, moriemini. Si secundum rationem supra expositam, quod carnales homines justitiam custodire non possunt. Si autem Spiritu facta carnis mortificaveritis, vivetis. Exposuit quid supra dixerit carnem, hoc est, spiritualibus actibus carnalia opera subjeceritis. Quicunque enim Spiritu Dei aguntur, ii sunt filii Dei. Quicunque gratia Dei et Spiritu sancto gubernantur. Tunc bene agis, si ab eo agaris: econtra filii diaboli spiritu ejus aguntur, [Col. 0459B] qui ab initio peccat. Non enim accepistis spiritum servitutis iterum in timore. Judaei acceperunt spiritum in timore, qui illos ad servitutem cogeret: quia qui timet, servus est; qui autem diligit, filius: sicut scriptum est: Servus timet dominum, et filius diligit patrem suum. Si pater sum, ubi est honor meus? Si dominus, ubi est timor meus? Illi ergo, quia operari propter amorem nolebant, timore et necessitate coguntur; nos vero omnia voluntarie propter dilectionem facere debemus, quasi filii. Sed accepistis spiritum adoptionis filiorum Dei. Tunc adoptamur, quando per baptismum renascimur: nam ante filii irae; et si filii irae, ubi est fides naturae? In quo clamamus, Abba Pater. Qui vocat patrem, ostendit se esse filium. In omnibus ergo debet imitari [Col. 0459C] patrem, ne pro nomine indigne usurpato, majori subjaceat poenae. Clamantem, id est clamare nos facientem. Ipse Spiritus testimonium reddit spiritui nostro, quod sumus filii. Testimonium est adoptionis, quod habemus spiritum, per quem sic oramus. Tantum donum accipere nemo poterat, nisi Filii gratia, quae est arrha, hoc est donum Spiritus sancti. Si autem filii et haeredes quidem Dei, cohaeredes autem Christi. Qui per gratiam efficitur filius, merebitur esse haeres, et cohaeres vero Filio fieri. Si tamen compatimur, ut et glorificemur. Si compatimur, patientia est, et etiam perseverantia: quia si dona Dei ante oculos nostros ponimus, quae ille pro nobis impiis pertulit, tali adjutore, non debemus timere pati pro illo, ut conglorificemur, sicut dicit sanctus Joannes: Nunc filii Dei [Col. 0459D] sumus; cum apparuerit, similes ei erimus. Existimo enim quod non sunt condignae passiones hujus temporis, ad futuram gloriam, quae revelabitur in nobis. Quid potest homo dignum pati gloria coelesti, etiamsi esset illa vita, qualis nunc est ista? quidquid passus fuerit a morte, plus non est quam etiam pro peccatis suis antea merebatur. Nunc autem et peccata donantur, et tunc vita aeterna dabitur, et splendor solis, etc. Ostendit praemium, quo facilius etiam mors contemnatur, quo ad illum possit tutius perveniri. Nam scimus homines, quod pejus est, propter aurum se ultro ad bestias subrepsisse. Quod nos Deo adjutore facere debemus in tribulationibus propter Dominum: quae cum sint temporales, aeternam salutem [Col. 0460A] tribuunt. Si hoc ille dicit, quid nos? Nam exspectatio creaturae revelationem filiorum Dei exspectat. Vanitati enim subjecta est creatura. Quidam de Adam et Eva volunt sentire creatura, quos serpens spe divinitatis subjecerit vanitati, et corruptioni fecerit deservire non volentes: hoc est, non ex semetipsis, quia peccantes justo judicio sunt addicti; quia et ipsi (inquiunt) liberabuntur a servitute corruptionis. Omnem autem creaturam, dicunt, omnes homines, quia usque ad adventum Christi fuerunt justi, quia et ipsi nondum acceperunt, sed exspectant in spe. Non solum autem illi, sed et nos ipsi, in quibus completa sunt, adhuc speramus, quibus dictum est: Multi prophetae et justi cupierunt videre quae videtis, et non viderunt. Ideo dicit: Revelationem filiorum Dei [Col. 0460B] exspectant; tandiu omnia sic erunt quandiu erit resurrectio, postea ab actu cessabunt, et mutabuntur, secundum Scripturas. Vanitati enim subjecta: id est hominibus, qui evanuerunt, quibus alii homines ministrant. Quidquid finem habet, vanum est ad comparationem aeternae vitae. Vanitas (inquit) vanitatum, omnia vanitas. Nec putes ipsam tibi aliquid praestitisse, cum etiam peritura et mundana donaverit. Non volens, sed propter eum qui subjecit eam in spe. Non sua sponte. Alii dicunt angelos, quia et ipsi creatura sunt, exspectare ut homines in angelorum dignitatem mutentur. Quia et ipsa creatura liberabitur a servitute corruptionis, in libertatem gloriae filiorum Dei. Qui de mundi creatura hoc volunt accipere, hoc dicunt: Quando glorificandi sunt filii Dei, tunc et [Col. 0460C] ipsa creatura libera fiet a servitute: quia et ipsa laborem sentit, sicut et terra jugiter seminata sterilis efficitur. Scimus enim quod omnis creatura ingemiscit, et parturit usque adhuc. Illa quae possunt ingemiscere, propter nimium laborem ingemiscunt: quia plus ab illis exigitur quam possunt. Quae autem sensum non habent, quomodo gemunt? nisi forte propter nostras iniquitates ingemiscant, sicut in passione Domini sol fugit, quia impietatem Judaeorum videre non poterat. Non solum autem illa, sed et nos ipsi, primitias spiritus habentes, et ipsi intra nos gemimus, adoptionem exspectantes. Non solum creatura, quae receptaculum spiritus non habet, vel carnales homines; sed et nos qui novimus laetitiam temporis futuri, dolemus nos hic diutius laborare. Item aliter: Non [Col. 0460D] solum angeli, qui nobis benigniores sunt, dolent de iis qui perseverant in delictis; sed etiam nos qui Spiritum sanctum habemus, de talibus ingemiscimus. Redemptionem corporis nostri. Resurrectio Christi est redemptio corporis nostri. Vel exspectamus glorificationem in resurrectionem futuram corporis nostri: ut corruptum hoc induatur incorruptione. Hoc capitulum obscurum est, inquit Augustinus, quia non satis apparet quam nunc vocet creaturam. Dicitur autem secundum catholicam disciplinam creatura, quidquid fecit et condidit Deus Pater, per unigenitum Filium suum, in unitate Spiritus sancti. Ergo non solum corpora, sed et animae nostrae, id est spiritus nomine creaturae continentur. Sic autem [Col. 0461A] dictum est, ipsa creatura liberabitur a servitute corruptionis in libertatem gloriae filiorum Dei: quasi nos non simus creatura, sed filii Dei, in quorum gloriae libertatem liberabitur a servitute creatum. Item dicit: Scimus enim quod omnis creatura ingemiscit et dolet usque adhuc. Non solum illa, sed et nos ipsi, tanquam nos aliud simus, aliud omnis creatura. Totum ergo capitulum particulatim considerandum est. Existimo enim (inquit) quod non sint condignae passiones hujus temporis ad futuram gloriam, quae revelabitur in nobis. Hoc manifestum est: dixerat enim superius: Si autem spiritu facta carnis mortificaveritis, vivetis. Quod fieri non potest sine molestia, cui patientia necessaria est. Quo pertinet, et quod paulo ante ait: Si tamen compatimur, ut [Col. 0461B] et conglorificemur. Quod itaque ait: Nam et exspectatio creaturae revelationem filiorum Dei exspectat, hoc eum puto dicere: Nam et hoc ipsum quod in nobis dolet, cum facta carnis mortificamus, id est, cum esurimus, vel sitimus per abstinentiam, dum frenamus delectationem concubitus per castitatem; cum injuriarum lacerationes et contumeliarum aculeos per patientiam sustinemus; dum neglectis atque rejectis voluptatibus nostris, pro fructu matris Ecclesiae laboramus: quidquid in nobis in hac atque hujusmodi attritione dolet, creatura est, dolet enim corpus et anima, quae utique creatura est, et exspectat revelationem filiorum Dei, id est exspectat quando appareat quod vocatum est. Quia enim Filius Dei unigenitus non potest dici creatura, quandoquidem [Col. 0461C] per ipsum facta sunt omnia quae Deus fecit, distincte etiam nos vocamur creatura ante illam gloriam evidentem; et distincte vocamur filii Dei, quamvis hoc adoptione mereamur. Nam ille unigenitus natura filius est. Ergo, exspectatio creaturae, id est exspectatio nostra, revelationem filiorum Dei exspectat, hoc est, exspectat quando appareat quod promissum est, quando reipsa manifestandum sit, quod nunc spe sumus; filii enim Dei sumus, et nondum apparuit quid erimus. Scimus enim quia cum apparuerit, similes ei erimus: quia videbimus eum sicuti est. Ipsa est revelatio filiorum Dei, quam nunc exspectat exspectatio creaturae. Nam quod creatura revelationem exspectat alterius naturae, quia non sit creatura, sed ipsa qualis nunc est, exspectat quando [Col. 0461D] sit qualis futura est. Tanquam si diceretur: Opere ante pictorem posito, subjectis sibi coloribus, et ad opus ejus paratis, exspectatio colorum revelationem imaginis exspectat, et manifestationem: non quia tunc alii erunt, aut non colores erunt, sed tantum quod aliam dignitatem tunc habebunt. Vanitati enim subjecta est creatura: hoc est illud: Vanitas vanitatum, et omnia vanitas. Quae abundantia homini in omni labore suo, quem ipse laborat sub sole: cui est dictum: In labore manducabis panem? Vanitati enim creatura subjecta est non sponte. Bene additum est: Non sponte; homo quippe sponte peccavit, sed non sponte damnatus est. Peccatum itaque fuit spontaneum, contra praeceptum facere veritatis, [Col. 0462A] peccati autem poena, subjici fallaciae. Non ergo sponte vanitati creatura subjecta est, sed propter eum qui subjecit eam in spe, id est propter justitiam atque clementiam: qui neque peccatum impunitum reliquit, nec insanabilem voluit esse peccantem. Quia et ipsa creatura, id est ipse homo, cum jam signaculo imaginis propter peccatum amisso remansit tantum creatura, ipsa itaque creatura, id est ipsa quae nondum vocatur filiorum forma perfecta, sed tantum vocatur creatura, liberabitur a servitute interitus. Quod itaque ait, et ipsa liberabitur, facit intelligi et ipsa quemadmodum nos: id est, et de ipsis non est desperandum, qui nondum vocantur filii Dei, quia nondum crediderunt, sed tantum creatura: quia et ipsi creatura sunt, et liberabuntur [Col. 0462B] a servitute interitus, sicut et nos, qui jam filii Dei sumus, quamvis nondum apparuerit quid erimus. Liberabitur ergo a servitute interitus in libertatem gloriae filiorum Dei: id est, erunt ipsi ex servis liberi, et ex mortuis gloriosi in vita perfecta, quam habebunt filii Dei. Scimus enim quod omnis creatura ingemiscit et dolet usque adhuc. Omnis creatura in homine numeratur: non quia in eo sint omnes angeli, et supereminentes virtutes ac potestates, coelum, terra et mare, et omnia quae in eis sunt; sed quia omnis creatura partim spiritalis est, partim animalis, partim corporalis: sicut in Evangelio dicit: Praedicate Evangelium omni creaturae. Et ad Colossenses: In spe Evangelii, quod praedicatum est in universa creatura quae sub coelo est. Quod ut ab [Col. 0462C] inferioribus consideremus, corporalis creatura per loca ostenditur: animalis autem vivificat corporalia: animalis regit, et tunc bene regit cum ipsa regendam se subjicit Deo. Cum autem transgreditur praecepta ejus, laboribus et aerumnis per eadem ipsa quae regere poterat implicatur. Qui ergo vivit corpore, carnalis homo vel animalis vocatur: carnalis, quia carnalia sectatur; animalis autem, quia fertur dissoluta lascivia animae suae, quam non regit spiritus, neque coercet intra metas naturalis ordinis, quia et ipse non se subdit regendum Deo. Qui autem spiritu animam regit, et per animam corpus, quod facere non potest, nisi Dominum habeat et ipse rectorem: quoniam sicut non potest caput mulieris vir esse, ita caput viri Christus est, vocatur spiritalis, quia et [Col. 0462D] vita cum aliqua molestia nunc agitur: post autem nullam patietur. Et quoniam summi angeli spiritualiter vivunt, infimi vero animaliter, bestiae vero et omnia pecora carnaliter, corpus autem non vivit, sed vivificatur, omnis creatura in homine est, quia et intelligit spiritu, et sentit animo, et localiter corpore movetur. Omnis itaque creatura in homine ingemiscit et dolet: non enim totam, sed omnem ait, tanquam si quis dicat quod solem omnes homines vident qui sunt incolumes, sed non toti vident, quia tantum oculis vident. Ita in homine omnis creatura est, qui et intelligit, et vivit, et corpus habet; sed non tota creatura in ipso est, quia sunt praeter ipsum et angeli, qui intelligant, et vivant, et sint; et pecora, [Col. 0463A] quae vivunt et sunt, et corpora, quae tantummodo sunt: cum ipsum vivere magis sit quam non vivere; et ipsum intelligere magis sit quam sine intellectu vivere. Cum ergo miser homo ingemiscit et dolet, omnis creatura congemiscit et dolet. Usque adhuc autem recte dixit, quia etiamsi sunt aliqua jam in sinu Abrahae, et latro ille in paradiso constitutus, illo die quo credidit, dolere destiterit: tamen usque adhuc omnis creatura congemiscit et dolet, quia in illis qui nondum liberati sunt, omnis est per spiritum et corpus et animam. Non solum autem, inquit, omnis creatura congemiscit et dolet, sed et nos ipsi. Id est, non solum in homine corpus, et anima, et spiritus simul dolent ex difficultatibus corporis; sed et nos ipsi exceptis corporibus in nobis [Col. 0463B] ipsis congemiscimus. Et bene dixit: Primitias habentes spiritus: id est, quorum jam spiritus tanquam sacrificium oblati sunt Deo, et in divino charitatis igne comprehensi sunt. Haec sunt primitiae hominis, quia veritas primum spiritum nostrum obtinet, ut per hunc caetera comprehendantur; vel quia primi spiritum ipso adventu redemptionis accepimus. Jam ergo habet primitias oblatas Deo, qui dicit: Mente servio legi Dei, carne autem legi peccati. Et qui dicit: Deus cui sermo in spiritu meo. Et de quo dicitur: Spiritus quidem promptus, caro autem infirma. Sed quoniam adhuc dicit: Infelix ego homo, quis me liberabit a corpore mortis hujus? et adhuc alibi dicitur: Vivificavit et mortalia corpora vestra, et propter Spiritum ejus manentem in vobis: nondum est [Col. 0463C] holocaustum; erit autem, cum absorbebitur mors in victoria, cum ei dicetur: Ubi est, mors, contentio tua? ubi est, mors, aculeus tuus? Nunc ergo, inquit, non solum omnis creatura, id est, cum corpore; sed nos ipsi primitias Spiritus habentes, id est, nos animae quia primitias mentes nostras obtulimus Deo, in nobis ipsis congemiscimus: id est, praeter corpus adoptionem exspectantes redemptionem corporis nostri: id est, ut et ipsum corpus accipiens beneficium adoptionis filiorum qua vocati sumus, totos nos liberatos transactis molestiis omnibus ex omni parte Dei filios esse manifestet. Spe enim salvi facti sumus. Spes autem quae videtur, non est spes. Tunc ergo erit res, quae nunc est spes, cum apparuerit quid [Col. 0463D] erimus similes illi, quoniam videbimus eum sicuti est. Hoc capitulum si hoc modo, ut tractatum est, aperitur, non incidemus in illas molestias quibus homines plerique dicere coguntur, omnes angelos, sublimesque virtutes in dolore et gemitibus esse, antequam nos penitus liberemur: quia dictum est: Omnis creatura congemiscit et dolet. Quamvis enim adjuvent nos pro sua sublimitate, dum obtemperant Deo, qui unicum Filium suum dignatus est pro nobis mittere; tamen sine gemitu et doloribus id facere credendi sunt, ne miseri existimentur, feliciorque ille sit de numero nostro Lazarus, qui jam in Abrahae sinu requiescit: praesertim quia dixit, eamdem creaturam, quae congemiscit et dolet, vanitati esse subjectam: quod de summis et excellentibus virtutum [Col. 0464A] potestatumque creaturis nefas est credere. Deinde liberari eam dixit a servitute interitus, quo illos cecidisse, qui in coelis agunt vitam beatissimam, non possumus credere. Tamen nihil temere confirmandum est, et pia diligentia etiam atque etiam verba divina tractanda sunt: ne forte cum gemiscit et dolet, et vanitati subjecta est, possit aliquo alio modo intelligi, ut de summis angelis, quandiu nostrae infirmitati jussu Domini non opitulantur, non impie possit existimari. Sed sive illa, quam exsecuti sumus, sive alia hujus capituli expositio proferatur, id tantum est cavendum, ne violet aut vulneret catholicam fidem: scio enim vanos multos haereticos multa impie et inepte jactitasse. Spe enim salvi facti sumus. Spe, inquit, non reipsa salus speratur adhuc, sicut [Col. 0464B] ad Corinthios: Per fidem ambulamus, non per speciem; credimus quod futuri sumus, adhuc tamen non sumus. Spes autem quae videtur, non est spes. Nam quod videt quis, quid sperat? Quod videtur non speratur, quia tenetur. Si autem quod non videmus speramus. Ideo patientia per fidem magnam habet mercedem, quia sperat quod non videt; et sic securi sumus, quasi jam acceperimus quod nondum accepimus. Per patientiam exspectamus. Spes sine patientia esse non potest. Similiter autem et spiritus adjuvat. Secundum eamdem exspectationem adjuvat spiritus infirmitatem orationis, ut quae Dei sunt oremus, et propter spem quae placita sunt Deo postulemus. Infirmitatem nostram. Infirma est oratio nostra, nisi a Spiritu sancto non solum adjuvetur, [Col. 0464C] sed etiam inspiretur. Nam quid oremus? Frequenter quae putamus prospera, obsunt: ideo non conceduntur, Deo melius providente: sicut Paulus ter Dominum rogavit. Sicut oportet nescimus. Quia nunc per speculum videmus, sicut ad Corinthios ait: Si quis existimat se scire, nondum scivit quemadmodum oporteat eum scire. Sed ipse Spiritus postulat pro nobis. Quomodo nos tentat ut sciat, hoc est, ut scire nos faciat; sicut dicitur: Ille aedificavit domum, cujus jussu fit, sic et Spiritus sanctus postulat, id est postulare nos facit quae Dei sunt, inspirando, vel praestando, aut operando in nobis. Gemitibus inenarrabilibus. Gemere nos facit altis gemitibus mutis: quia quantum ore petere non possumus, tantum gemitibus [Col. 0464D] deprecamur. Qui autem scrutatur corda scit quid desiderat spiritus. Hic gratiam spiritus nominavit Spiritum sanctum, sicut ibi: Si oravero lingua, spiritus meus orat: ubi genus linguae vel locutio intellecta accipitur. Quia secundum Deum. Quia coelestia et divina desiderat. Postulat pro sanctis. Pro sanctis rebus, non humanis, neque terrenis. Scimus autem quomodo diligentibus Deum omnia cooperantur in bonum. Quaecunque fecerimus, vel fuerimus passi propter dilectionem, omnia nobis ad mercedem concurrunt: sive cooperantur, hoc est crescunt; sive adjuvante Deo contraria vertuntur in prosperum, secundum illud: Omnia quaecunque feceris, prosperabuntur. His qui secundum. Sicut et nos dicit ante mundi constitutionem electos. Propositum vocati sunt [Col. 0465A] sancti. Propositum Dei est, ut sine operibus legis, vel quibuscunque aliis meritis per fidem solum justificaret impios, quae fides non ex natura, sed Dei donum est: fructus spiritus est inter caetera et fides. Non enim omnes vocati, secundum propositum sunt vocati; quoniam multi vocati, pauci electi. Ipsi ergo secundum propositum vocati, qui et electi ante constitutionem mundi. Nam quos praescivit et praedestinavit conformes fieri imaginis Filii sui. Praedestinavit, ut qui dono ejus conformis esset in vita, esset conformis in gloria: qui transformavit corpus humilitatis nostrae conforme corpori claritatis suae. Unde et Joannes: Similes ei erimus. Ut sit ipse primogenitus in multis fratribus. Primogenitus ex mortuis, quia habet multos praeter se. Quos autem praedestinavit. Hic praedestinatio in [Col. 0465B] temporibus intelligitur, non in hujus temporis hominibus: id est, et ante legem, sub lege et sub gratia. Sed quicunque tunc salvati sunt, Dei gratia sunt salvati, dicente Apostolo: Habentes autem eumdem spiritum fidei. Hos et vocavit. Homines in hoc tempore ad fidem vocavit, quia apud eum antequam mundus esset, erant vocati. Vocantur autem per fidei inspirationem, et per exhortationem, et divina operatione, justificantur per baptismum, glorificantur per praemium, sive in praesenti per virtutem; sed haec omnia sunt dona Dei: quia dicit alibi: Ut dignetur vos vocatione sua. Et illud: Qui vos vocavit in gratia Dei, justificati gratis, qui operatur omnia in omnibus: quia ipse nos eripuit de potestate tenebrarum, et transtulit in regnum dilectionis suae: non ipsius, sed [Col. 0465C] Filii. Et quos vocavit, hos et justificavit; quos autem justificavit, illos et magnificavit. Manum est tibi vocari servum meum; quos post resurrectionem glorificaturus est. Illa omnia jam facta sunt, praescivit, praedestinavit, vocavit, et justificavit. Quoniam et omnes jam praesciti et praedestinati sunt, et multi jam vocati atque justificati. Quod autem ait: Illos et glorificavit, illa gloria intelligenda est hic, de qua idem dicit: Cum Christus apparuerit vita vestra, tunc et vos apparebitis cum illo in gloria. Quid ergo dicemus ad haec? Si Deus pro nobis, quis contra nos? Si Deus nos adjuvat, quis nobis nocebit? Si Deus gratis nos vult justificare, quis dicit: Non potest fieri? Vult ostendere multum esse quod accepimus, et quod nemo praevaleat impedire voluntatem Dei, qui quod vult [Col. 0465D] facit. Qui etiam proprio Filio suo non pepercit, sed pro nobis omnibus tradidit illum: quomodo non etiam cum illo omnia nobis donavit? Non pepercit permittendo tradi, ut et tradentibus libertas permaneret arbitrii ad peccandum, et nobis patientiae monstraret exemplum. Nam Christo quid habet charius quod nobis neget, qui pro nobis proprio Filio non pepercit? Non solum autem a Patre est traditus, sed a semetipso, sicuti alibi dicit: Qui tradidit semetipsum oblationem et odorem Deo in odorem suavitatis. Quis accusabit electos Dei? Quis accusabit quos Deus elegit, et fecit credentes in se? Deus signis et virtutibus jam esse justos probat, contra eos qui dicunt: Non sunt justi, nisi quos lex justificaverit: cum tunc omnia [Col. 0466A] fueraut sub peccato conclusa. Si quasi confirmans pronunties, quanta perversitas oriatur? Sic ergo pronuntiandum est, ac si diceretur: Deusne quid justificat? ut subaudiatur: Non utique. Deus qui justificat. Subaudiendo: Nunquid Deus qui per eos signa et mirabilia facit, qui eos gratis justificavit? Quis est qui condemnet? Quasi interrogat: Quis est qui condemnet? aut dimittet? Intelligendum est: Nunquid Christus? Et respondet: Qui mortuus est pro nobis, ipse nos condemnat? Absit. Imo qui et resurrexit, et est in beatitudine Patris. Qui sicut per servi formam rogat pro nobis Patrem, et etiam nos exaudit cum Patre, nunquid ipse nos accusabit aut condemnabit? Christus Jesus qui mortuus est: imo qui resurrexit. Ille nos tantum dilexit, ut etiam moreretur pro nobis. [Col. 0466B] Qui est ad dexteram Dei. Ubi ille est, et nos venturi sumus; secundum hominem tractat, secundum quem mortuus est, et primogenitus factus ex mortuis. Qui etiam interpellat pro nobis. Solent Ariani dicere: Minor est qui interpellat. Respondendum est, Dominum oblivionem non pati, ut pro illis semper commoneatur quos ipse justificavit. Sed in hoc interpellare dicitur, dum semper hominem, quem suscepit glorificatum, quasi nostrum pignus Patri ostendit et offert, ut verus et aeternus Sacerdos. Per quem hominem et minor dicitur: sicut anima et corpus ex diversa substantia unus est homo, ita Deus et homo, ex diversa substantia unus est Christus. Ac per hoc cum sit ipse unus ex diversa substantia, ipse se quodam modo petit, ipse quodammodo pro nobis exaudit. [Col. 0466C] Quis nos separabit a charitate Christi? tribulatio, an angustia, an fames, an persecutio, an nuditas, an periculum, an gladius? sicut scriptum est. Judaei illos separare volebant a Christo, volentes eos ad legis custodiam revocare. Post tanta et tam praeclara beneficia et promissa, quis nobis tale aliquid dabit aut promittet, ut a Christo merito recedamus, qui etiam animam suam posuit pro nobis? Quia propter te mortificamur tota die, existimati sumus ut oves occisionis. Beati estis cum vos persequuntur propter me. Et, propter te, ait, non propter aliquod crimen morte afficimur: et propter te mortem sustinemus cum vicem referre possimus. In nobis maxime impletur hoc testimonium, quibus nec resistere licet, exemplum magistri et domini sequentibus, qui velut ovis [Col. 0466D] ad occisionem ductus est. Sed in his omnibus superamus, propter eum qui dilexit nos. Has omnes tribulationes ad nihilum ducimus propter eum qui etiam nos tantum dilexit, ut pro nobis moreretur: et quando pro ejus nomine morimur, tunc maxime triumphamus. Certus sum enim, quod neque mors, neque vita. Certus sum: quia nec si mihi quis mortem minetur, nec si vitam promittat aeternam. Neque angeli. Nec si se angelum a Deo dicat directum: sicut ipse ad Galatas ait. Neque principatus, neque instantia. Nec si in praesenti honorem conferat. Neque futura. Neque si praesentia bona, et in futuro gloriam promittat. Neque fortitudo. Neque si virtutes operetur. Neque altitudo. Regni coelorum vel sapientiae. Neque profundum. [Col. 0467A] Neque profunditas scientiae, vel infernus. Neque creatura alia poterit nos separare. Omnem pene creaturam nominavit, et non fuit his contentus, et addidit: Etiamsi sit alia creatura, non poterit nos separare a charitate Christi. Unde considerandum qua fide crediderit Christo. A charitate Dei quae est in Christo Jesu Domino nostro. Charitas Christi non in hoc tantum constat, si quis dicat eum se diligere, sed etiam quaecunque sanctis ejus fiunt, sibi fieri ipse testatur, dicens: Qui vos recipit, me recipit, etc. Et Joannes ait: Si fratrem tuum, quem vides, non diligis, Dominum, quem non vides, quomodo potes diligere? Imo dilectionem Dei in fratribus voluit ostendi. Quoniam, inquit, Deus dilectio est, et caetera. Et Dominus: In hoc, ait, cognoscetur, quia discipuli mei [Col. 0467B] estis, si vos invicem dilexeritis. Si diligitis me, mandata mea servate. Et: Qui audit verba mea, et facit ea, hic est qui me diligit.



CAP. IX.

Veritatem dico. Quidam dicunt, quod rem incredibilem dicturus, id est, quod se vellet esse anathema a Christo pro Israel, primum quadam testatione satisfaciat. Satisfacit Judaeis se illos non odisse, sed eorum causa plurimum contristari quod Christo credere nollent, qui eis fuerit promissus. In Christo non mentior. Quicunque ergo baptizatus est, aut veritatem dicit, aut mendacium, quidquid facit, in Christo facit, cujus est membrum. Et quicunque in baptismo peccat, in Christo peccat, sicut ait: Sic autem peccantes in fratres, et percutientes conscientias eorum infirmas, in Christo peccatis. Testimonium mihi perhibente [Col. 0467C] conscientia mea. Ille verum loquitur, cujus conscientia testimonium perhibet, et non illum arguit in mendacio. In Spiritu sancto. Non ficto. Quoniam tristitia est mihi magna, et continuus dolor cordi meo. Eo quod viderim eos non credere Deo. Optabam ego ipse anathema esse a Christo pro fratribus meis, qui sunt cognati mei secundum carnem. Optabam aliquando, non nunc optarem. Sciebam enim quod ipsorum erant omnia, sed cum cognovi veritatem, conversus sum qui tam infidelis fui, et illi non convertuntur. Qui sunt Israelitae, quorum adoptio est filiorum, et gloria, et testamenta, et legislatio, et obsequium, et promissa. Refert et quid dimiserit, ut cognoscas quae vis sit quae eum potuit ab illis separare. Quorum patres. Abraham, Isaac, et Jacob. Et ex [Col. 0467D] quibus Christus secundum carnem: qui est super omnia Deus. Contra Arianum, Manichaeum, et Photinum, sed et contra Nestorium, qui negat secundum carnem Dominum Christum. Benedictus in saecula. Amen. Et Thomas ait, Deus meus, et Dominus meus, quod ille confirmat dicens: Quia vidisti, ideo credidisti. Non autem quod exciderit verbum Dei. Quia superius dixerat, dolere se, quod genus Israel suo vitio excluderetur a regno, quorum haec omnia fuerant, hic ostendit, illos, qui non credunt, non esse filios Abrahae, ne omnibus Judaeis praedicare putaretur et diceretur: Ergo Deus mentitus est Abrahae? Absit. Hinc incipit ratiocinari, cur alto et justo Dei judicio, repulsis Judaeis gentes sunt intromissae. Non enim omnes [Col. 0468A] qui ex Israel, ii sunt filii Israel, neque qui semen sunt Abrahae, omnes filii. Si non omnes, tamen aliquanti, qui inde electi sunt, et facti credentes; si non omnes qui ex Israel, ii sunt Israel, ergo econtrario multi qui non sunt ex Israel, ii sunt Israel. Dicit Salvator: Ecce vere Israelita, in quo dolus non est. In quo ergo dolus est, non est vere Israelita. Sed in Isaac vocabitur tibi semen. In Isaac tunc etiam vocati sunt filii Abrahae, non in Ismael, cum et ipse semen ejus esset. Id est, non qui filii carnis, hi filii Dei, sed qui filii sunt repromissionis, aestimantur in semine: promissionis enim hoc verbum est. Et Ismael enim secundum consuetudinem natus est ex ancilla, Isaac vero plus habuit quam natura dabat, qui jam de senibus per repromissionem natus est. Ita et nunc Christianos promissio facit filios [Col. 0468B] Abrahae, non caro et imitatio fidei ejus, per quam justificatus est, et meruit ut in semine ejus benedicantur omnes tribus terrae, non circumcisio. Secundum hoc tempus veniam, et erit Sarae filius. Non Agar ancillae, ut ostendat posteriorem populum esse repromissionis, sic et in Isaac. Non solum autem illa, sed et Rebecca. Non solum Ismael et Isaac, qui quamvis ex uno Abraham, tamen diversis matribus nati sunt, non fuere unum apud Dominum, sed etiam Jacob et Esau, qui ex uno sunt de Rebecca nati concubitu, antequam nascerentur, apud Deum per ejus praescientiam sunt ad invicem separati, ut propositum Dei in praescientia sua maneret, qua repudiaturus erat Judaeos incredulos, et gentibus sine ullis meritis erat misericordiam donaturus. Hoc totum [Col. 0468C] agit, ut ostendat, apud Deum praerogativam generis non valere, nec eum personam alicujus accipere, quod his vult firmare exemplis, quae illi poterant in calumniam vertere, de his ipsis ostensurus, Deum quod velit facere, neminem ei posse contradicere, si voluit generi eorum aliquid proprie dare, et nunc quos voluit eligere. Ex uno concubitu habens Isaac patris nostri. Cum enim nondum nati fuissent aut aliquid egissent boni aut mali, ut secundum electionem propositum Dei maneret. Ex uno duos, quae intelligitur prima geminos edidisse, in eo quod quasi novum sibi aliquid accidisset, perterrita Dominum interrogat. Non ex operibus, sed ex vocante dictum est ei: Major serviet minori. Non in Jacob et Esau est impletum, sed in figura dictum est populi Christiani, qui [Col. 0468D] praelatus est seniori populo Judaeorum, sicut et Ephraim et Manasses praefiguraverunt populum juniorem, id est Christianum, qui sunt mutatis manibus benedicti. Sicut scriptum est: Jacob dilexi, Esau autem odio habui. Quod in Genesi dictum est. Hoc Propheta non de ipsis, sed de filiis eorum refert impletum, quod testimonium Apostolus sumens curiositatem et calumniam repressit, asserens quod nulla sit iniquitas apud Deum, sed quidquid agit, aut misericorditer, aut judicialiter agit. Quid ergo dicemus? Nunquid iniquitas apud Deum? Absit. Adhuc ratiocinatur, et proponit sibi quasi contradicentis personam, et testimoniis superat, quod voluntati Domini nemo valeat contraire, ipso Moysi dicente: Miserebor cui misereor, id [Col. 0469A] est: Si ego bonus, oculus tuus quare nequam? Nunquid tibi tollo quod alii dono? In praescientia mea decrevi in olivam oleastrum inserere, quid ad te? Moysi enim dicit: Miserebor cui misereor, et misericordiam praestabo cui miserebor. Quia cui miseretur Deus, vocat eum et inspirat ut credat, et cui misericors fuerit ut credat, misericordiam praestat, hoc est, faciet eum misericordem, ut etiam bene operetur. Unde evidenter constat, omnia bona esse a Deo ipso, qui est Salvator omnium, maxime fidelium. Sed dicit aliquis: Quare illum sic, et alium non sic, et cur non omnes aequaliter? Nunquid personarum est acceptor Deus? Acceptio personarum ibi recte dicitur, ubi ille qui judicat, relinquens causae meritum de qua judicat, alteri contra alterum suffragatur, qui invenit aliquid [Col. 0469B] in persona quod honore vel misericordia sit dignum. Si autem quispiam duos habeat debitores, et alteri velit debitum dimittere, et alterum exigere, cui vult donat, sed neminem fraudat, nec acceptio personarum dicenda est, quando iniquitas nulla est. Alioquin eis qui parum intelligunt, potest acceptio personarum videri, ubi vineae dominus operariis, qui una hora illius opus fecerunt, tantum dedit quantum illis qui pertulerunt pondus diei et aestus, aequales faciens in mercede, quorum tam magna distantia fuerat in labore. Sed quid respondit de hac velut acceptione personarum murmurantibus? Amice, non facio tibi injuriam, etc. Nempe hic tota justitia est, hoc volo tibi reddi, huic donavi, neque tibi aliquid abstuli, aut quod debebam vel minui, vel negavi. An non [Col. 0469C] licet mihi quod volo facere? etc. Sicut ergo hic nulla est acceptio personarum, quia sic alius gratis honoratur, ut alius debito non fraudetur: sic cum secundum propositum Dei vocatur alius et alius non vocatur; vocato datur gratuitum bonum, cujus boni est vocatio ipsa principium; non vocato redditur debitum malum, quia omnes rei sunt per unum, per quem peccatum intravit in mundum. Igitur non volentis neque currentis, sed miserentis est Dei. Concludit disputationem, et objicit testimonia de Pharaone, ut Dei judicia contremiscamus potius quam discutiamus, quia plerumque sunt occulta, nunquam tamen sunt injusta, quia verum est quod et currentium cursum ipse dirigit, et sine illius gratia nullius cursus suum sortiatur effectum, sicut dicit Ecclesiastes: Non [Col. 0469D] est velocium cursus, nec fortium praelium; et David: Nisi Dominus aedificarit domum, in vanum laborarunt, qui aedificant eam. Ipsius ergo auxilium implorandum est, qui operatur omnia in omnibus. Debet ergo currere Christianus, et nunquam praesumere de suis viribus, currere debet et Dei praecepta implere, sed arrogare sibi nihil debet, secundum illud: Qui gloriatur, in Domino glorietur. Hoc contra illos qui de suis meritis ac viribus praesumebant. Nam et ipse currebat, quando est veritus ire Bithyniam, sicut in Actibus apostolorum legimus. Credo quia inanis ejus cursus erat futurus, sed illuc a Spiritu sancto directus est, ubi praedicatio ejus proficeret. Nam et David clamabat ad Dominum: Gressus meos dirige secundum [Col. 0470A] eloquium tuum. Sine dubio inanis est cursus noster, nisi gressus nostri a Domino dirigantur. Nam et equus potest currere, sed si non habeat rectorem, infrenis et praeceps praevolitat, et rectum iter non ambulat. Ita et nos sine Deo et gratia ejus. Quis autem hominum habet potestatem tali visu attingere mentem suam, qua ejus voluntas moveatur ad fidem? Quis autem animo amplectitur, quod eum non delectat? Aut quis habet in potestate, ut ei vel occurrat, quod eum delectare possit, vel delectet cum occurrerit? Cum ergo ea nos delectant, quibus proficiamus, a Deo inspiratur hoc, et gratia Dei praebetur hoc, non nutu nostro, vel industria, aut operum meritis comparatur, quia ut sit motus voluntatis, ut sit industria studii, ut sint opera charitate ferventia, ille [Col. 0470B] tribuit, ille largitur. Petere enim jubemur, ut accipiamus, et quaerere, ut inveniamus, pulsare, ut aperiatur nobis. Nonne aliquando ipsa oratio nostra sic tepida est, vel potius frigida, et pene nulla, imo omnino interdum ita nulla, ut neque hoc in nobis cum dolore advertamus, quia si vel hoc dolemus, jam oramus? Quid aliud ostenditur nobis, nisi quia et petere, et quaerere, et pulsare ille concedit, qui haec ut faciamus jubet? Igitur non volentis, nec currentis, sed miserentis est Dei. Quandoquidem nec velle, nec currere, nisi eo movente atque excitante poterimus. Dicit enim Scriptura Pharaoni: Quia in hoc ipsum excitavi te ut ostendam in te virtutem meam, et ut annuntietur nomen meum in universa terra. Unusquisque modo et fine peccatorum completo punitur. Aliquoties [Col. 0470C] etiam in praesenti, sicut Sodomitae et Gomorrhaei. Pharao ergo jam excesserat modum, et quoniam dignus erat perditione, voluit Deus illius exemplo omnibus timorem incutere, et ut agnosceret populus ejus, qui exiturus erat de Aegypto, virtutem ipsius et justitiam, ne ipsi similiter peccarent, aut timerent adversarios suos, voluit eos tali ultione non solum ab imminenti periculo liberare, sed etiam ad cavendum iniquitatem in posterum terrore suae potentiae praemunire. De Pharaone et sic intelligi potest, ut dicatur per Dei misericordiam induratus, quoniam quando Moyse orante cessavit plaga, ille indurabatur, et quamvis sciret eum ita esse induratum ut non posset converti, tamen bonitatem suam ostendit. Nam quod dixit, Excitavi: id est, prodidi, non feci: quomodo si [Col. 0470D] aliquis duo vasa plena, unum cum balsamo, et alterum cum stercore, ventilet, odorem sive fetorem prodit, non generat. Ergo cujus vult miseretur, et quem vult indurat. Miseretur magna bonitate, et, obdurat nulla iniquitate: miseretur bona tribuendo, obdurat digna retribuendo: tanquam si diceret: Ergo sic intelligitis, si cui vult miseretur, et quem vult indurat, sequitur intellectum vestrum, ut dicatis: Quid adhuc redarguimur? quod vult ipse, hoc facimus. Sensit Apostolus quid moveret carnalem intellectum eorum, et sibi verba contradicentis, quae apostolica auctoritate coerceret, opposuit. Ait enim: Dicis itaque mihi: Quid adhuc conqueritur? [Infra in eodem textu quaeritur.] nam voluntati ejus quis resistit? Respondit [Col. 0471A] que ista dicenti: O homo, tu quis es, qui respondeas Deo? Nunquid dicit figmentum ei, qui se finxit, quare me fecisti sic? Deinde secutus tam magnum abditumque secretum, quantum aperiendum esset hominibus judicavit, et aperuit dicens: Si autem volens Deus ostendere iram, et demonstrare potentiam suam, sustinuit in multa patientia vasa irae, quae perfecta sunt in perditione, ut ostenderet divitias gloriae suae in vasa misericordiae. Hoc est gratiae Dei non solum adjutorium, verum etiam documentum. Adjutorium scilicet in vasis misericordiae; in vasis autem irae documentum. In eis enim ostendit iram, et demonstrat potentiam suam, quia tam potens est bonitas ut bene utatur etiam malis, et in eis notas faciat divitias gloriae suae in vasa misericordiae: quoniam quod ab irae vasis exigit [Col. 0471B] justitia punientis, hoc vasis misericordiae dimittit gratia liberantis: nec beneficium quod nonnullis gratis tribuitur, appareret, nisi Deus aliis ex eadem massa pariter reis justo judicio condemnatis, quid utrisque deberetur ostenderet. Audi etiam integram loci istius interpretationem beatissimi Patris Augustini, nam de Pharaone ita respondetur: Prioribus meritis, quibus afflixit in regno suo peregrinos, dignum effectum cui obduraretur cor, ut nec manifestissimis signis jubentis Dei crederet: ex eadem ergo massa, id est, peccatorum, et vasa misericordiae protulit, quibus subveniret, cum eum deprecarentur filii Israel, et vasa irae, quorum supplicio illos erudiret, id est, Pharaonem et populum ejus: quia quamvis essent utrique peccatores, et propterea ad unam massam [Col. 0471C] pertinerent; aliter tamen tractandi erant, qui uni Deo ingemuerant, ut eis subveniret: aliter illi, sub quorum injustis oneribus gemuerant. Pertulit ergo in multa patientia vasa irae, quae perfecta sunt in perditionem. Et eo ipso, quo ait: In multa patientia, satis significavit priora eorum peccata, in quibus eos pertulit, tum vindicare: quando de eorum vindicta subveniendum erat iis qui liberabantur: ut notas faceret divitias gloriae suae in vasa misericordiae, quae praeparavit in gloria. Hic fortasse conturbatus ad illam quaestionem rediisti: Si cui vult miseretur, et quem vult obdurat, quid adhuc conqueritur? voluntati ejus quis resistit? Prorsus ita est, vis non vis, cui vult miseretur, et quem vult obdurat. Sed velle Dei quis impius dicat injustum, cui etiam [Col. 0471D] ipse Pharao clamat: Justus est Deus: ego autem et populus meus injusti, quia haec voluntas Dei injusta esse non potest. Venit enim de occultissimis meritis, quae ipsos peccatores discernunt. Nam cum propter generale peccatum unam massam fecerint, non tamen nulla est inter illos diversitas; quia sunt multi peccatores naturaliter moderate viventes, per quod quamvis nondum sint justificati, digni tamen efficiantur justificatione: et non praecedet in aliis peccatoribus proprio vitio, ut digni sint obtunsione, habentes eumdem apostolum alibi dicentem: Quoniam non probaverunt Deum habere in notitiam, dedit illos Deus in reprobum sensum. Hoc est quod obduravit cor Pharaoni. Quod autem illi non probaverunt [Col. 0472A] Deum habere in notitiam, hoc est quod digni exstiterunt dari in reprobum sensum: tamen verum est, quia non volentis, neque currentis, sed miserentis est Dei, quia si pro eo levioribus quisque peccatis, aut certe gravioribus et multis, tamen magno gemitu et dolore poenitendi misericordia Dei dignus fuerit, non ipsius est, qui si relinqueretur, interiret, sed miserentis Dei, qui ejus precibus doloribusque subvenit. Parum est enim velle, quamvis etiam ut velimus voluntas a Domino praeparatur, tamen (ut dixi) parum est velle, nisi Dominus misereatur. Sed Deus non miseretur, qui ad pacem vocat, nisi voluntas jam quidem sanata praecesserit: quia pax hominibus bonae voluntatis. Et quomodo nec velle quisquam potest, nisi admonitus et vocatus, [Col. 0472B] sive intrinsecus, ubi nullus hominum videt, sive extrinsecus per sermonem sonantem, aut per aliqua signa visibilia, efficitur ut etiam ipsum velle Deus operetur in nobis. Ad illam enim coenam, quam Dominus dicit in Evangelio praeparatam, nec omnes qui vocati sunt venire voluerunt, neque illi qui venerunt, venire possent, nisi vocarentur. Nec illi debent sibi tribuere qui venerunt, quia vocati venerunt: nec illi qui noluerunt venire, debent alteri tribuere, sed tantum sibi: quoniam ut venirent vocati erant in libera potestate: vocari ergo ante meritum voluntatem operatur: propterea et si quisquam tribuit quod venit vocatus, non sibi potest tribuere quod vocatus est. Qui autem vocatus non venit, sicut non habet meritum praemii, ut vocaretur, sic incidet in meritum [Col. 0472C] supplicii, qui vocatus venire neglexit. Ita erunt illa duo: Misericordiam et judicium cantabo tibi, Domine. Ad misericordiam pertinet vocatio, ad judicium pertinet beatitudo eorum qui venerunt vocati: et supplicium eorum qui venire noluerunt. Nunquid ergo latebat Pharaonem quantum boni consecuturae illae terrae per adventum Joseph fuerint? Illius ergo rei gestae cognitio vocatio ejus fit, ut populum Israel misericorditer tractans non esset ingratus. Quod autem huic vocationi obtemperare noluit, et exercuit crudelitatem in eis, quibus humanitas et misericordia debebatur; meruit poenam, ut induraretur illi cor, et tantam caecitatem mentis pateretur, ut tot et tantis tamque manifestis Dei signis non crederet, quo possit ejus supplicio sive obdurationis, sive ultimae visibilis [Col. 0472D] submersionis erudiri populus, ut sibi afflictione illa [F. leg. afflictionem illam] et occultae obtunsionis, et manifestae submersionis inobedientiae merito compararet. Haec autem vocatio, quae sive in singulis hominibus, sive in populis, atque in ipso humano genere per temporum opportunitates operatur, aliae et profundae ordinationis est: quo pertinet etiam illud: In utero sanctificavi te: et cum esses in renibus patris tui, vidi te. Et, Jacob dilexi, Esau autem odio habui, cum dictum sit antequam nasceretur: nec comprehendi potest, nisi forte ab eis qui diligunt Dominum Deum suum ex toto corde, et ex tota anima, et ex tota mente sua, et proximum tanquam semetipsos. Tanta enim charitate fundati, possunt jam, si fortasse cum sanctis, comprehendere [Col. 0473A] longitudinem, latitudinem et profundum. Illud tamen constantissima fide retinendum, neque quidquam Deum injuste facere, neque ullam esse naturam, quae non Deo debeat id quod est. Quia Deo debetur omne decus, et pulchritudo, et congruentia partium: quam si penitus persecutus fueris, et usque ad omnes reliquias de rebus detraxeris, remanet nihil. Cum ergo meritum peccando amiserimus, et si misericordia Dei remota, nihil aliud peccantibus nisi poena aeterna debeatur, quid sibi vult homo de massa perditionis natus, ut Deo respondeat, et dicat: Quare sic me fecisti? si vis ista cognoscere, noli esse lutum, sed efficere filius Dei per illius misericordiam, qui dedit potestatem filios Dei fieri credentibus in nomine ejus. Non autem quod tu cupis, antequam [Col. 0473B] credant, datur hominibus divina nosse cupientibus. Merces enim cognitionis meritis redditur; credendo autem meritum comparatur. Ipsa autem gratia, quae data est per fidem, nullis nostris meritis praecedentibus data est. Quod enim meritum peccatoris et impii? Christus autem pro peccatoribus et pro impiis mortuus est, ut ad credendum non merito, sed gratia vocaremur, credendo autem etiam meritum collocaremus. Peccatores igitur credere jubentur et a peccatis credendo purgantur. Nesciunt enim quid recte vivendo visuri sint: quapropter cum videre non possint, nisi recte vivant, nec recte vivere valeant, nisi credant, manifestum est a fide incipiendum, ut praecepta quibus credentes a saeculo hoc avertuntur, cor mundum faciant, ubi videri Deus possit; tunc demum [Col. 0473C] recte et non praepostere audies, si qua sunt de animarum occultissimis meritis et de gratia vel justitia secreta omnipotentis Dei. Fidem etiam, ut credas, ille dat, a quo est omne datum bonum; quid enim habes quod non accepisti? Dicis itaque mihi: Quid adhuc quaeritur? voluntati enim ejus quis resistit? Verum est quod non resistitur: quia ipsa voluntas Dei bona et justa esse a nullo dubitatur Christiano. O homo, tu quis es, qui respondeas Deo? Et hoc contradicentis est, etiamsi sic esset, ut dicis, tu quis eras, qui responderes Deo? qui debes tacere, et quod tibi jubetur facere; si te bonum jubet facere, debes intelligere quia et ipse bonus est, cui malum non placet, et a quo te prohibet. Nunquid dixit: O homo, falsum est quod dixisti? sed dixit: O homo, tu quis es, [Col. 0473D] qui respondeas Deo? et reliqua. Nunquid dicit figmentum ei qui se finxit: Quid me fecisti sic? Annon habet potestatem figulus luti? Non dicit, quia non potest, nec debet; vult nos sic mutos esse apud Dominum, sicut lutum ad figulum: cum enim non intelligimus, non debemus mala sentire de Deo, scientes quod in Deo vitium cadere non potest, quia judicia ejus occulta sunt, injusta non sunt. Ex eadem massa facere aliud quidem vas in honorem, aliud vero in contumeliam? De illa massa dicit populi peccatoris, qua ex Adam omnes creati sumus. Quod si volens Deus ostendere iram, et notam facere potentiam suam. Voluntas Dei misericors est, et justa, et non vult nisi quod bonum, pium et justum est. Sustinuit in multa patientia. Qui illum diu sustinuit blasphemantem, [Col. 0474A] et populum suum duris operibus affligentem. Vasa irae apta in interitum, ut ostenderet divitias gloriae suae. Implendo peccata vasa irae digna fuerant effecta, aptata a semetipsis in interitum, non solum per originale peccatum, sed per actuale. Ira quippe non redditur, nisi debita, ne sit iniquitas apud Deum. Et hinc intelligunt vasa misericordiae quam gratuita illis misericordia praebeatur, quod irae vasis, cum quibus eis est perditionis causa, et massa communis, ira debita et justa rependitur, et istis misericordia indebita condonatur. In vasa misericordiae, quae praeparavit in gloriam, quos et vocavit. Quia ipse eis voluit misereri, et facere eos vasa misericordiae de vasis irae. Non solum ex Judaeis. Si personaliter vocasset, solos Judaeos vocasset; sed invenimus eum nec [Col. 0474B] Judaeis peccantibus pepercisse, nec gentes salvari prohibuisse. Sed etiam ex gentibus, sicut Osee dicit. Quia et tunc Aegyptii aliquanti exierant cum illis. Vocavi non plebem meam, plebem meam, et non dilectam, dilectam. Per prophetam ostendit praedictum, gentes esse transituras ad Christum. Et non misericordiam consecutam, misericordiam consecutam. Et erit in loco, ubi dictum est eis: Non plebs mea vos: ibi vocabuntur filii Dei vivi. In tantum quo vult vocat, ut etiam gentes impias eligeret, et quae nunquam boni aliquid fuerant operatae. Si enim merita eligeret, solus Israel, qui semper Deo servivit, debuerat hoc mereri, sed omnes gratis salvat, et nullum meritis suis, quia sicut dicit: Omnia sub peccato inclusit, ut omnibus misereretur. Isaias autem clamat pro Israel: [Col. 0474C] Si fuerit numerus filiorum Israel tanquam arena maris. Pro ipsis est, si credant, quod illis comminatur. Reliquiae salvae fient. Judaeorum autem paucitatem credituram ostendit Isaias, quae sunt vasa in honorem: nam reliqua multitudo vasa in contumeliam. Verbum consummans et brevians in aequitate. Secundum historiam sic intelligitur; sicut ego verbum abbrevio, et finio, sic illud cito Deus faciet. Secundum allegoriam autem, Novum Testamentum accipit verbum abbreviatum, quia omnia in eo breviter comprehensa sunt, ut est: Credo in Deum Patrem omnipotentem, et in Filium ejus Jesum Christum, et in Spiritum sanctum, et reliqua quae sequuntur in symbolo. Vel illud: Quod vobis fieri non vultis alii ne feceritis. Id est, ut compendio fidei, per gratiam salvos faciat credentes, non [Col. 0474D] per innumeras observationes, quibus illa multitudo serviliter onerata premebatur. Per gratiam quippe nobis verbum consummans et brevians fecit super terram, dicens: Jugum meum suave est et onus meum leve. Vel illud: Diliges Deum et proximum; in his praeceptis tota lex pendet et prophetae. Quia verbum breviatum faciet Dominus super terram. Contraxit et abbreviavit Dominus populum Israel. Et sicut praedixit Isaias: Nisi Dominus Sabaoth reliquisset nobis semen, sicut Sodoma facti essemus et sicut Gomorrha similes fuissemus. Quia non est passus omnes perire cum impiis, sed inde vel paucos justos effecit, et semen Abrahae venit, qui salvaret quae perierant; nisi voluisset vel paucos salvare, omnes pariter perissemus, sed ut [Col. 0475A] quod promiserat Abrahae impleret. Cur autem iste accipiat ille non accipiat, cum ambo non mereantur accipere, et quisquis acceperit indebite accipiat, vires suas metiantur, et fortiora se non scrutentur, sufficiat eis scire, quod non sit iniquitas apud Deum. Quid ergo dicemus, quod gentes, quae non sectabantur justitiam, apprehenderunt justitiam? Si non ita est ut dicimus, quia non est volentis, neque currentis, quomodo gentes, quae nunquam justitiam quaesierunt, invenerunt justitiam? et Israel, qui semper justitiam sectatus est, in legem justitiae non potuit pervenire? Respondit: Quia illi crediderunt, isti vero noluerunt, sed in operibus gloriati sunt, quae nec custodierunt. Quid ergo dicimus contra haec, quae nobis objici possunt, hoc est, quod gentes non sectantes apprehenderunt, Israel vero non [Col. 0475B] apprehendit? sed contremiscamus judicia Dei, quae, ut dixi, occulta sunt: injusta autem nunquam sunt. Justitiam autem quae ex fide est: Israel vero sectans legem justitiae, in legem justitiae non pervenit. Quam Dominus dedit vocatis ut crederent. Quare? quia non ex fide, sed quasi ex operibus. Quasi, quia non vere. Offenderunt. Offendunt ad lapidem offensionis, velut argute legem defendendo, et naturam et liberum arbitrium praecipitando: quemadmodum philosophi mundi. In lapidem offensionis. Qui videt lapidem, lapis salutis est illi qui in eum non offendit: qui autem caecus est, offendit in lapidem. Ita et Judaei, quos excaecavit malitia sua, ne Christum agnoscerent, offenderunt in eum, faciendo illi injuriam, in quo gentes credentes apprehenderunt justitiam. Ideo lapis offensionis [Col. 0475C] et petra scandali praedictus est Christus, quia multi in passione ejus et nativitate scandalizantur, sicut scriptum est: Quia scandalizabantur in eo. Et ipse Paulus ad Corinthios: Christum crucifixum Judaeis scandalum, gentibus autem stultitiam: ipsis autem vocatis Christum Dei virtutem, et Dei sapientiam. Unde et hic sequitur: Qui credit in eum, non confundetur. Petrus quoque dicit, quod credentibus lapis electus sit et angularis, incredulis vero offensionis. Sicut scriptum est: Ecce ponam in Sion lapidem offensionis, et petram scandali. In propheta Isaia hoc dixit. Et omnis qui credit in eum, non confundetur. Quia intelligit Dei virtutem et Dei sapientiam.



CAP, X.

Fratres, voluntas quidem cordis mei et obsecratio ad Deum fit. Pro inimicis non labiis tantum, [Col. 0475D] sed et corde orandum est. Pro illis in salutem. Pro Judaeis. Testimonium enim perhibeo illis quod aemulationem Dei habent. Aemulationem habent sectandae legis Dei. Sed non secundum scientiam. Nisi omnia quis secundum datam a Deo scientiam fecerit, impingit, etiamsi quis consummatus fuerit. Si scientiam Dei haberent Judaei, cognoscerent quod Christus non contra legem venit, sed secundum legem, et quia non possint secundum legem justificari, sed Deus gratis ex fide justificat, non ex operibus legis, in quibus illi gloriabantur. Ignorantes enim Dei justitiam. Ignoraverunt, quod gratis ex fide justificat, et non ex operibus legis, in quibus illi gloriabantur, dicentes se custodisse legem, quam non custodierunt, et [Col. 0476A] per ipsam justificando se, non subjiciunt se remissioni peccatorum, ne videantur fuisse peccatores. Non enim ut essent infideles cogebantur inviti, sed nolendo credere, infidelitatis crimine non carebant. Et suam quaerentes statuere, justitiae Dei non sunt subjecti. Quae ex lege est, vel quam de libero esse fallebantur, ut falluntur arbitrio; et dum sibi tribuunt quod Dei est, justitiae Dei non sunt subjecti. Legis itaque justitia est, jubere quod Deo placet, et vetare quod displicet. In lege justitia est, servire, et extra eam nullum Dei adjutorium ad recte vivendum requirere. Dei autem justitia est, non de viribus suis praesumere. Justitia Dei dicitur, non qua justus est Deus, sed qua dat homini Deus, ut justus sit homo per Deum. Finis enim legis Christus, ad justitiam. Finis legis dicitur [Col. 0476B] Christus, quia ipse est, vel in ipso est tota perfectio. Finis autem dicitur a consummando, non a consumendo, quia aliud est, finitus est panis, aliud finita est tela, illud ut non sit, istud ut perfectum sit. Qui ergo in Christo credit, ipse perficit legem, quia ad ipsum tendere et festinare debet omnis nostra intentio, qui ultra non habet quod requirat, quia omnia sunt impleta, quaecunque de eo in sanctis Scripturis praedicta sunt. Omni credenti. Judaeo et Graeco. Moyses autem scripsit quoniam justitiam quae ex lege est, qui fecerit homo. Moyses quidem secundum historiam de lege dixit, sed Apostolus illud ad Christum aptat, quia lex nec in coelo fuit, nec in abysso, et ideo illos jubet semper legem meditari, ut ibi inveniant Christum. Vivet in ea. Quae autem ex [Col. 0476C] fide est justitia, sic dicit. Nemo ergo vivit illorum, quia nemo eam facit, quia ad comparationem tantorum peccatorum, etiamsi essent pauci qui facerent, nulli esse crederentur. Ne dixeris in corde tuo: Quis ascendet in coelum? id est Christum deducere: aut, quis descendet in abyssum? hoc est Christum ex mortuis revocare. Sed quid dicit Scriptura? Prope est verbum in ore tuo, et in corde tuo. Hoc est, nec de passione, nec de resurrectione, nec de ascensione ejus, quod non a semetipso factum sit, in corde tuo debeas dubitare. Hoc est verbum fidei, quod praedicamus. Hoc est Novum Testamentum. Quia si confitearis in ore tuo Dominum Jesum, et in corde tuo credideris quod Deus illum excitavit a mortuis, salvus eris. Testimonium cordis est oris confessio. Corde enim creditur ad justitiam; [Col. 0476D] ore autem fit confessio ad salutem. Delictis praeteritis, non futuris. Ergo si fides sufficit ad justitiam, et confessio ad salutem, Judaeus et Graecus unum sunt in Christo. Dicit enim Scriptura: Omnis qui credit in illum non confundetur. Non Judaeus tantum. Non enim est distinctio Judaei et Graeci. De pristino peccato vel idololatria: non ergo illos vos potestis confundere, quos Scriptura dicit confundi non posse.

(Incipit expositio de libro sancti Augustini excerpta eloco ad sanctum Simplicianum, De Jacob et Esau. Quae licet non in ordine tractatus hujus posita esse videatur, tamen ideo praetermissa non est, quia necessaria atque perfecta est, et ob hoc hic conscripta, ut loci ipsius obscuritate revelata legentis sensum evidenter illuminet.)

[Col. 0477A] Non ex operibus, sed ex vocante dictum est: Quia major serviet minori. Vocantis est ergo gratia, percipientis vero gratiam consequenter sunt opera bona: non quae gratiam pariant, sed quae gratia pariantur: non enim ut ferveat, calefacit ignis, sed quia fervet. Nec ideo bene currit rota, ut rotunda sit, sed quia rotunda est. Sic nemo propterea bene operatur ut accipiat gratiam, sed quia accepit. Quomodo enim potest juste vivere, qui non fuerit justificatus? quomodo sancte vivere, si non fuerit sanctificatus? vel omnino vivere, qui non fuerit justificatus [alias vivificatus]? Justificat autem gratia, ut justificatus possit vivere juste. Prima est igitur gratia, secunda opera bona, sicut alio loco dicit: Ei autem qui operatur, merces non imputatur secundum gratiam, sed secundum debitum. [Col. 0477B] Non enim intelligebant, quia eo ipso quo gratia est evangelica, operibus non debetur: alioquin gratia jam non est gratia. In multis locis hoc saepe testatur, fidei gratiam praeponens operibus: non ut opera exstinguat, sed ut ostendat non esse opera praecedentia gratiam, sed consequentia: ut scilicet non se quisque arbitretur ideo percepisse gratiam, quia bene operatus est; sed bene operari non posse, nisi per fidem perceperit gratiam. Incipit autem homo percipere gratiam, ex quo incipit Deo credere, vel interna vel externa admonitione motus ad fidem. Sed interest quibus articulis temporum, vel celebratione sacramentorum gratia plenior et evidentior infundatur. Sed ut de re de qua agitur potius loquamur, ad frangendam atque dejiciendam superbiam hominum ingratorum gratiae [Col. 0477C] Dei, et audentium gloriari de meritis, ista commemorantur. Cum enim nondum nati fuissent neque aliquid egissent bonum vel malum, non ex operibus, sed ex vocante dictum est: Quia major serviet minori. Vocantis ergo est gratia. Si igitur electio, per praescientiam, praescivit autem Deus fidem Jacob, unde probas, quia non etiam ex operibus elegit eum? Si propterea, quia nondum nati erant, et nondum aliquid egerant bonum aut malum; ita etiam nondum crediderat aliquis eorum: sed, sicut praescientia vidit crediturum, ita praescientia videre poterat operaturum. Ut quomodo dicitur electus propter fidem futuram, quam praesciebat Deus, sic alius possit dicere, propter opera futura potius electum, quae nihilominus praesciebat Deus. Quapropter unde ostendit [Col. 0477D] Apostolus, non ex operibus dictum esse: Major serviet minori: si quominus nondum nati erant, non solum non ex operibus, sed ex fide dictum est, quia utrumque deerat nondum natis. Non igitur et praescientia voluit intelligi factam electionem minoris, ut major ei serviret. Volens enim ostendere, non ex operibus factam, propterea intulit dicens: Cum enim nondum nati fuissent, neque aliquid egissent bonum seu malum. Alioquin poterat ei dici, sed jam sciebat Deus quis quid esset acturus. Quamobrem unde illa electio facta sit quaeritur; quia si non ex operibus quae non erant in nondum natis, nec ex fide, quia nec ipsa erat. Unde igitur? an dicendum quod nulla electio fuerit, non existente aliqua diversitate in utero [Col. 0478A] matris, vel fidei, vel operum, vel quorumlibet omnino meritorum? Sed dictum est: Ut secundum electionem propositum Dei maneret. Et ideo quaerimus, quia dictum est: nisi forte sic est distinguenda sententia, non ut intelligamus tanquam ideo non ex operibus, sed ex vocante dictum esset: Major serviet minori: ut secundum electionem propositum Dei maneret; sed ita potius, ut hoc de nondum natis et nondum aliquid operatis exemplum datum accipiatur, ne aliqua electio hic possit intelligi. Cum enim nondum nati fuissent, neque aliquid egissent bonum sive malum, ut secundum electionem propositum Dei maneret: id est, neque aliquid egissent bonum aut malum, ut propter ipsam actionem electio aliqua fieret ejus qui bene egerat. Cum ergo nulla [Col. 0478B] esset electio bene agentis, secundum quam maneret propositum Dei, non ex operibus, sed ex vocante: id est ex eo qui vocando ad fidem gratia justificat impium, dictum est: Quia major serviet minori. Non ergo secundum electionem propositum Dei maneret, sed ex proposito electio, id est, non quia invenit Deus opera bona in hominibus quae eligat, ideo manet propositum justificationis ipsius: sed quia manet illud ut justificet credentes, ideo invenit opera quae jam eligat ad regnum coelorum. Nam nisi esset electio, non essent electi, nec recte diceretur: Quis accusabit adversus electos Dei? Non tamen electio praecedit justificationem, sed electionem justificatio. Nemo enim eligitur, nisi jam distans ab illo qui rejicitur. Unde quod dictum est, quia elegit nos Deus [Col. 0478C] ante mundi constitutionem, non video quomodo sit dictum, nisi praescientia. Hic autem quod ait: Non ex operibus, sed ex vocante dictum est ei, quia major serviet minori; non electione meritorum, quae post justificationem gratiae proveniunt, sed liberalitate donorum Dei voluit intelligi, ne quis de operibus extollatur. Gratia enim Dei salvi facti sumus: et hoc non ex operibus, sed Dei donum est: non ex operibus, ne forte quis extollatur. Quaeritur autem, utrum vel fides mercatur hominis justificationem, an vero nec fidei merita praecedant misericordiam Dei, sed et fides ipsa inter dona gratiae numeretur. Quia et hoc loco cum dixisset: Non ex operibus, non ait, sed ex fide dictum est ei, quia major serviet minori; ait autem: Sed ex vocante: nemo enim credit, [Col. 0478D] qui non vocatur. Misericors autem Deus vocat: nullis hoc vel fidei meritis largiens, quia merita fidei sequuntur vocationem potius quam praecedant. Quomodo enim credent ei quem non audierunt? Et quomodo audient sine praedicante? Nisi ergo vocando praecedat misericordia Dei, nec credere quisquam potest, ut ex hoc incipiat justificari, et accipere facultatem bene operandi. Ergo ante omne meritum est gratia. Etenim Christus pro impiis mortuus est. Ex vocante igitur minor accipit, non ex ullis meritis operum suorum, ut major ei serviret, ut etiam quod scriptum est: Jacob dilexi, ex vocantes sit Deo, non ex operante Jacob. Quid deinde Esau quod servit minori, et quod scriptum est: Esau autem odio habui: quibus [Col. 0479A] malis suis hoc meruit, cum et ipse nondum natus fuisset, neque aliquid egisset boni aut mali, quando dictum est: Et major serviet minori? An forte quemadmodum illud de Jacob nullis meritis bonae actionis dictum est, ita Esau nullis meritis malae actionis odiosus? Si enim, quia praesciebat Deus futura opera ejus mala, propterea eum praedestinavit ut serviret minori, propterea praedestinavit et Jacob, ut ei major serviret, quia futura ejus bona opera praesciebat: et falsum est jam quod ait: Non ex operibus. Si autem verum est, quod non ex operibus, et inde hoc probat, quia de nondum natis, nondumque aliquid operatis hoc dictum est: unde nec ex fide, quae nundum natis similiter nondum erat, quo merito Esau odio habetur antequam nasceretur: quod enim fecit [Col. 0479B] Deus ea quae diligeret, nulla quaestio est. Si autem dicamus eum fecisse quae odisset, absurdum est, occurrente alia scriptura, et dicente: Neque enim odio habens aliquid constituisti; et nihil odisti eorum quae fecisti, aut constituisti. Quo enim merito factus est sol? aut quid offendit luna, ut tanto illo inferior? vel quid promeruit, ut sideribus caeteris tanto clarior crearetur? Sed omnia bona creata sunt, quaeque in genere suo. Non enim diceret Deus: Solem dilexi, lunam autem odio habui; aut: Lunam dilexi, stellas autem odio habui: sicut dixit: Jacob dilexi, Esau autem odio habui. Sed illa omnia dilexit, quamvis excellentiae diversis gradibus ordinata: quoniam vidit Deus quia bona sunt, cum dicto ejus sint instituta. Ut autem odisset Esau, nisi injustitiae merito, [Col. 0479C] injustum est. Quod si concedimus, incipit et Jacob justitiae merito diligi. Quod si verum est, falsum est quod non ex operibus. An forte ex justitia fidei? Quid ergo te adjuvat, Cum enim nondum nati fuissent? quandoquidem in nondum nato nec justitia fidei poterat esse. Vidit itaque Apostolus quid ex his verbis possit animo audientis vel legentis occurrere, statimque subjecit: Quid ergo dicemus? Nunquid iniquitas est apud Deum? Absit. Et quasi docens quomodo absit: Moysi enim dicit, inquit: Miserebor cui misertus ero, et misericordiam praestabo cui misericors fuero. Quibus verbis solvit quaestionem, an potius arctius colligavit? Idipsum enim est, quod maxime movet: si miseretur cui misertus erit, et misericordiam praestabit cui misericors fuerit, cur [Col. 0479D] haec misericordia defuit Esau, ut etiam per illam bonus esset, quemadmodum per illam bonus factus est Jacob? An ideo dictum est: Miserebor cui misertus ero, et misericordiam praestabo cui misericors fuero, quia cui misertus est Deus, ut eum vocet, miserebitur ejus ut credat; et cui misericors fuerit ut credat, misericordiam praestabit, hoc est, faciet eum misericordem, ut etiam bene operetur? Unde admonemur nec ipsis operibus misericordiae quemquam oportere gloriari et extolli, quod eis quasi suis Deum promeruerit: quandoquidem ut haberet ipsam misericordiam, ille praestitit, qui misericordiam praestabit cui misericors fuerit. Quod si eam credendo se meruisse quis jactat, noverit eum [Col. 0480A] sibi praestitisse ut crederet, qui miseretur, inspirando fidem, cujus misertus est: ut adhuc infideli vocationem impartiret. Jam enim discernitur fidelis ab impio. Quid enim habes, inquit, quod non accepisti? si autem accepisti, quid gloriaris quasi non acceperis? Recte quidem hoc, sed cur haec misericordia subtracta est ab Esau, ut non sic vocaretur, ut et vocato inspiraretur fides, et credens misericors fieret, ut bene operaretur? An forte quia noluit? Si ergo Jacob ideo credidit quia voluit, non ei Deus donavit fidem, sed eam sibi ipse volendo praestitit, et habuit aliquid quod non accepit. An quia nemo potest credere, nisi velit; nemo velit, nisi vocetur? nemo autem sibi potest praestare ut vocaretur: vocando Deus praestat et fidem, quia sine vocatione non potest [Col. 0480B] quisquam credere, quamvis nullus credat invitus. Quomodo enim credent ei quem non audierunt? aut quomodo audient sine praedicante? Nemo itaque credit non vocatus, sed non omnis credit vocatus; multi enim sunt vocati, pauci autem electi. Utique ii qui vocantem non contempserunt, sed credendo secuti sunt, volentes autem sine dubio crediderunt. Quid ergo quod sequitur? Igitur non volentis, neque currentis, sed miserentis est Dei. An quia nec velle possumus, nisi vocati: et nihil valet velle nostrum, nisi ut perficiamus adjuvet Deus? Opus est ergo velle currere. Non enim frustra diceretur: In terra pax hominibus bonae voluntatis. Et: Sic currite, ut comprehendatis. Non tamen volentis, neque currentis, sed miserentis est Dei, ut et quod [Col. 0480C] volumus adipiscamur, et quo volumus perveniamus. Noluit ergo Esau, et non cucurrit; sed et si voluisset, et cucurrisset, Dei adjutorio pervenisset, qui ei etiam velle et currere vocando praestaret, nisi vocatione contempta reprobus fieret. Aliter enim Deus praestat ut velimus: aliter praestat quod voluerimus. Ut velimus enim, et suum esse voluit et nostrum: suum vocando, nostrum sequendo. Quod autem voluerimus, solus praestat: id est, posse bene agere, et semper beate vivere. Verumtamen Esau nondum natus, nihil horum possit velle, seu nolle. Cur ergo in utero positus improbatus est? Reditur enim ad illas difficultates, non solum sua obscuritate, sed etiam nostra jam multa repetitione molestiores. Cur enim Esau reprobatus est nondum natus, qui nec credere [Col. 0480D] poterat vocanti, nec contemnere vocationem, nec boni vel mali aliquid operari? Si praescientia futurae malae voluntatis ejus, cur non et Jacob praescientia Dei approbatus est futurae bonae voluntatis ejus? Quod si semel concesseris potuisse quemquam vel approbari vel improbari ex eo quod nondum in illo erat, sed quia Deus futurum esse praesciebat: convincitur enim potuisse etiam ex operibus approbari, quae in illo Deus futura esse praesciebat, quamvis nondum esset aliquid operatus: et omnino te nihil adjuvabit, quod nondum nati erant, cum dictum esset: Major serviet minori: ut hic ostendas dictum non ex operibus, quia nondum quisquam erat operatus. Illa etiam verba si diligenter attendas, igitur non volentis, neque [Col. 0481A] currentis, sed miserentis est Dei: non hoc Apostolus propterea tantum dixisse videbitur quod adjutorio Dei ad id quod volumus pervenimus: sed etiam ex illa intentione qua et alio loco dicit: Cum timore et tremore vestram ipsorum salutem operamini. Deus est enim qui operatur in vobis et velle et operari pro bona voluntate. Ubi satis ostendit, etiam ipsam bonam voluntatem in nobis operante Deo fieri. Nam si propterea solum dictum est: Non volentis neque currentis, sed miserentis est Dei, quia voluntas hominis sola non sufficit ut recte justeque vivamus, nisi adjuvemur misericordia Dei: potest et hoc modo dici: Igitur non miserentis est Dei, sed volentis est hominis: quia misericordia Dei sola non sufficit, nisi consensus nostrae voluntatis addatur. At illud manifestum [Col. 0481B] est, frustra nos velle, nisi Deus misereatur. Illud autem nescio quomodo dicatur, frustra Deum misereri, nisi nos velimus. Si enim Deus miseretur, etiam volumus; ad eamdem quippe misericordiam pertinet, ut velimus. Deus est enim qui operatur in nobis et velle et operari pro bona voluntate. Nam si quaeramus utrum Dei donum sit voluntas bona, mirum si negare quisquam audeat. At enim quia non praecedit voluntas bona vocationem, sed vocatio bonam voluntatem, propterea vocanti Deo recte tribuitur quod bene volumus: nobis vero tribui non potest quod vocamur. Non igitur ideo dictum putandum est: Non volentis, neque currentis, sed miserentis est Dei, quia nisi ejus adjutorio non possumus adipisci quod volumus: sed ideo potius, quia nisi ejus [Col. 0481C] vocatione non volumus. Sed si vocatio ista ita est effectrix bonae voluntatis, ut eam omnis vocatus sequatur, quomodo verum erit: Multi vocati, pauci electi? Quod si verum est, et consequenter vocationi vocatus obtemperat, atque ut non obtemperet in ejus est positum voluntate, recte etiam dici potest: Igitur non miserentis est Dei, sed volentis atque currentis hominis: quia misericordia vocantis non sufficit, nisi vocationem obedientia consequatur. An forte illi qui hoc modo vocati non sentiunt [Alias consentiunt], possint alio modo vocati accommodare fidei voluntatem: et illud verum sit: Multi vocati, pauci electi? ut quamvis multi uno modo vocati sunt, tamen quia non omnes uno modo affecti sunt, illi soli sequantur vocationem, qui ei capiendae reperiantur idonei: et illud non minus [Col. 0481D] verum sit: Igitur non volentis, neque currentis, sed miserentis est Dei: quia hoc modo vocavit quo modo aptum erat eis qui secuti sunt vocationem. Ad alios autem vocatio quidem pervenit: sed quia talis fuit, qua moveri non possent, nec eam capere apti essent, vocati quidem dici poterunt, sed non electi: et non etiam similiter verum est: Igitur non miserentis Dei, sed volentis et currentis est hominis. Quoniam non potest effectus misericordiae Dei esse in hominis potestate, ut frustra ille misereatur si homo nolit: quia si velit etiam ipsorum misereri, opus sit ita vocare, quomodo illis aptum esset, ut et moverentur, et intelligerent, et sequerentur. Verum est ergo: Multi vocati, pauci electi. Illi enim electi, qui [Col. 0482A] congruenter vocati: illi autem qui non congruebant, neque contemperabant vocationi non electi, quia non secuti, quamvis vocati. Item verum est: Non volentis neque currentis, sed miserentis est Dei: qui etiamsi multos vocet, eorum tamen miseretur quos ita vocat, quomodo vocari aptum est ut sequantur. Falsum est autem si quis dicit: Igitur non miserentis Dei, sed volentis atque currentis est hominis: quia nullius Deus frustra miseretur. Cujus autem miseretur, sic eum vocat quomodo scit ei congruere, ut vocantem non respuat. Hic dicit aliquis: Cur ergo Esau non sic est vocatus, ut velit obedire? Videmus enim alios aliter iisdem rebus demonstratis vel significatis, ad credendum moveri: sicut, exempli gratia, Simeon in Dominum nostrum Jesum Christum [Col. 0482B] adhuc infantem parvulum credidit, Spiritu ei revelante cognoscens. Nathanael ad unam sententiam quam ab illo audivit: Priusquam te Philippus vocaret, cum esses sub arbore fici vidi te, respondit: Rabbi, tu es Filius Dei, tu es rex Israel. Quod tanto post quia confessus est Petrus, meruit audire quod beatus sit, et quod ei darentur claves regni coelorum. Miraculo facto in Cana Galilaeae, quod initium signorum Evangelista commemorat, aqua in vinum conversa, crediderunt in eum discipuli ejus. Multos loquendo invitavit ad fidem, multi nec suscitatis mortuis crediderunt. De cruce atque morte ejus conterriti etiam discipuli titubarunt, et tamen latro tunc credidit, cum eum non praestantiorem videret in operibus, sed consortio crucis aequalem. [Col. 0482C] Unus etiam de numero discipulorum post ejus resurrectionem, non tam viventibus membris, quam recentibus cicatricibus credidit. Multi ex eorum numero, a quibus crucifixus est, qui viventes eum miracula facientem contempserant, discipulis eum praedicantibus, et in nomine ejus talia facientibus crediderunt. Cum ergo alius sic, alius autem sic moveatur ad fidem, eademque res saepe alio modo dicta moveat, alio modo dicta non moveat, aliumque moveat, alium non moveat, quis audeat dicere defuisse Deo modum vocandi, quo etiam Esau ad eam fidem mentem applicaret, voluntatemque conjungeret, in qua Jacob justificatus est? Quod si tanta possit esse obstinatio voluntatis, ut contra omnes modos vocationis obdurescat mentis aversio, quaeritur [Col. 0482D] utrum de divina poena sit ipsa duritia. Cum enim Deus deserit non sic vocando, quomodo ad fidem moveri potest? Quis enim dicat modum, quo ei persuaderetur ut crederet, etiam Omnipotenti defuisse? Sed quid hoc quaerimus, cum ipsum subjungat Apostolus? Dicit enim Scriptura Pharaoni: Quia ad hoc te excitavi, ut ostendam in te potentiam meam, et annuntietur nomen meum in universa terra. Hoc autem subjecit Apostolus documentum, quo probaret quod supra dixerat: Igitur non volentis, neque currentis, sed miserentis est Dei. Tanquam diceret: Unde hoc doces? Dicit enim Scriptura Pharaoni: Quia ad hoc te excitavi, ut ostendam in te potentiam meam, et ut annuntietur nomen meum in universa [Col. 0483A] terra, utique hic ostendens, quod non volentis, neque currentis, sed miserentis est Dei. Concludit itaque: Ergo cujus vult miseretur, et quem vult obdurat: cum superius non utrumque sit. Neque enim quomodo dictum est: Non volentis, sed miserentis est Dei, sic etiam dictum est: Non volentis, neque currentis, sed obdurantis est Dei. Unde datur intelligi quod infra utrumque posuit: Ergo cujus vult miseretur, et quem vult obdurat, ita sententiae superiori congruere posse, ut obduratio Dei sit velle misereri: ut non ab illo irrogetur aliquid quo sit homo deterior: sed tantum quo sit melior, non derogetur. Quod si fit nulla distinctione meritorum, quis non irrumpat in eam vocem, quam sibi ipse objecit Apostolus: Dicis itaque mihi, quid adhuc conqueritur? [Col. 0483B] nam voluntati ejus quis resistit? Conqueritur enim Spiritus saepe de hominibus, sicut per innumerabiles apparet Scripturarum locos, quod nolint credere et recte vivere. Unde fideles, et facientes voluntatem Dei, conversari dicuntur sine querela, quod de illis non queratur Scriptura. Sed quid conqueritur, ait: Nam voluntati ejus quis resistit? quando cujus vult miseretur, et quem vult obdurat. Et tamen intueamur superiora, et inde nostram, quantum ipse Dominus adjuvat, sententiam dirigamus. Ait enim paulo ante: Quid ergo dicemus: Nunquid iniquitas est apud Deum? Absit. Sit igitur hoc fixum atque immobile in mente sobria pietate atque stabili fide, quod nulla est iniquitas apud Deum. Atque ita tenacissime firmissimeque credatur, idipsum [Col. 0483C] quod Deus cui vult miseretur et quem vult obdurat: hoc est, cujus vult miseretur, et cujus non vult non miseretur, esse alicujus occultae, atque ab humano modulo impervestigabilis aequitatis, quae et in ipsis rebus humanis terrenisque contractibus animadvertenda est, in quibus nisi supernae justitiae quaedam impressa vestigia teneremus, nunquam in ipsum cubile ac penetrale castissimum atque sanctissimum spiritalium praeceptorum nostrae infirmitatis susciperet atque inhiaret intentio. Beati qui esuriunt et sitiunt justitiam, quoniam ipsi saturabuntur. In ista igitur siccitate vitae conditionisque mortalis, nisi aspergeretur desuper velut tenuissima quaedam aura justitiae, citius aresceremus. Quapropter cum dando et accipiendo inter se hominum societas connectatur, [Col. 0483D] dentur autem et accipiantur vel debita vel non debita, quis non videat iniquitatis argui neminem posse, qui quod sibi debetur exegerit, nec eum certe, qui quod ei debetur donare voluerit? hoc autem non esse in eorum qui debitores sunt, sed in ejus, cui debetur, arbitrio. Haec imago, vel, ut supra dixi, vestigium negotiis hominum de fastigio summo aequitatis impressum est. Sunt igitur omnes homines, quandoquidem, ut Apostolus ait: In Adam omnes moriuntur, a quo in universum genus humanum origo ducitur offensionis Dei, una quaedam massa peccati, supplicium debens divinae summaeque justitiae: quod sive exigatur, sive donetur, nulla est iniquitas. A quibus autem exigendum et quibus donandum sit, superbe [Col. 0484A] judicant debitores. Quemadmodum conducti ad illam vineam injuste indignati sunt, cum tantumdem aliis donaretur, quantum ipsis redderetur. Ideoque hujus impudentiae quaestiones ita retundit Apostolus: O homo, tu, quis es, qui respondeas Deo? sic enim respondit Deo, cum hoc displicet, quod de peccatoribus conqueritur Deus: quasi quemquam Deus peccare cogat, sed tantummodo quibusdam peccantibus misericordiam justificationis suae non largiatur, et ob hoc dicatur obdurare peccantes quosdam, quia non eorum misereatur, non quia impellit ut peccent: eorum autem non miseretur, quibus misericordiam non esse praebendam aequitate occultissima et ab humanis sensibus remotissima judicat. Inscrutabilia enim sunt judicia ejus, et investigabiles viae ejus. Conqueritur [Col. 0484B] autem de peccatoribus, tanquam de iis quos ipse peccare non cogit: simul etiam ut ii, quorum miseretur, hanc quoque habeant vocationem, ut dum conqueritur Deus de peccatoribus, compungantur corde, atque ad ejus gratiam convertantur. Juste ergo conqueritur et misericorditer. Sed si hoc movet, quod voluntati ejus nullus resistit, quia cui vult, subvenit, et quem vult, deserit: cum et ille cui subvenit, et ille quem deserit, ex eadem massa sint peccatorum, et quamvis debeant uterque supplicium, ab uno tamen exigitur, alteri donatur; si hoc ergo movet: Tu, quis es, qui respondeas Deo? Illud tantummodo inconcussa fide teneatur, quod non sit iniquitas apud Deum, qui sive donet, sive exigat debitum, nec ille a quo exigit, recte potest de [Col. 0484C] iniquitate ejus conqueri; nec ille cui donat, debet de suis meritis gloriari. Et ille enim nisi quod debetur non reddet: et ille non habet nisi quod accepit. Etenim obduratio illa impiorum utrumque demonstrat, et quid timendum sit, ut quisque pietate convertatur ad Deum, et quantae agendae sint gratiae misericordiae Dei, qui in aliorum poena quid aliis donet ostendit. Si autem illa quam de aliis exigit non est justa poena, nihil donat aliis a quibus eam non exigit. Quia vero illa justa est, et nulla est iniquitas apud vindicantem Deum, quis sufficiat agere gratias ei, qui hoc remittit, quod si velit exigere, nemo se recte diceret non debere? Quos et vocavit: Nos, inquit, non solum ex Judaeis, sed etiam ex gentibus, id est, vasa misericordiae quae praeparavit in gloriam. [Col. 0484D] Non enim omnes Judaeos, sed ex Judaeis; nec omnes omnino homines gentium, sed ex gentibus. Una est enim ex Adam massa peccatorum et impiorum, in qua Judaei et gentes, remota gratia Dei, ad unam pertinent conspersionem. Si enim figulus luti ex eadem conspersione facit aliud vas in honorem, aliud in contumeliam, manifestum est autem quod ex Judaeis alia vasa sunt in honorem, alia in contumeliam, sicut ex gentibus: sequitur ut ad unam conspersionem omnes pertinere intelligantur. Si fuerit, inquit, numerus filiorum Israel quasi arena maris, reliquiae salvae fient. Caetera ergo turba, vasa perfecta ad perditionem. Verbum enim consummans et brevians, inquit, faciet Dominus super terram: id est, ut compendio [Col. 0485A] fidei per gratiam salvos faciat credentes: non per innumerabiles observationes, quibus illa multitudo serviliter onerata premebatur. Per gratiam quippe nobis verbum consummans et brevians fecit super terram, dicens: Jugum meum suave est et sarcina mea levis est. Quod et paulo post hic dicitur: Prope est verbum in ore tuo et in corde tuo: hoc est verbum fidei quod praedicamus: quia si confitearis in ore tuo, quia Deus illum suscitavit a mortuis, salvus eris. Corde enim creditur ad justitiam, ore autem confessio fit ad salutem. Hoc est verbum consummans et brevians, quod fecit Deus super terram: qua consummatione atque brevitate latro justificatus est, qui defixis in cruce omnibus membris, et habens libera haec duo, corde credidit ad justitiam, ore confessus [Col. 0485B] est ad salutem, statimque audire meruit: Hodie mecum eris in paradiso. Consequerentur enim bona opera ejus, si percepta gratia diu inter homines viveret. Nec tamen ea praecesserant, ut eamdem gratiam mereretur, ex latrocinio fixus in crucem, ex cruce in paradisum translatus. Et sicut praedixit, inquit, Isaias: Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus. Quod hic ait, Reliquisset nobis semen: hoc ibi: Reliquiae salvae fient. Caeteri autem perditionis vasa debito supplicio perierunt. Et non omnes perisse sicut Sodoma et Gomorrha, non meritum eorum fecit, sed gratia Dei relinquentis semen, unde alia messis toto orbe consurgeret. Hoc et paulo post: Sic ergo, inquit, et in hoc tempore reliquiae [Col. 0485C] per electionem gratiae salvae factae sunt. Si autem gratia, jam non ex operibus: alioquin gratia jam non est gratia. Quid ergo? quod quaerebat Israel, hoc non est consecutus, electio autem consecuta est, caeteri vero excaecati sunt. Consecuta sunt vasa misericordiae, excaecata sunt vasa irae: ex eadem tamen conspersione. Quis enim discutiet opera Domini ex eadem conspersione unum damnantis, alterum justificantis? Liberum voluntatis arbitrium plurimum valet: imo verum est quidem, sed in venundatis sub peccato quid valet? Caro, inquit, concupiscit adversus spiritum, spiritus adversus carnem: ut non ea quae vultis faciatis. Praecipitur ut recte vivamus, hac utique mercede proposita, ut in aeternum beate vivere mereamur. Sed quis potest recte vivere, et bene [Col. 0485D] operari, nisi justificatus ex fide? Praecipitur ut credamus, ut dono accepto Spiritus sancti, per dilectionem bene operari possimus. Sed quis potest credere, nisi aliqua vocatione, hoc est, aliqua rerum testificatione tangatur? Quis habet in potestate tali visu attingi mentem suam, quo ejus voluntas moveatur ad fidem? Quis autem animo amplectitur aliquid, quod eum non delectat? Aut quis habet in potestate, ut vel occurrat, quod eum delectare possit, vel delectet cum occurrerit? Cum ergo nos ea delectant quibus proficiamus ad Deum, inspiratur hoc, et praebetur gratia Dei, non nutu nostro et industria, aut operum meritis comparatur: quia ut sit motus voluntatis, ut sit industria studii, ut sint opera charitate [Col. 0486A] ferventia, ille tribuit, ille largitur. Petere jubemur, ut accipiamus: quaerere, ut inveniamus: et pulsare, ut aperiatur nobis. Nonne aliquando ipsa oratio nostra sic tepida est, vel potius frigida et pene nulla, ut neque hoc in nobis cum dolore advertamus? quia si vel hoc dolemus, jam oramus. Quid ergo aliud ostenditur nobis, nisi quia et petere, et quaerere, et pulsare ille concedit, qui haec ut faciamus jubet. Igitur non volentis, neque currentis, sed miserentis est Dei: quandoquidem nec velle, nec currere, nisi eo monente atque excitante, poterimus. Quod si electio fit aliqua, ut sic intelligamus quod dictum est: Reliquiae per electionem gratiae salvae factae sunt, non ut justificatorum electio fiatad vitam aeternam, sed ut eligantur qui justificentur, [Col. 0486B] certe ita occulta est electio, ut in eadem conspersione nobis prorsus apparere non possit, aut si apparet quibusdam, ego in hac re infirmitatem meam fateor. Non enim habeo quod intuear in eligendis hominibus ad gratiam salutarem, si ad examen hujus electionis aliqua cogitatione permittor, nisi vel majus ingenium, vel minora peccata, vel utrumque, addamus etiam, si placet, honestas utilesque doctrinas. Quisquis ergo fuerit quam minimis peccatis irretitus atque maculatus (nam nullis quis potest?), et acer ingenio, et liberalibus artibus expolitus, eligendus videtur ad gratiam. Sed cum hoc statuero, ita me ridebit ille qui infirma mundi elegit, ut confundat fortia, et stulta mundi, ut confundat sapientes: ut eum intuens et pudore correctus, ego irrideam [Col. 0486C] multos, et prae quibusdam peccatoribus castiores, et prae quibusdam piscatoribus oratores. Nonne advertimus multos fideles nostros ambulantes viam Dei, ex nulla parte ingenio comparari: non dicam quorumdam haereticorum, sed etiam mimorum? Item nonne videmus quosdam homines utriusque sexus, in conjugali castitate viventes sine querela, et tamen vel haereticos, vel paganos, vel etiam in vera fide et vera Ecclesia sic tepidos, ut eos miremur meretricum et histrionum subito conversorum non solum patientia et temperantia, sed etiam fide, spe, et charitate superari? Restat ergo, ut voluntates eligantur: sed voluntas ipsa, nisi aliquid occurrerit, quod delectet atque invitet animum, moveri nullo modo potest. Hoc autem ut occurrat, non est in hominis [Col. 0486D] potestate. Quid volebat Saulus, nisi invadere, trahere, vincire, necare Christianos? quam rabida voluntas, quam furiosa, quam caeca! Qui tamen una desuper voce prostratus, occurrente utique tali visu, quo mens illa et voluntas, refracta saevitia, retorqueretur et corrigeretur ad fidem, repente ex Evangelii mirabili persecutore, mirabilior praedicator effectus est. Et tamen quid dicimus? Nunquid iniquitas est apud Deum? exigentem a quo placet, donantem cui placet: qui nequaquam exigit indebitum, nequaquam donat alienum. Nunquid iniquitas est apud Deum? Absit. Quare tamen huic ita, et huic non ita? O homo, tu quis es? debitum si non reddis, habes quod gratuleris: si reddis, non habes quod queraris. [Col. 0487A] Credamus tantum, etsi capere non valeamus, quoniam qui universam creaturam, et spiritalem et corporalem, fecit, et condidit, omnia in numero, et pondere, et mensura disponit: sed inscrutabilia sunt judicia ejus, et investigabiles viae ejus. Dicamus alleluia, et collaudemus canticum, et non dicamus, quid hoc? aut quid hic? Omnia enim in tempore suo creata sunt.




(Item de libro secundo Augustini ad Simplicianum.)

Diabolus etiam volens nocere justo viro Job, nocendi quidem voluntate diabolus erat, sed tamen a Domino Deo potestatem petebat, dicens: Mitte manum tuam, et tange carnem ejus, quamvis hoc esset, si permitteretur, ipse facturus: ipsam enim permissionem [Col. 0487B] petebat hoc modo, et manum Domini appellabat, permissam a Domino manum suam, id est, ipsam potestatem quam volebat accipere. Cui congruit illud in Evangelio, quod Dominus discipulis ait: Hac nocte postulavit Satanas vexare vos sicut triticum. Dictus ergo spiritus Dei malus, hoc est, minister Dei ad faciendum malum in Saul, quod eum pati judex omnipotentissimus judicabat, quoniam spiritus ille voluntate qua malus erat, non erat Dei: creatura vero, qua conditus erat, et potestate quam non sua, sed Domini omnium aequitate acceperat, Dei erat. Item, ira hominis fervida est, et non sine cruciatu animi: ira vero Dei de qua dicitur in Evangelio: Sed ira Dei manet super eum, illo in tranquillitate jugiter permanente, cum creatura subdita [Col. 0487C] exercet admirabili aequitate vindictam.

Hic jam ordine ad tractatum reversus Apostoli est. Nam idem Dominus omnium: dives in omnes qui invocant illum. Omnis enim, quicunque invocaverit nomen Domini, salvus erit. Unus Deus omnium, et dives in misericordia, salutem habet, unde utrique tribuat. Quomodo ergo invocabunt in quem non crediderunt? aut quomodo credent ei, quem non audierunt? Interrogat, et postmodum ipse respondet: Quomodo autem audient sine praedicante? Quomodo vero praedicabunt, nisi mittantur? Quia nunquam ad illos prophetae missi sunt. Sicut scriptum est: Quam speciosi pedes evangelizantium pacem, evangelizantium bona! Istorum pedes bene currunt, et speciosi sunt, qui annuntiant. Illorum autem qui ad vanitates saeculi [Col. 0487D] currunt, turpes sunt pedes. Sed non omnes obediunt Evangelio. Si ne illi quidem obedierunt, ad quos isti mittebantur, quomodo illi obediunt, qui non audierunt? Isaias enim dicit, Domine, quis credidit auditui nostro? Quis? pro difficultate dicit. Ergo fides ex auditu, auditus autem per verbum Christi. Responsio Apostoli hoc magis contra Judaeos dicit, quibus et per legem et per prophetas promissus est Christus, et venisse credere nolunt. Et docet testimoniis sequentibus quia ita est, et excusationem nullam habebunt. Sed dico: Nunquid non audierunt? et quidem in omnem terram exivit sonus eorum, et in fines orbis terrae verba eorum. Vult hoc testimonium per allegoriam de vocibus prophetarum intelligi. Sed [Col. 0488A] dico: Nunquid Israel non cognovit? Nunquid Israel non cognovit gentes esse salvandas? sed quando legebant testimonia, de proselytis dici credebant, non de universo mundo. Primus Moyses dicit: Ego ad aemulationem vos adducam. Quia debuistis exemplum praebere, ut gentes vos imitarentur, ut relictis idolis verum Deum colerent. Nunc vel illos imitamini, quia jam illi idola non colunt. In non gentem. Antequam crederent Deo, non erat gens Dei. Quasi dicat, eos qui non erant gens mea voco, et credent mihi ad vestram irritationem: ut quibus debuistis majores esse, gaudeatis si eis aequamini. Sicut si aliquis habeat filium inobedientem, et ad corrigendum eum dimidium patrimonium det servo, et postea ille conversus gaudeat si aliud dimidium meruerit accipere. [Col. 0488B] In gentem insipientem in iram vos mittam. Gens insipiens, quae legem Dei non habebat, sive non erat gens, quia mortui erant peccatis per idololatriam, sicut dicit de non credente: Jam judicatus est. Isaias autem audet, et dicit. Audet, quia non timet populum Judaeorum. Inventus sum non quaerentibus me. Gentes quae non quaerebant Deum cujus nec legem habebant, per quam eum quaererent. Palam apparui iis qui me non interrogabant. Gentes non Deum interrogabant, sed idola et mathematicos. Ad Israel autem dicit. Qui tam bene sensit de gentibus, ecce quid dicit de Judaeis. Non solum ergo gentes eligendas, sed etiam ex Israel incredulos repellendos, ante praedictum est. Per allegoriam extensio manuum crucem significat. Tota die expandi manus meas ad [Col. 0488C] populum non credentem et contradicentem. Toto tempore mirabilia ostendens, et nec sic credidistis, quanta sit pietas Dei: ut in modum nutricis, quae vult parvulum proficere ut ambulet, qui necdum ambulat, expandit manus, ut ad illam veniat: et dum ad illam cupit pervenire, discat ambulare. Sic Deus beneficiis suis semper ad se colendum Judaeos provocavit, sed illi in sua claudicatione remanserunt.



CAP. XI.

Dico ergo: Nunquid repulit Dominus populum suum? Quia satis illos humiliavit, modo quasi bonus doctor et ne exacerbare illos potius videatur dum provocaret, quasi consolatur eos. Absit. Non sic eos repulit, ut jam non recipiat eos, si crediderint dono Domini. Nam et ego Israelita sum. Si omnes penitus repulisset, nec me utique attraxisset: quod [Col. 0488D] si etiam, ut ita dicam, ex eis alius non credidisset, nisi ego, fuerat in me completa promissio Dei, quam Abrahae locutus est: non dicam quod inde tot millia crediderunt dono ejus. Ex semine Abraham de tribu Benjamin. Non ex proselytis. Non repulit Deus plebem suam quam praescivit. Quam praescivit: id est, praedestinavit salvandam: quia ex ipsa plebe multi crediderunt dono gratiae Christi: qui [F. quia] apud illum futura jam facta sunt: sine dubio ergo praescivit: et quia praescivit, praedestinavit: sed praedestinasse est disposuisse, quod fuerat ipse facturus. An nescitis in Elia quid dicit Scriptura? Ubi scriptum est de Elia. Quemadmodum interpellat Deum adversus Israel? Domine, prophetas tuos occiderunt: altaria tua suffoderunt: [Col. 0489A] et ego relictus sum solus, et quaerunt animam meam. Hoc dicit, ne superbirent iterum gentes, eo quod ex ipsis multi crediderunt, ex illis vero pauci, ad comparationem multitudinis gentium. Sed quid dicit illi responsum divinum? Prophetae illud sciebant, quod illis dicebatur. Nam si omnia nossent, divini potius dicerentur. Dixit et rex ad Jeremiam, Si est verbum Dei in te. Reliqui mihi septem millia virorum. Si prophetam tanti latuerunt, vos quantos putas posse latere qui salvandi sunt? Notandum quia non dixit, Relicta sunt: sed, Reliqui mihi. Qui non curvaverunt genua ante Baal. Quomodo malis operibus Deus negatur, ita et idolum adoratur. Non enim tantum ille ei servit, qui illi immolat, sicut de avaritia dicit, quae est simulacrorum servitus. Sic ergo [Col. 0489B] et in hoc tempore reliquiae secundum electionem gratiae salvae factae sunt. Sicut ergo tunc non omnes perierunt, ita et nunc aliquanti salvantur: tempus electionis modo est: caeterum qui credit nunc, tunc mercedem accipiet. Si autem gratia, non ex operibus. Inter gratiam et praedestinationem hoc interest, quod praedestinatio est gratiae praeparatio: gratia vero jam ipsa donatio. Quod ait Apostolus: Ipsius enim sumus figmentum creati in Christo Jesu in operibus bonis: gratia est. Quod autem sequitur: Quae praeparavit Deus ut in illis ambulemus, praedestinatio est. Et ne dicerent illi: Sub Elia justi erant, isti vero peccatores sunt: quomodo ergo eos dicit electos? subjecit: Quia eos gratia fecit esse credentes, ideo sunt gratis salvati. Gratia enim ideo dicitur, quia [Col. 0489C] gratis datur, nullis praecedentibus meritis. Praecedit namque non debita, sed gratuita gratia, ut per illam fiant bona opera. Ne si praecesserunt bona opera, tanquam operibus reddatur gratia, ac sic gratia jam non sit gratia. Quisquis vero dicit, gratiam Dei ab hominibus bonorum merito praeveniri, et gratiam Dei meritis dari, Pelagianus est: nam non est gratia, si non gratis datur: si debita merentibus redditur: quod absit. Quia nos Deus praevenit et praecedit: non nos Deum. In multis locis hoc saepe testatur, fidei gratiam praeponens operibus: non ut opera exstinguat, sed ut ostendat non esse opera praecedentia gratiam, sed consequentia: ut scilicet non se quisque arbitretur ideo percepisse gratiam, quia bene operatus est: sed bene operari non posse, nisi [Col. 0489D] per fidem perceperit gratiam. Alioquin gratia non est gratia. Si aliquid ante praecedit hominis unde salvatur, jam non gratis. Gratia autem, ut dixit, ideo dicitur, quia nullis praecedentibus meritis datur, et quia gratis peccata dimittit. Quid ergo? quod quaerebat Israel, hoc non est consecutus. Totus Israel ideo non est consecutus, quia non ex fide quaerebat, sed per sabbatum tantum et circumcisionem se putabat justificari, cum caetera mandata contemneret: sic cum justitiam consecuta sunt vasa misericordiae, excaecata sunt vasa irae. Electio autem consecuta est. Electio, populus fidelis, qui misericordiam consecutus est, quem Deus elegit. Ego, inquit, elegi vos: non vos me. Cognovit Deus qui sunt ejus. Et illud: [Col. 0490A] Elegit nos in ipso ante constitutionem mundi. Haec est illa electio, qua eos quos voluit elegit in Christo ante constitutionem mundi, ut essent sancti. Caeteri vero excaecati sunt, sicut scriptum est. Excaecati sunt per infidelitatem: sicut scriptum est: Nisi credideritis, non intelligetis. Dedit illis spiritum compunctionis, oculos ut non videant, et aures ut non audiant. Et ibi propheta de infidelibus aiebat, et peccantibus. Dedit illis Deus: hoc est, tradidit illos Deus in desiderio suo. Dei tradere, relinquere est. Spiritum compunctionis, quem volebant, dedit illis Deus: quia semper increduli fuerunt verbis Dei, et diffidentes, et ideo justo sunt Dei judicio derelicti: ita et nunc Christiani, qui dubitant de resurrectione, et praemio, et gehenna, spiritum compunctionis habent a diabolo infusum. Usque in hodiernum diem. Usquequo [Col. 0490B] convertantur ad Deum: quomodo de velamine carnis ad Corinthios tractat: Cum conversi fuerint ad Deum, auferetur velamen. Et David dixit: Fiat mensa eorum in laqueum, et in captionem, et in scandalum, et in retributionem ipsis. Hoc de illis dicit, qui Salvatorem aceto et felle potaverunt: et tamen ipsis dicit Petrus: Et nunc, fratres, scio quia per ignorantiam fecistis hoc: poenitemini ergo, et baptizetur unusquisque vestrum. Et ipse Paulus post modicum: Et illi, si non permanserint in incredulitate, inserentur. Obscurentur oculi eorum, ne videant: et dorsum illorum semper incurva. Quandiu tales sunt. Dico ergo, Nunquid sic offenderunt, ut caderent? Absit. Hoc est, ut caderent in aeternum? Absit. Possunt tamen, quamvis sua voluntate ceciderint, illumirante Dei [Col. 0490C] gratia, surgere. Sed illorum delicto salus est gentibus, illos aemulentur. Usque adeo dilexit, ut propter illorum salutem gentes salvarentur: ut illi videntes gentes ad regnum Dei vocari, et confunderentur, et converterentur. Quod si delictum illorum divitiae sunt mundi. Si delictum eorum vobis tantum profuit, ut vos illis aequaret, quanto magis si velint multi ex illis credere, vel omnes, prodesse vobis poterant ad doctrinam? Delictum Judaeorum ditavit gentes, ut eorum sine labore legis fierent cohaeredes, et concorporales, sicut ad Ephesios ipse commemorat. Et diminutio eorum divitiae gentium: quanto magis plenitudo eorum! Si pauci eorum credentes tantum vobis profuerunt, quanto magis si plurimi credidissent! Vobis enim dico gentibus. Qui ex gentibus credidistis. Vult [Col. 0490D] ostendere se per illos Judaeorum salutem magnopere quaerere. Quandiu quidem ego sum gentium Apostolus. Quandiu sum in corpore. Ministerium meum honorificabo. Illustrabo, honorificabo ministerium meum, si non solum gentes, ad quas missus sum, sed etiam Judaeos lucratus fuero exemplo meo. Si quo modo ad aemulandum provocem carnem meam. Hic carnem suam Judaeos dicit, ex quorum genere veniebat. Si quocunque modo sic me exhibeam, ut me illi aemulentur, et desiderent tales esse. Et salvos faciam aliquos ex illis. Quia volunt omnes, vel aliquos, ut impleatur, Reliquiae salvae fient. Si enim amissio eorum reconciliatio est mundi. Repetit quod dixerat. Quae assumptio, nisi vita ex mortuis? Unde gentibus [Col. 0491A] assumptio, nisi ex illorum morte? Ex Judaeis mortuis apostoli vita fuerunt assumptioni gentium. Quod si delibatio sancta est, et massa. Pauci credentes sancti: et omnes, si credant, fieri possunt. Si rivus bonus, et fons. Et si radix sancta, et rami. Radix patriarcharum, hoc est, primi et novissimi, qui ex illis crediderunt, sancti sunt. Quod si aliqui ex ramis fracti sunt. Qui in Christo credere noluerunt. Tu autem. Non ideo illi fracti sunt, ut tu inseraris: sed ideo consertus, quia illi fracti sunt. Cum oleaster esses, insertus es in illis. Olea quidem, sed inculta, silvestris, de genere sine lege et promissis. Contra naturam est ut oleaster in oliva inseratur: sed potentia Dei omnia possibilia: nec contradicit factura factori. Et socius radicis, et pinguedinis olivae factus es. Radicis, Patrum; pinguedinis, [Col. 0491B] Christi. Noli gloriari adversus ramos. Noli gaudere, quod illi fracti sunt. Quod si gloriaris, non tu radicem portas, sed radix te. Si gloriaris, hoc audies, quia non illi per te stant, sed tu per illos. Nec tu illis vitam praestitisti, sed illi tibi. Dicis ergo: Fracti sunt rami, ut et ego inserar. Bene, propter incredulitatem fracti sunt. Tu autem fide stas. Dicis ergo illos fractos, ut tu inseraris. Videamus, si propter hoc: sed illi per incredulitatem fracti sunt, tu autem nullis tuis meritis fide insertus es gratis: ne putes quod personam tuam acceperit, illos sine causa projecerit. Noli altum sapere, sed time. Noli superbe sapere contra eos; sed magis dole, et ora pro illis. Si enim Deus naturalibus ramis non pepercit, ne forte nec tibi parcat. Si illis non pepercit, quia increduli fuerunt qui ex [Col. 0491C] semine Abrahae sunt: nec tibi parcet, si in aliquo incredulus fueris: quia oleaster eras. Incredulitas non est unius generis: Omne peccatum ex infidelitate descendit, sicut ostenditur in Scripturis: Quia non crediderunt verbis Dei, etiamsi Deo crediderunt peccatores. Vide ergo bonitatem et severitatem Dei. Contra eos qui alium Deum justum, alium asserunt bonum: et contra eos qui negant Deum in peccantibus vindicare. In eos quidem qui ceciderunt, severitatem: in te autem, bonitatem Dei. Quia et illi justificati sunt, et tui misericorditer et clementer misertus est, et nullis tuis meritis: unde omnino debet cessare praesumptio. Si permanseris in bonitate. In fide, quae tibi per ejus bonitatem collata est. Alioquin et tu excideris. Et tu si incredulus fueris, severitatem senties: [Col. 0491D] et illi bonitatem, si crediderint. Sed et illi, si non permanserint in incredulitate, inserentur. Si autem in infidelitate permanserint, non inserentur. Ostendit eos dono Dei posse reverti. Potens est enim Deus iterum inserere illos. Apud homines quidem impossibile est aridos surculos reformare: Deo autem omnia possibilia sunt. Nam si tu ex naturali excisus es oleastro. Qui jam olim in patribus tuis, qui obliti naturalem legem, degeneraverunt a natura, etiam per successiones peccandi consuetudo crescendo permansit, quasi naturaliter amari fuerunt: non solum per originale peccatum, sed etiam per actuale. Et contra naturam insertus es in bonam olivam, quanto magis hi secundum naturam inserentur suae olivae? Contra naturam [Col. 0492A] est, sicut dictum est, oleastrum olivae inserere: quia magis radix ramo solet consentire, quam ramus radici. Nolo enim vos ignorare, fratres. Et hoc ne superbirent gentes contra eos. Mysterium hoc. Secretum. Ut non sitis vobis ipsis sapientes. Ut non secundum carnalem vestram sapientiam dicatis: Meritis nostris nos Deus elegit, illos autem abjecit: et ut nos eligeret, ideo illos repulit. Quia caecitas ex parte contigit in Israel. In his caecitas contigit, quia non crediderunt: quos et Jacob claudicatio figuravit. Donec plenitudo gentium intraret, et sic omnis Israel salvus fieret. Cum plenitudo gentium crediderit, sic aestimantur in fine saeculi Judaei, qui inventi fuerint credituri. Plenitudo gentium, multitudo credentium est, ex omni genere: non omnes omnino gentes, juxta [Col. 0492B] figuram synecdochen. Sicut scriptum est, in Isaia propheta: Veniet ex Sion, qui eripiat et avertat impietates ab Jacob. Quod ante nemo facere praevalebat. Et hoc illis a me testamentum. Testamentum novum, quod Jeremias promittit. Cum abstulero peccata eorum. Ut per baptismum mundati novum accipiant testamentum. Secundum Evangelium quidem inimici propter vos. Inimici, quia vos illis aequavi, et quia vobis praedico, prohibentes nos gentibus loqui. Quid est, Secundum Evangelium inimici propter vos, nisi quod eorum inimicitia, qua occiderunt Christum, Evangelio proficit? et hoc ostendit ex Dei dispositione venisse, qui bene uti novit etiam malis: quia persecutio Judaeorum Evangelio militavit. Tanta ab illis fieri permisit, quanta necessaria fuerunt Evangelio. Secundum [Col. 0492C] electionem autem, charissimi, propter patres. Si autem credant, charissimi sunt. Item aliter: Qui inde praedestinatione electi sunt, per gratiam diligunt: qui in suo errore dimissi sunt, inimicitias exercent propter Evangelium: quos et Jacob claudicans figuravit. Sine poenitentia enim sunt dona et vocatio Dei. Id est, sine mutatione stabiliter fixa sunt. Ad hanc vocationem qui pertinent, omnes sunt docibiles Dei: nec possunt dicere: Credidi, ut sic vocaret: quia Dominum non poenitet semini Abrahae promisisse. Et aliter: Sine aliquo praecedenti merito vel labore data est fides per gratiam Christi. Poenitere Dei, mutare est, sicut legimus: Poenitet me Saul regem fecisse: vel illud: Juravit Dominus, nec poenitebit eum: et reliqua: hoc est, Sacerdotium istud non mutabitur [Col. 0492D] sicut mutatum est Judaeorum: ita et hic sine poenitentia sunt dona Dei, et vocatio: hoc est, quos praedestinavit, hos et vocavit. Quia Deus non mutabit vocationis suae sententiam; sed quos ante mundi constitutionem in praescientia sua elegit, ipsis dicturus est: Venite, benedicti Patris mei, et reliqua. Sicut enim aliquando et vos non credidistis Deo. Quando adhuc illi credebant. Nunc autem misericordiam consecuti estis propter illorum incredulitatem. Non merito vestro. Ita et isti nunc non crediderunt in vestra misericordia. Misericordia gentium Christus est: ut et ipsi misericordiam consequantur. In tantum non crediderunt, ut et ipsi non ex operibus justificentur, sed misericordia, sicut vos, quandocunque crediderint. [Col. 0493A] Conclusit enim Deus omnia in incredulitate. Quos invenit in incredulitate: hoc est, Judaeos omnes, et gentes, hos conclusit, quia ante Judaei peccatores erant, non perfidi: postquam autem Christo non crediderunt, aequales sunt gentibus, et ita misericordia indigent omnes et consequuntur. Ut omnium misereatur. Haec fecit causa ut omnibus misereatur, quia omnes aequaliter incredulos deprehendit. O altitudo divitiarum sapientiae. Laudat ergo sapientiam Dei, qui tandiu exspectavit secundum praescientiam, donec omnes aequaliter indigerent misericordia, ut nemo haberet unde gloriari posset, se ex operibus justificatum, quae nec fecit. Hoc autem nemo intellexit, justo Dei judicio, unde admirans Apostolus tantum profundum, nullis meritis praecedentibus [Col. 0493B] gentes intromissas, et multa perfidia praecedente derelictos Judaeos, exclamat: O altitudo! Et si Apostolus hoc dicit, quanto magis nos dicere debemus, et non discutere Dei judicia: sed ad istud testimonium, velut ad portum confugere, et velut ad validissimam anchoram nos tenere! Et scientiae Dei: quam incomprehensibilia sunt judicia ejus, et investigabiles viae ejus! Considerandum quod Dei scientia omnibus divitiis praeponitur. Quis enim cognovit sensum Domini? aut quis consiliarius ejus fuit? Quis pro difficultate positum est. Aut quis prior dedit illi, et retribuetur ei? Quis prior fecit aliquid boni sine Deo, ut non Dei misericordiam glorificet, sed suo merito se recepisse glorietur? cujus est bonitatis etiam quod sumus et vivimus, non tantum quod credimus: quia in omnibus [Col. 0493C] ipsius misericordia praevenimur. Et sciamus quia, si boni aliquid facimus, jam ab illo accipimus, cui nemo prior dedit. Quoniam ex ipso, et per ipsum. Ab ipso non solum omnis creatura de nihilo facta est, sed ex ipso est omne bonum, dicente Jacobo: A quo est omne donum optimum. Et in ipso sunt. In ipso concluditur: ipse glorificandus a nobis est. Omnia ipsi gloria in saecula. Amen. Si omnia, et fides.



CAP. XII.

Obsecro itaque vos, fratres. Initium causae: Quia de sensu Domini dixerat, modo docet qui esse debeant: quales se Dei adjutorio debeant exhibere, ut sensum Domini habere mereantur. Per misericordiam Dei. Qua salvati estis: nihil enim majus habebant. Ut exhibeatis corpora vestra. Quanto magis animas vestras? non arietes et hircos: qui tamen vivi et [Col. 0493D] sine macula offerebantur. Hostiam viventem. Ab omni peccatorum morte alienam. Sanctam. Puram et castam: Sanctificate enim vos, ait, a mulieribus. Deo placentem. Non hominibus solum. Rationabile obsequium vestrum. Omnia sapienter facienda: quia etiamsi consummatus quis fuerit, et abfuerit ab illo scientia Dei, in nihilum deputabitur. Et nolite conformari huic saeculo. Nolite iterum similes esse filiis mundi, qui facti estis filii Dei. Sed reformamini in novitate sensus vestri. Renovate dono Dei sensum vestrum, per quem regitur corpus, et omnia membra diriguntur. Et ita corpus renovabitur: et cum hoc feceritis, tunc poteritis voluntatem Dei, et sensum ejus agnoscere. Ut probetis quae sit voluntas Dei. Haec enim non nisi novo [Col. 0494A] sensu revelatur renatis per gratiam. Bona, et beneplacens, et perfecta. Bona, melior et optima. Dico enim per gratiam quae data est mihi. Non sensu proprio loquor: sed gratia Christi loquitur in me: quasi prohibens aliter sapere quam praecipit lex divina. Omnibus qui sunt inter vos. Sacerdotibus et doctoribus, quorum exemplum caeteri sequerentur. Non plus sapere, quam oportet sapere: sed sapere ad sobrietatem. Plus sapit, qui illa, quae lex non dicit inquirit, sicut dicit Salomon: Altiora te ne quaesieris. Unicuique sicut Deus divisit. Notandum quod Spiritum sanctum dicat Deum: quem ad Corinthios, dividere dicit dona singulis prout vult. Mensuram fidei. Sicut enim in uno corpore multa membra habemus. Ut agnoscamus a Deo nobis etiam ipsam fidem donari. Omnia autem [Col. 0494B] membra non eumdem actum habent. Non potest oculus audire, nec auris videre. Ita multi unum corpus sumus in Christo. Ad unitatem et pacem hortatur: non potest unus omnia habere, ne superbiat si nullius indigeat. Nolite ergo contristari, quia non habet unus quod alium habere perspexit. Singuli autem alter alterius membra. Alterutro praestemus quod habemus, ut praestando in alterutrum quod habemus, magis ac magis charitas confirmetur. Habentes autem donationes, secundum gratiam, quae data est nobis, differentes. Audi donationes, et tace de meritis. Novi Testamenti donum est, quod ex nobis non est: omnibus credentibus gloria futura promittitur. Sed jam in praesenti renatis Dominus differentias virtutum, gratia distribuente, largitur. Sive prophetiam: secundum rationem [Col. 0494C] fidei. Fidei, non legis: sed illius fidei quae per dilectionem operatur; sed ista dilectio per Spiritum sanctum infunditur. Vel etiam illam prophetiam veram, quae secundum fidem est. Sive ministerium, in ministrando. Sacerdotale. Sive qui docet, in doctrina: qui exhortatur, in exhortando. Qui docet, major est eo qui exhortatur: exhortari enim possunt et ignari pro viribus suis: docere autem doctorum est. Huc usque dona. Hinc jam docet, ut decet, ut denis acceptis bene utamur. Qui tribuit, in simplicitate. Omnibus simpliciter, id est puro corde debet dari: qui enim susceperit prophetam in nomine prophetae, mercedem prophetae accipiet. Qui praeest, in sollicitudine. Ecclesiae, vel fratribus. Qui miseretur. Maxime misericordia circa aegrotantes exhibenda est, quamvis [Col. 0494D] generalis sit. In hilaritate. Hilarem enim datorem diligit Deus: tristem sine dubio odit. Dilectio sine simulatione. Qui fictus est in charitate, injuriam Deo facit, qui charitas est. Magna enim fraus est, si auro plumbum admisceas: quanto gravius, si malo simulationis, quantum in te est, bonum coeleste corrumpas? Tota puritas debet esse in Christiano, sicut dicit, Deus lux est. Et in Christiano serenitas mentis debet esse. Servorum est in praesenti pavere, et in absenti detrahere: et illud, Non diligamus verbo, sed opere et veritate, ut etiam, si necesse est, moriamur. Odientes malum. Sive opus, sive hominum actus malos. Adhaerentes bono. Sicut: Diverte a malo, et fac bonum. Eradica malum, ut semines bonum. Charitate [Col. 0495A] fraternitatis. Tanquam ex uno utero nati, ita vos diligite. Invicem benigni. Sicut, Invicem superiores existimantes. Honore invicem praevenientes. Maxime semper tenendum est, ut semper te minorem omnibus existimes, et sic servabitur humilitas, et patientia: quia quidquid pateris a majore, contentus es. Sollicitudine non pigri. Non solum ad quem manet sollicitudo Ecclesiae impiger debet esse et alacer, sed etiam invicem de profectu et vita vestra debetis esse solliciti. Spiritu ferventes. Tunc spiritu fervemus, si a carnalibus actibus fugiamus: quia Dominus in tepidis nauseam patitur. Domino servientes. Non saeculo, nec vitiis, sed Redemptori. Spe gaudentes, in tribulatione patientes: orationi instantes. Propter gaudium futurae spei in tribulatione estote patientes. [Col. 0495B] Omne, inquit, gaudium existimate, cum in tentationes varias incideritis. Omni tempore benedicentes. In prosperis et in adversis. Necessitatibus sanctorum communicantes. Mementote quibus operibus sancti paruerint Deo, et estote participes eorum, et ministrate eis, qui omnia sua contempserunt propter Christum, sic ut ibi vestra abundantia illorum inopiam suppleat, ut et illorum abundantia vestrae inopiae sit supplementum. Hospitalitatem sectantes. Sicut Loth etiam invitos cogebat hospites. Et sicut dicit: Hospitalitatem nolite oblivisci, per hanc enim placuerunt quidam, angelis hospitio receptis: et caetera testimonia. Benedicite persequentibus vos, benedicite, et nolite maledicere. Ne putaremus utrumque fieri posse, non solum non re maledicendum est, sed etiam benedicendum: sicut ait apostolus [Col. 0495C] Petrus: Non reddentes malum pro malo, vel maledictum pro maledicto: sed econtrario benedicentes. Gaudere cum gaudentibus. Sed modo id perverse fit, qui flemus cum gaudentibus: si quis laudatur, invidemus: si quis cadit, gaudemus: si de corpore essemus, doleremus unum membrum abscissum de corpore nostro. Flere cum flentibus. Ad fletum Mariae fletibus provocatur Dominus, nobis praebens exemplum, non pro Lazaro, neque pro Judaeorum incredulitate: quia non tunc primum signis ejus non crediderunt, sicut quidam putant. Flere cum flentibus: nos oportet, subintelligitur. Si quid patitur unum membrum, compatiuntur omnia membra. Idipsum invicem sentientes. Ut sicut tuae, ita et fratris necessitati perfecta charitate consentias. Non alta sapientes. Superbe sapit, qui Deo suam non reservat injuriam. [Col. 0495D] Sed humilibus consentientes. Humilibus, hoc est, humilitati. Nolite esse prudentes apud vosmetipsos. Nolite in humana sapientia gloriari: sed stulti estote in hoc saeculo, ut sitis sapientes, sicut scriptum est: Beatus, quem tu erudieris, Domine, et de lege tua docueris eum. Nulli malum pro malo reddentes. Sapientia humana est, si quaeras quomodo vicem reddas malo. Nam stultitia est in saeculo, si percutienti maxillam, praebeas et alteram. Qui si tantae patientiae et benignitatis fueris, non solum coram Deo, sed etiam apud homines probabilis haberis. Providentes bona non tantum coram Deo, sed etiam coram omnibus hominibus. Tantum cave ne ideo facias, ut non Deo et [Col. 0496A] homini, sed ut solis hominibus placeas. Si fieri potest, quod ex vobis est, cum omnibus hominibus pacem habentes. Sive ex vobis est ut fieri possit, quod vestrum est, vos habetote pacem et cum amicis, et cum inimicis, et dicite cum propheta: Cum iis qui oderunt pacem eram pacificus. Nulli ergo debemus malum de injuria facere, vel nocere: sed magis econtrario optare salutem eorum, et conversionem ad Dominum. Ut bonum fieri possit, merces sit voluntatis tuae: ut vero fieri non possit, culpa sit dissensionis alienae. Tu vero cum propheta pronuntia: Cum iis qui oderunt pacem eram pacificus. Quod hoc modo imples, dum utilia et salutaria optas inimicis, quia hujusmodi voto ad optantem permanet fructus, etsi ab altera parte negligatur affectus. Non vosmetipsos defendentes, charissimi. [Col. 0496B] Id est, non partes vestras verbis defendentes, contentiones, odia praeparetis: sed magis furentis iracundiam cedendo vincatis. Quia alienae malitiae impetum fugisse, superasse est: hoc modo importunam animositatem aut ratione mitiges, aut humilitate declines. Sed date locum irae. Aut fugite, aut permittite vobis noceri. Scriptum est enim: Mihi vindicta. Ego quasi meam, non vestram injuriam vindicabo, quoniam qui vos tangit, et pupillam meam: et qui scandalizaverit unum ex pusillis istis, et reliqua. Ego retribuam, dicit Dominus. Secundum historiam spem vindictae illis promittit, ut vel sic illos provocet ad patientiam et misericordiam: non illi negarent, quod Deus nulli negat. Sed si esurierit inimicus tuus, ciba illum; si sitit, potum da illi. Hoc est, ut malum [Col. 0496C] benignitate confundas, et gratia castiges ingratum. Hoc enim faciens, carbones ignis congeres super caput ejus. Ut cum intellexerit sibi carbones congregari per tuam sibi non debitam misericordiam, postea convertatur et diligat quem ante oderat: nam non est misericordia, si illam ideo facias, ut illi aliquid pejus eveniat, qui juberis pro inimico orare. Noli vinci a malo, sed vince in bono malum. In sensibus vel motibus animorum ille dicitur vicisse, qui alterum ad suam traxerit partem, sicut haereticum, aut paganum. Si ergo mali vicissitudinem a te receperit, ille te vicit, et passionis similitudinem vitio suo subdidit. Si autem per patientiam tuam cessare eum ab ira vel injuria feceris, tu vicisti, et de peccato ad salutem, acquirendo proximum, triumphasti.



CAP. XIII.
[Col. 0496D]

Omnis anima potestatibus. Haec causa adversum illos qui se putabant ita debere libertate Christiana uti, ut nulli aut honorem deferrent, aut tributa redderent: quibus ita dicit, ut eos humiliet: sed et de ecclesiasticis potestatibus potest intelligi, ut sacerdotibus humiles existamus. Sublimioribus subdita sit. Ecclesiasticis, vel saeculi. Non est enim potestas nisi a Deo. Quae autem sunt, a Deo ordinatae sunt. Itaque qui resistit potestati, Dei ordinationi resistit. Non vult Christianum esse superbum, ne non propter Christum, sed propter superbiam patiatur, sicut alibi dicit: Videte quomodo caute ambuletis, redimentes tempus, quoniam dies mali sunt: sicut [Col. 0497A] ipse redemit tempus, cum dixit, Optime Felix: non idcirco justus, nam secundum desiderium ejus datur ei: quia dicit Salomon, Quoniam data est vobis potestas a Deo: sed cum essetis ministri regni illius, non recta judicastis. Constituetur enim ut juste te judicet, et ut timeatis, et vel sic non peccent: quomodo ergo propheta dixit, Quia regnaverunt, et non per me: per pecuniam, et magos, ambitiones regnabant. Qui autem resistunt, ipsi sibi damnationem acquirunt. Quia per superbiam suam damnantur. Nam principes non sunt timori boni operis. Sicut dicit de haeretico, cum sit proprio judicio condemnatus. Sed mali. Malus timet, bonus autem, si [Pro si legendum vel] pro justitia mori non timet. Vis autem non timere potestatem? Bonum fac, et habebis laudem ex illa. [Col. 0497B] Damnatio malorum, laus bonorum est; naturaliter enim omnes norunt et innocentiam praemio, et malitiam dignam esse supplicio. Bonum fac, et habebis laudem ex illa. Etsi non ab illa, tamen ex illa. Aut enim juste agis, et justa potestas laudabit te, aut juste agentem etiamsi potestas injusta damnet te, Deus justus coronabit te. Ac per hoc tu justitiam tene, tu bene vive. Et sive damnet, sive absolvat, habebis laudem ex illa. Dei enim minister est tibi in bonum. Si autem male feceris, time. Quia pro tua sollicitus est quiete. Non enim sine causa gladium portat. Gladium spiritus quem portabat Petrus, et ipse Paulus, et in te habet officium si peccaveris. Hoc spiritualiter. Dei enim minister est, vindex in iram ei qui malum agit. Ideo necessitate subditi estote. Sicut Ananiae [Col. 0497C] et Saphirae, et Mago: quia Deus emendare vult peccatores. Non solum propter iram, sed et propter conscientiam. Non solum ne irascatur, sed etiam quia scit ille a justis etiam honorem deberi principibus populi tui, qui possunt etiam sine causa insurgere, sed et ne pro peccati conscientia damnemini. Ideo enim et tributa praestatis. Reddite quae Caesaris sunt Caesari: quicunque enim habet unde tributum praestet, quomodo potest non esse subjectus in iis quae illi a Deo sunt constituta? Hoc et de sacerdotibus. Ministri enim Dei sunt, in hoc ipsum servientes. Dignus est operarius mercede sua: ut vel sic crederent, ne videretur Christus magis superbiam docuisse: dum in peccatoribus vindicant, Deo ministrare probantur. Reddite omnibus debita: cui tributum, tributum. Inclina [Col. 0497D] pauperi aurem tuam, et redde debitum tuum: etiam eleemosyna debitum appellatur. Cui vectigal, vectigal. Vectigal nostrum est, ut transeuntibus demus, vel transeuntes sedentibus ad viam et indigentibus largiamur. Vectigal autem a vehendo dicitur. Cui timorem, timorem: cui honorem, honorem. Quomodo ergo, praeter Deum, ne timueris alium? sed sic, inquit, te age, ut neminem timeas: timor enim Dei expellit timorem humanum. Nemini quidquam debeatis, nisi ut invicem diligatis. Hoc solum debet manere: semper dilectionis debitum, quod semper est necessarium. Qui enim diligit proximum, legem implevit. Proximus est, secundum dictum Domini, omnis homo qui misericordia indiget. Nam non adulterabis; [Col. 0498A] Non occides; Non furaberis; Non falsum testimonium dices; Non concupisces; et si quod est aliud mandatum, in hoc verbo restauratur. Diliges Dominum Deum tuum perfecte, propter idololatriam, et proximum sicut te, propter injustitiam. Inde enim injustitia nascitur, quia plus caeteris nos amamus. Diliges proximum tuum sicut te ipsum. Dilectio proximi malum non operatur. Omnis lex et prophetae in hoc verbo continentur: sicut enim non vis tibi fieri malum, sic vis tibi fieri bonum. Plenitudo ergo legis est dilectio. Consummatio legis: quia et bonum non facere, malum est. Et hoc scientes, tempus quia hora est. Non ergo debetis semper parvuli esse et lactentes, sicut dicit ad Hebraeos. Enumerat, sive recapitulat. Horam pro tempore posuit. Jam nos de somno surgere. [Col. 0498B] De somno pigritiae et ignorantiae surgamus. Jam enim lucet scientia Dei. Nunc enim propior est nostra salus. Dum appropinquat scientia Dei, appropiat salus, appropinquat saluti perfectus intellectus, et firmior fit credendo. Quam cum credidimus. Cum primum credidimus. Nox praecessit, dies autem appropinquavit. Comparat nocti ignorantiam, diei vero scientiam. Abjiciamus ergo opera tenebrarum, et induamur arma lucis. Cum ignorantia abjiciamus simul et opera ignorantiae, et induamus arma scientiae, hoc est opera bona. Qui male agit, odit lucem: qui autem facit veritatem, venit ad lucem, ut manifestentur opera ejus, quia in Deo sunt facta. Sicut in die honeste ambulemus. Scientes Dei oculis semper videri. Omne peccatum nocte liberius fit; in die autem peccare non libere [Col. 0498C] potest, propter timorem et pudorem. Non in comessationibus. Comessatio est collatio convivii. Nos igitur non tales, sed spirituales de Apostolo habemus comessationes. Cum convenitis, inquit, invicem, unusquisque vestrum psalmum habet, et reliqua. Et ebrietatibus, non in cubilibus et impudicitiis, non in contentione et aemulatione. Attendite vobis, ne forte graventur corda vestra in crapula, et caetera de ebrietate testimonia. Sequitur ebrietatem impudicitia: ebrietas enim materia est luxuriae. Sed etiam si ista non fuerint, et fuerit zelus et invidia, non nobis esse gloriandum Jacobus probat dicens: Nolite gloriari et mendaces esse adversus veritatem, et reliqua. Sed induimini Dominum Jesum Christum, et carnis curam ne feceritis. Qui dicit se in Christo manere, debet quomodo [Col. 0498D] ille ambulavit, ambulare: solus Christus videatur in nobis, non homo vetus. In desideriis. Salomon: Post concupiscentias tuas ne eas, et iterum: Si dederis concupiscentiam animae tuae, faciet te in gaudium inimicis tuis. Omnino faciendum non est quod caro desiderat.



CAP. XIV.

Infirmum autem in fide. Hinc incipit disserere inter eos qui crediderant in Christo, quia alii eorum erant perfecti in fide, alii adhuc minus firmi. Et ii qui perfecti erant, etiam de immolatitiis carnibus, si eis aliquis apponebat, tanquam reliquos cibos sine discretione aequaliter manducabant. Alii vero haesitabant, et eas velut immundas vitabant, quibus dicitur, ut olus manducent. Tamen aliqui capitulum [Col. 0499A] istud de iis qui ex Judaeis et ex gentibus crediderant, dictum putant, quia qui ex Judaeis crediderant adhuc quasi secundum legem et carnes aliquas immundas, et dies aliquos sanctiores putabant, veluti sabbatum, aut neomenias: ipsis quasi infirmis jubetur olera manducare: quae indifferenter comeduntur ab omnibus. Qui firmiores erant in fide, hoc est, qui ex gentibus crediderant, omnes carnes et omnes dies aequales esse credebant: istis dicitur ut nihil aestiment commune per ipsum, nisi ei qui commune crediderit, sicut subter adjecit: Scio et confido in Domino, quia nihil commune per ipsum, et reliqua. Assumite. Suscipite, vel sustinete. Oblique illos increpat qui se fortes putabant, ut carnibus uterentur. Non in disceptationibus cogitationum. Nolite secundum [Col. 0499B] vestras cogitationes judicare, quem lex non judicat. Alius enim credit se manducare omnia. Qui scilicet senior est, aut jam edomuit carnem, aut tantam fidem habe, ut non possit moveri ad luxuriam vel peccatum. Qui autem infirmus est, olus manducet. Infirmus, secundum Deum, aut juventutem, aut corporis calorem, vel fidem. Is qui manducat non manducantem non spernat. Et qui non manducat, manducantem non judicet. Habebant inter se aemulationem qui non manducabant, manducantes judicabant quasi carnales, et illi illos irridebant, quasi cito volentes mori, et infirmos, qui de immolatitiis manducarent. Deus enim illum assumpsit. Similiter quomodo et te. Tu quis es qui judicas alienum servum? Sicut ait sanctus Jacobus: Qui judicat fratrem, judicat legem scilicet, [Col. 0499C] et sapientiorem se indicat lege. Suo domino stat aut cadit. Sive vivit, sive moritur, quia et ille propter Deum abstinet, et ille propter Dominum manducat. Stabit autem: potens est enim Deus statuere illum. Deus qui tres pueros leguminibus pastos meliores fecit apparere, quam illos qui de mensa regis edebant, potest et ista facere: in corpore diutius stare, aut jejunare, aut carnibus abstinere. Nam alius judicat, diem inter diem: alius judicat omnem diem. Judaei diem inter diem non poterant judicare, quia de jejunio lex non est posita, sed quomodo potest unusquisque, aut vult: qui autem plus jejunat, mercedem majorem habet. Unusquisque in suo sensu abundet. In tali causa duntaxat unusquisque sic faciat, quomodo melius putat, aut potest, aut corporis valetudo [Col. 0499D] permittit. Qui sapit diem, Domino sapit. Et qui manducat, Domino manducat. Domino sapit diem, qui jejunat propter Deum, sive qui sapientiae studens abstinet. Gratias enim agit Deo. E qui non manducat, Domino non manducat, et gratias agit Deo. Evangelium praedicat, per quod gratiae Domino referantur: quia propter Deum manducat, ut possit habere virtutem aedificandi corpus Christi: non propter gulam, nec propter luxuriam. Nemo enim nostrum sibi vivit, et nemo sibi moritur. Per illius exemplum multi salvantur et gratias agunt Deo. Qui enim voce gratias agit, solus agit, qui autem opere, multos agere facit. Sive enim vivimus, Domino vivimus; sive morimur, Domino morimur. Beatus qui omnia propter Deum facit: [Col. 0500A] nos vero econtrario, aut nobis vivimus, aut hominibus morimur. Sive ergo vivimus, sive morimur, Domini sumus. In hoc enim Christus mortuus est et resurrexit, ut et vivorum et mortuorum dominetur. Adventus Dei et vivos inveniet, et mortuos suscitabit. Nihil ergo praejudicat: utrum te vivum inveniat, aut resuscitet, tantum ut justus sis. Tu autem quid judicas fratrem tuum? Qua auctoritate? quasi non propter Deum, sed propter gulam manducet. Aut tu quare spernis fratrem tuum? Quasi propter homines abstineat. Omnes enim stabimus. Tunc de istis Dominus judicabit quid, quomodo fecerimus. Ante tribunal Dei. Deum esse Christum, qui judicaturus est non dubites. Scriptum est enim: Vivo ego, dicit Dominus: quoniam mihi flectetur omne genu, et omnis lingua confitebitur Deo. Probat [Col. 0500B] scriptum, quod omnes soli Deo reddent rationem. Itaque unusquisque nostrum pro se rationem reddet Deo. Non pro alio, nec hominibus pro se rationem reddet de his quibus lex tacet. Nam si tacuerit videns peccantem, reddet rationem pro eo. Speculatorem posui te domui Israel, dicitur ad prophetam. Non ergo amplius invicem judicemus. Sufficit quod nunc hucusque ignorantes fecistis. Sed hoc judicate magis, ne ponatis offendiculum fratri, vel scandalum. Hinc subtiliter ingreditur ad abstinentiam, et dicit non illos debere manducare, quamvis firmi sint, ne juniores exemplo illorum, aut infirmiores manducent, et offendant, aut scandalizentur. Scio et confido in Domino Jesu, quia nihil commune. Ne dicerent, quae Deus creavit, tu communia dicis esse: non hoc ideo dico, ut aliquid putem [Col. 0500C] esse commune. Per ipsum. Per Christum omnia mundata sunt: commune enim erat quidquid in esca non excipitur Judaeorum. Nisi ei qui ex stimat quid commune esse, illi commune est. In conscientia sua. Si enim propter cibum frater tuus contristatur. Non dixit propter jejunium, si illum aut cogas manducare, aut tuo exemplo provoces, qui invitus manducat, quod non potest sustinere. Jam non secundum charitatem ambulas. Jam non diligis proximum sicut te ipsum, si non illius ruinam consideras quasi tuam. Noli cibo tuo illum perdere, pro quo Christus mortuus est. Non dixit abstinentia tua. Non ergo blasphemetur nomen nostrum. Blasphematur autem, si propter escas contentiones oriantur. Non est enim regnum Dei esca et potus. Non per escam justificamur: et non dixit, [Col. 0500D] jejunium et sobrietas, sed esca et potus. Sed justitia, et pax, et gaudium in Spiritu sancto. Sed per jejunium facilius acquiritur. Ubi justitia tanquam se proximum diligendum, ibi et pax: et ubi pax, ibi et gaudium, quia ubi dissensio, ibi tristitia. Qui enim in hoc servit Christo, placet Deo et probatus est hominibus. Nemo potest dubitare quod sanctus sit. Itaque quae pacis sunt, sectemur. Ut non invicem judicemus. Et quae aedificationis sunt, invicem custodiamus. Aedificatio est abstinentia: nam esca, etiam i non perdat fratrem, non aedificat. Noli propter escam destruere opus Dei. Hominem quem Deus fecit. Omnia quidem munda sunt. Repetit, ne creaturam damnare videatur. Sed malum est homini. Ipsum mundum [Col. 0501A] malum fit illi. Qui per offendiculum manducat. Alterius, non suum. Bonum est non manducare carnem, et non bibere vinum. Exponit quid est per quod offendit infirmus. Neque in quo frater tuus offenditur, aut scandalizatur. In quocunque cibo aut potu alter scandalizatur, non est accipiendus. Aut infirmatur. A fide. Vinum et mulieres apostatare faciunt viros sapientes. Tu fidem habes penes te ipsum, habe coram Deo. Si in hoc te fidelem putas, sic manduca, ut te nemo videat infirmus: quod fieri non potest, nec debet, ut inclusus manducet. Beatus qui non judicat semetipsum in eo quod probat. Qui se non considerat in quo se probat infirmum, sed alterum timet perire. Qui autem discernit, si manducaverit, damnatus est. Si considerat quod dixerit, judicat, hoc dicit [Col. 0501B] discernit, et judicium enim ex discretione est, et discretio ex judicio, imo id ipsum est. Quia non ex fide. Non ex fide quae per charitatem operatur. Omne autem quod non est ex fide, peccatum est. Quidquid non aedificat, non est ex fide, et ideo peccatum est.



CAP. XV.

Debemus autem nos firmiores, imbecillitates infirmorum sustinere. Si vere firmi estis, sic facite, quomodo ego factus sum infirmis infirmus, ut infirmos lucrifacerem. Et non nobis placere. Non nos ipsi, sed proximi laudent, quia Dominus dissipat ossa hominum sibi placentium: sicut ego omnibus per omnia placeo, non quaerens quod mihi utile est, sed quod multis, ut salventur. Unusquisque vestrum proximo suo placeat. Non enim aedificare potest eum cui non placuerit per exemplum: quia nequeunt [Col. 0501C] aedificari verbis, qui destruuntur exemplis. In bonum ad aedificationem. Etenim Christus non sibi placuit. Ostendit modum placendi, ne ad vanam gloriam placeamus: simul et cum dicit, ad bonam aedificationem, monstrat esse malum. Qui Christi discipulus erit, non quaerit proprium, quomodo ille enim propter aliorum salutem etiam mortuus est, amarissima sustinuit opprobria dicentium: Vah qui destruis templum; et: Si Filius Dei est, descendat de cruce, et liberet se, et caetera. Sed sicut scriptum est: Improperia improperantium tibi ceciderunt super me. Quaecunque sanctis improperantur propter Deum, Deo improperantur, sicut dicit: Dum dicitur mihi quotidie, ubi est Deus tuus? Vel, qui vos spernit, me spernit. Quaecunque enim scripta sunt, ad nostram [Col. 0501D] doctrinam scripta sunt. Nihil ergo sine causa scriptum est, sive poenae peccatorum, sive merita justorum, sive tentationes justorum: nam et Deo et sibi noti erant, sed ut nos eos in omnibus imitemur, ideo eorum gesta referuntur. Ut per patientiam. Ut et nos pro aedificatione fratrum, si necesse fuerit, etiam haec similiter patiamur. Et consolationem. Consolatio est patientiae nostrae, si quos nos patimur, Dominum et sanctos sciamus esse perpessos, sicut dicit: Nolite mirari si odit vos mundus. Scripturarum spem habeamus. Per Scripturarum consolationem spem futuram patientia exspectamus, sicut scriptum est: Pax multa diligentibus legem tuam, et non est illis scandalum. Non possunt ergo desperare, vel a fide moveri, qui consolatione utuntur. [Col. 0502A] Deus autem patientiae et solatii det vobis. Non impatientiae, nec dissensionis, sed patientiae et solatii, usque ad consummationem, quia sine ipso nihil sumus: ab ipso est enim patientia mea. Id ipsum sapere in alterutrum secundum Jesum Christum. Ut unusquisque sic quaerat salutem alterius, quasi suam, ut in fide unanimiter perseveret. Ut unanimes, uno ore honorificetis Deum et Patrem Domini nostri Jesu Christi. Tunc Deus vere honorificatur, si uno animo et concordi voce laudatur. Si fuerint duo vel tres congregati in nomine meo, et reliqua. Propter quod suscipite invicem, sicut et Christus suscepit vos, in honorem Dei. Invicem onera vestra portate, et sic adimplebitis legem Christi. Si ille portavit nostras infirmitates, et suscepit nos impios, quia Deus erat: [Col. 0502B] quanto magis nos debemus invicem sustinere, qui similes sumus! Dico enim Christum Jesum. Iterum Judaeos et gentes ad unitatem adducit. Consentio vobis quod Christus ad vos venerit, primum promissus vobis per prophetas, et gentes propter misericordiam Dei vocatae: nunc tamen unum corpus estis effecti per mortem Christi. Ministrum fuisse circumcisionis, propter veritatem Dei. Non enim venerat ministrari, sed ministrare, et dare animam suam in redemptionem pro multis. Ad confirmandas promissiones patrum. Quia illis promissus fuerat Christus, sicut ipse dicit: Non veni nisi ad oves quae perierunt domus Israel. Gentes autem super misericordia honorare Deum. Quia impares sunt gentes ad gratias agendas, secundum quod illis gratuitam misericordiam [Col. 0502C] Deus donavit: sive propter Israel misericordiam gentes vocatae sunt, ut illos aemulentur. Sicu scriptum est, propterea confitebor tibi in gentibus Domine, et nomini tuo cantabo. Ostendit a gentibus majores Deo gratias referendas: Cui enim plus di mittitur, plus diligit: et Judaeis arrogantiam tollit, dum et gentium salutem similiter docet esse praedictam, quamvis ipsi nunquam audierint. In ipsis Christus confitetur eos misericordiam consecutos, quia et ipsi in ejus sunt corpore. Et iterum dicit, Laetamini, gentes, cum plebe ejus. Et iterum: Laudate, omnes gentes, Dominum, et magnificate eum, omnes populi. Quia cum ipsis ad salutem estis vocati. Et rursus Isaias ait: Erit radix Jesse. Cujus filius est David, ex cujus semine Maria, ex qua natus est [Col. 0502D] Christus; et illud huic loco aptum est: Non deficiet dux de femoribus Juda: contra Judaeos, quia vere Christus venit, cui omnes gentes crediderunt. Et qui exsurget regere gentes; in eum gentes sperabunt. Ne dicerent, de proselytis dictum est. Deus autem spei repleat vos omni gaudio. In quo omnes speramus. Omne gaudium spiritale fidelibus in spe futura esse debet. Et pace in credendo, ut abundetis. Omnium gaudium, ubi pax: nullum vero gaudium, ubi dissensio, sed moestitia. In spe, in virtute Spiritus sancti Consolatio spei sanctorum, virtutes Spiritus sancti sunt. Certus sum autem, fratres mei, et ego ipse de vobis. Bonus doctor laudando provocat ad profectum, ut erubescant tales se non esse, quales esse putantur. Quomodo et ipsi estis pleni dilectione. [Col. 0503A] Ne tanquam contentiosos arguisse videretur, et dissidentes, et stultos, simul ostendit Christianos semper se alterutrum monere debere. Repleti omni scientia, ita ut possitis alterutrum monere. Et Veteris et Novi Testamenti. Audacius autem scripsi vobis, fratres, ex parte. Imo ideo magis scribendi fiduciam habui, quia scio vos ut prudentes cito accipere rationem. Argue sapientem et amabit te. Tanquam in memoriam vos reducens. Sciens quam sapientes sitis. Sapiens etiam nutibus. Propter gratiam quae data est mihi a Deo. Non propter dona humana, vel ut lauder a vobis, sed ut officium meum impleam. Ut sim minister Christi Jesu gentibus. Revocans illi servos quondam fugitivos. Sanctificans Evangelium Dei. Mox exemplo sanctum ostendens, quod cum tanto timore ministro; [Col. 0503B] quidam enim ut humana contemnunt, quod praedicant ut divinum: et ita fit, ut res sancta videatur esse non sancta, si non fiat sancta. Unde dicitur: Sanctificate jejunium, id est sanctum facite sive monstrate. Ut fiat oblatio gentium accepta et sanctificata in Spiritu sancto. Ut exemplo meo gentes efficiantur hostia Deo accepta, non igni sanctificata vel suscepta, sed Spiritu sancto, sicut scriptum est: Quia sedit super apostolos sicut ignis. Habeo igitur gloriam in Christo Jesu. Qui gloriatur, in Domino glorietur. Ad Deum. Licet apud homines infamia. Non enim audeo aliquid loqui eorum, quae per me non efficit Christus in obedientiam gentium. Non audeo me dicere propria virtute fecisse, et non omnia per me Christum esse operatum, ut nobis tolleret praesumptionem. [Col. 0503C] Verbo et factis, in virtute signorum et prodigiorum. Ipse per me loquebatur, et ipse signa faciebat, virtutes operando. In virtute Spiritus sancti, hoc non de operibus, sed de virtutibus et signis, quae fiebant, loquebatur. Ita ut ab Hierusalem per circuitum usque ad Illyricum repleverim Evangelium Christi. Replet Evangelium, quando etiam gentes credunt; sic adimplentur passiones Christi in Paulo, quando a gentibus patitur, et in omni loco Christi Evangelium dilatatur. Si autem hoc praedicavi Evangelium, non ubi nominatus est Christus, ne super alienum fundamentum aedificarem. Non omnis qui super alienum fundamentum aedificat, male aedificat, nam potest aurum aedificare. Hic pseudoapostolos taxat, qui semper ad jam credentes ibant, et [Col. 0503D] nunquam ad gentes, quia non poterant virtutes [Supp. facere aut quid simile]: et ostendit perfecte se laborasse, qui et fundamentum posuit et superaedificavit. Sed sicut scriptum est, Quibus non est annuntiatum de eo. Suum laborem monstrat ante praedictum. Videbunt, et qui non audierunt de eo, intelligent. Videtur Christus in apostolis per virtutes, sicut Pater in Christo dicente: Vel operibus credite, quia Pater in me est, et ego in Patre. Propter quod et impediebar plurimum venire ad vos. Nunc vero ulterius locum non habens in his regionibus. Exponit illud, quod in capite epistolae dixerat: Sed prohibitus sum. Cupiditatem autem habens veniendi ad vos. Notandum esse cupiditatem etiam bonam. Ex multis jam praecedentibus annis. Qualis necessitas [Col. 0504A] fuit, ut multis annis detineretur. Cum in Hispaniam proficisci coepero. Promiserat quidem, sed dispensante Deo non ambulavit. Spero quod praeteriens videam vos, et a vobis deducar illuc. Quia vos sic exhibetis, ut nec in vobis locum habeam diutius immorandi. Si vobis primum ex parte fruitus fuero. Ex parte: quia jam credidistis, ad confirmandos vos, ideo ex parte, nulla temporis magnitudo satiat charitatem. Nunc igitur proficiscar in Hierusalem. Hoc solum mihi restat, ut veniam. Ministrare sanctis. Sancti erant in Hierusalem, qui omnibus contemptis, et ante pedes apostolorum jactis, lectioni, orationi et doctrinae vacabant. Quales ergo erant, ut Apostolus ipse pergeret illis ministrare, et quibus optat acceptam suam oblationem, si eam dignentur [Col. 0504B] accipere, ostendens hoc non tam accipientibus prodesse quam dantibus. Probaverunt enim Macedonia et Achaia. Probaverunt sibi hoc utile esse. Collationem aliquam facere. Conferre aliquid sumptuum. In pauperes sanctorum, qui sunt in Hierusalem. Pauperes sanctorum, quia propter Dominum sunt pauperes. Placuit enim eis, et debitores sunt eorum. Provocat illos ad hoc opus, ostenditque non illis immerito placuisse. Nam si spiritualium eorum participes facti sunt gentiles. Quia ex ipsis habebant doctores, et socii facti erant radicis et pinguedinis olivae. Debent et in carnalibus ministrare illis. Unusquisque in quo abundat. Hoc igitur cum consummavero et assignavero eis fructum hunc, proficiscar per vos in Hispaniam. Si vos sic exhibueritis abundanter, bene doceam vos, [Col. 0504C] quod quia quantum proficit discipulus, tantum ad docendum provocatur et doctor, sicut ibi: Os nostrum patet ad vos. Scio autem quod veniens ad vos, in abundantia benedictionis Christi veniam. Sive abundanter praeparatis metenda, sive benedicitur Christus in adventu meo. Obsecro igitur vos, fratres, per Dominum nostrum Jesum Christum. Jacobo occiso, pro Petro orant, et liberatur de carcere, ne ipsi detrimentum paterentur. Et per charitatem Spiritus sancti. Charitas spiritus quam scripsit ad Galatas, charitas facit sancti Spiritus ut pro invicem oremus. Ut adjuvetis me in orationibus pro me ad Deum. Multum enim valet instans oratio plurimorum. Ut liberer ab infidelibus qui sunt in Judaea, et obsequii mei oblatio accepta fiat in Hierusalem sanctis. Sive ut omnes credant, sive fidelibus ministrans in infideles [Col. 0504D] non incidam, et ad vos venire non possim: praevidebat enim per Spiritum se ibi, sicut in Actibus apostolicis legimus, multa passurum. Ut veniam ad vos in gaudio. Tunc cum gaudio veniam, si ab eis oblatio mea fuerit accepta, et securus verbum Dei abundantius loquar. Tristitia enim animi multum impedit ad doctrinam, sicut Ecclesiastes: Calumnia turbat animum etiam sapientis. Per voluntatem Dei, et refrigerer vobiscum. Si Deus voluerit, non si ego sine ejus voluntate intendero. Deus autem pacis cum omnibus vobis. Amen. Non nisi in pacificis Deus pacis inhabitat. Pulchre autem in pace finivit, duobus populis in concordiam revocatis.



CAP. XVI.

Commendo autem vobis Phoeben, sororem nostram. [Col. 0505A] Hoc jam quasi post finem, ut solet in ultimo epistolae fieri. Quae est in ministerio Ecclesiae. Quomodo diacones sunt, sive in ministerio verbi: nam et feminae tunc in suo sexu docebant, sicut legimus de Priscilla, cujus vir Aquila vocabatur. Quae est in Cenchris. Cenchres portum aiunt Corinthi. Ut eam suscipiatis in Domino digne sanctis. Hoc est, propter Dominum. Et assistatis ei, in quocunque negotio vestri indiguerit: etenim ipsa quoque astitit multis, et mihi ipsi. Et adjuvetis eam, sive sumptu, sive aliquo solatio, quia et ipsa quandiu habuit, plurimos adjuvit. Salutate Priscam et Aquilam. Qui confirmarunt Apollon, et docebant, sicut legimus. Adjutores meos in Christo Jesu. In hoc adjuvabant in quo laborabat Paulus, in verbo scilicet. Qui pro anima mea [Col. 0505B] suam cervicem supposuere. Probando meam doctrinam se periculis objecerunt. Quibus non solus ego gratias ago, sed et cunctae Ecclesiae gentium. Quibus per illos ego servatus sum. Et domesticam eorum Ecclesiam. Ostendit in quocunque loco collecti fuerint fratres Ecclesiam esse. Salutate Epaenetum dilectum mihi. Illos salutat, per quos Romani crediderant, non sunt enim nomina Latina, sed Graeca. Qui est primitivus Asiae in Christo Jesu. Qui primus ex Asia credidit. Salutate Mariam, quae multum laboravit in vobis. Verbo, nam tunc etiam prophetabat. Salutate Andronicum et Juliam [Vulg. Juniam] cognatos. Ex Judaeis. Et concaptivos meos. Simul fuerant passi cum Paulo tribulationem. Qui sunt nobiles in apostolis. Et mente, et doctrina. Ipsi inter caeteros missos ad [Col. 0505C] Romanos, per quos crederent vel eorum firmarentur exemplo, nobiles habebantur. Qui et ante me fuerunt in Christo; salutate Ampliatum dilectissimum mihi in Domino; salutate Urbanum adjutorem nostrum in Christo Jesu, et Stachen [Vulg. Stahyn] dilectum meum. Qui etiam ante credidere quam ego. Salutate Apellem probum in Christo. Probatum sive perfectum. Salutate eos qui sunt de Aristoboli domo. Salutate Herodionem cognatum meum. Salutate eos qui sunt ex Narcissi. Civitas vel locus est. Qui sunt in Domino. Non enim omnes ex Narcissi erant in Domino. Salutate Triphaenam et Triphosam, quae laborant in Domino. Salutate Persidem charissimam, quae multum laboravit in Domino. Salutate Rufum electum in Domino, et matrem ejus et meam. Aetate, non partu. Salutate [Col. 0505D] Asyncritum, Phlegontam, Hermem, Patrobam, Hermam, et qui cum eis sunt fratres. Salutate Phedologum et Judiam [Vulg. Philologum et Juliam], Nereum, et sororem ejus, et Olympiadem, et omnes qui cum eis sunt sanctos. Salutate invicem in osculo sancto. Salutant vos omnes Ecclesiae Christi. Non ficte, vel sub dolo, quali Judas tradidit Salvatorem. Ideo enim de Ecclesia primo pax annuntiatur, ut ostendat se cum omnibus pacificum esse, qui corpori communicaturus est Christi. Rogo [Col. 0506A] autem vos, fratres, ut observetis eos qui dissensiones. Dissentiunt autem a doctrina, qui ex circumcisione erant, qui jejunium et abstinentiam destruentes, neomaenia, et sabbata, et ferias, ventris causa docebant. Et offendicula praeter doctrinam, quam vos didicistis, faciunt; et declinate ab illis. Quia per haec potestis offendere. Hujusmodi enim Christo Domino nostro non serviunt, sed suo ventri. Sicut Jovinianus. Et per dulces sermones et benedictiones seducunt corda innocentium. Composite dicentes, et bene astruentes. Vestra enim obedientia in omnem locum divulgata est. Si illis obedistis, quibus non debuistis, quanto magis nobis? Ideo ad vos venerunt, scientes vos cito seduci posse: bona est enim obedienti, sed in bono. Nam non semper: quia frequenter [Col. 0506B] et mala docentur. Gaudeo igitur in vobis: sed volo vos sapientes esse in bono, et simplices in malo. Bonum sapite faciendo, malum ignorate vitando, et subjicietur inimicus pedibus vestris. Estote astuti sicut serpentes, simplices ut columbae. Deus autem pacis conteret Satanam sub pedibus vestris velociter. Ecce dedi vobis potestatem calcandi super serpentes et scorpiones, id est, ut non vobis dominentur, et omnibus super eos membris liberi ambuletis. Gratia Domini nostri Jesu Christi vobiscum. Salutat vos Timotheus adjutor meus, et Lucius, et Jason, et Sosipater, cognati mei. Haec est semper Pauli subscriptio. Saluto vos ego Tertius, qui scripsi epistolam, in Domino. Salutat vos Caius hospes meus, et universae Ecclesiae. Tertius nomine, non numero. Salutat vos Erastus [Col. 0506C] dispensator civitatis, et Quartus frater. Hunc Erastum discipulum fuisse et praedicasse evidenter dicit ad Timotheum. Ei autem qui potens est vos confirmare. Signis atque virtutibus. Juxta Evangelium meum et praedicationem Jesu Christi. Juxta praedicationem Jesu Christi vivatis. Secundum revelationem mysterii temporibus aeternis taciti: quod nunc patefactum est per Scripturas prophetarum, secundum praeceptum aeterni Dei, ad obedientiam fidei in cunctis gentibus. Mysterium de vocandis gentibus in lege diu fuerat occultatum, quod nunc per praedicationem, vel revelationem Christi, et Evangelium Pauli patefactum est, per testimonia prophetarum: quamvis enim hoc ante prophetae praedicerent, tamen quomodo futurum esset nec ipsi quidem prophetae sciebant. [Col. 0506D] Poterant enim credere eos tanquam proselytos admittendos ad fidem. Cogniti soli sapienti Deo. Solus haec ante Deus praescivit: sive solus naturaliter sapiens. Quomodo solus bonus, cum et homo bonus dicatur? Nos enim dono Dei boni vel sapientes esse possumus, ille natura. Notandum quia non dixit soli sapienti Patri, sed soli sapienti Deo, qui est trinitas aeterna. Per Dominum Jesum Christum, cui honor et gloria in saecula saeculorum. Amen. Per Jesum Christum, non a nobis ipsis.



AD CORINTHIOS EPISTOLA PRIMA.
[Col. 0505]




ARGUMENTUM.
[Col. 0505D]

Corinthii sunt Achaici; et hi similiter ab apostolis audierunt verbum veritatis, et subversi sunt multifarie [Col. 0506D] a falsis apostolis. Quidam a philosophiae verbosa eloquentia, alii secta legis Judaicae, inducti sunt. Hos revocat Apostolus ad veram evangelicam sapientiam, [Col. 0507A] scribens eis ab Epheso. Corinthus metropolis est, et ideo quod ipsis scribit, omni Achaiae scribit.



CAPUT PRIMUM.

Paulus. Auctoritatis est nomen. Vocatus Apostolus Jesu Christi. In via vocatus, ut esset apostolus. Per voluntatem Dei. Voluntate Dei vocatus et illuminatus credidit. Et Sosthenes frater. Non apostolus, sed ex ipsis sciens erat. Ecclesiae Dei, quae est Corinthi. Est Ecclesia et non Dei. Sanctificatis. Per baptismum. In Christo Jesu. Gratia ejus per quam salvamur. Vocatis sanctis cum omnibus. Ostendit quae sit Ecclesia Dei, quae lavacro salutari abluta est. Sanctos corripit, ut illi caeteros arguant, quia nec ipsi sine peccato: sicut Salvator propter Pharisaeos discipulis dicit, Videte et cavete ab omni avaritia: qui nihil habebant. Qui invocant nomen Domini Jesu [Col. 0507B] Christi in omni loco ipsorum, et nostro. Invocare, intus vocare est, quod licet ad omnes, sed maxime ad sacerdotes pertinet invocare: sicut ibi, Sic benedicitis filios Israel, invocantes nomen meum. Et David ait, Et Samuel inter eos qui invocant nomen Domini. Nam sacerdos fuit, qui et sacerdoti successit, et qui hostias offerebat, et de quo secundum historiam dictum est: Suscitabo mihi sacerdotem fidelem. Gratia vobis et pax a Deo Patre nostro et Domino Jesu Christo. Notandum quia semper gratiam praemittit cum pace. Gratias ago Deo meo semper pro vobis, in gratia Dei, quae data est vobis in Christo Jesu. Gratias quidem ago quod habetis scientiam, sed volo vos scire quae sit scientia, quae concordat in omnibus [Col. 0507C] catholicae fidei. Ut solet, primum provocat. Quia in omnibus divites facti estis in illo. In omnibus doctrinis dono Dei per sapientiam, quae prophetas et amicos Dei constituit. In omni verbo, et in omni scientia. Tam Veteris Testamenti quam Novi. Sicut testimonium Christi confirmatum est in vobis. Testimonium Christi quod dixit, Omnis scriba doctus similis est homini patrifamilias, qui profert de thesauro suo nova et vetera. Ita ut nihil desit in ulla gratia. Sicut dicit Salomon, Venerunt mihi omnia simul cum ea: id est, cum sapientia. Exspectantibus revelationem Domini nostri Jesu Christi. Qui nunc tanquam absens non videtur. Qui et confirmabit vos usque ad finem sine crimine in die adventus Domini nostri Jesu Christi. Sicut ait Propheta, Confirma me in verbis tuis, et illud, Pax multa diligentibus nomen tuum, et non [Col. 0507D] est illis scandalum. Fidelis Deus, per quem vocati estis. Quia confirmavit fidelis Deus. In societatem Filii ejus Jesu Christi Domini nostri. Societatem Joannes ostendit dicens, Quoniam Deus lux est, et tenebrae in eo nullae sunt: si dixerimus quia societatem habemus cum eo, et in tenebris ambulamus, mentimur. Et Paulus: Si commorimur, et convivemus: si sustinemus, et conregnabimus: si socii fuerimus conversationis et passionum, erimus socii et in gloria. Obsecro autem vos, fratres. Hucusque cum laude praefatio. Hinc jam causam dissensionis exsequitur. Per nomen Domini nostri Jesu Christi. In quo nomine videbitis signa fieri. Ut idipsum dicatis omnes, et non sint in vobis schismata. Ut unum sentiatis, vel confiteamini. [Col. 0508A] Sitis autem perfecti in eodem sensu, et in eadem sententia. Si unum et sentiatis et proferatis, tunc poteritis esse perfecti. Significatum est enim mihi de vobis, fratres mei, ab his qui sunt Chloes, quia contentiones inter vos sunt. Quomodo Apostolus credidit de absentibus, cum scriptum sit, Non credas auditui vano, et caetera multa? Sed hanc gratiam habebat, ut sciret quid absentes agerent, sicut ad Colossenses ait, Etsi corpore absens, spiritu praesens, gaudens et videns ordinem vestrum. Hoc autem dico, quod unusquisque vestrum dicit, Ego quidem sum Pauli, ego autem Apollo, ego vero Cephae. In apostolorum persona hoc de pseudoapostolis dicebat, qui per sapientiam mundi circumvenerant eos, quia unusquisque ejus se dicebat esse cujus doctrinam diligebat, cum diversas haberent doctrinas; [Col. 0508B] si ergo nec de veris apostolis dicendum est, quanto magis de illis qui nihil erant! Ego autem Christi. Divisus est Christus? nunquid Paulus crucifixus est pro vobis? Pauci dicebant, quod omnes dicere debuissent. Dividitur corpus, cum membra dissentiunt. Potest dici illis, qui Christi exemplo Abraham volunt imitari: Nunquid Abraham crucifixus est pro vobis? et illud Domini, in quo docet, non debere nos quaerere quid alteri discipulo praecipiet: ait enim Petro, Quid ad te? tu me sequere. Aut in nomine Pauli baptizati estis? Habebant ergo isti baptismatis sacramentum, sed hoc per contentionem et zelum in schisma vertebant, et carnaliter sapiendo aliter de Deo credebant, dum sibi ipsi sensu carnali Deum qualem volebant fingebant, atque ita tantum longe aliter quam Deus [Col. 0508C] est credebant, quantum a veritate vanitas differt: quia animalis homo non percipit ea quae sunt spiritus Dei. De talibus dicit, Et circumferuntur omni vento doctrinae. Gratias ago Deo meo, quod neminem vestrum baptizavi, nisi Crispum, et Caium, ne quis dicat, quod in nomine meo baptizati estis. Baptizavi autem et Stephanae domum. Caeterum nescio si quem alium baptizaverim. Non enim misit me Christus baptizare, sed evangelizare. Quod sic evenit, ut neminem vestrum baptizarem; nam forsitan dixissetis, quod in nomine meo baptizarem. Non in sapientia verbi, ut non evacuetur crux Christi. Evacuant illi vim crucis, qui humana sapientia gloriantur, quam illa damnavit. Verbum enim crucis praedicatio Evangelii est. Christi crucifixi. Pereuntibus quidem stultitia est. Incredulis [Col. 0508D] et non intelligentibus virtutem Dei stultitia videtur Dei Filium dicere crucifixum; fideles autem intelligunt Dei esse virtutem, cum et diabolum superavit et mortem. Iis autem qui salvi fiunt, id est nobis, virtus Dei est. Fidem infundendo salvavit. Scriptum est enim, Perdam sapientiam sapientium, et prudentiam prudentium reprobabo. In adventu Christi impletum est. Ubi sapiens? Ubi scriba? Eligendo piscatores, philosophos reprobavit. Ubi inquisitor hujus saeculi? Qui sapientia sua conquirit cum caeteris de occultis, ut de abditis rebus ac naturis singulorum. Unde est haec sapientia quam reprobat Deus, cum omnis sapientia a Domino Deo sit; sed ista sapientia talis, et saecularis, non est desursum descendens, sed mundana; [Col. 0509A] ideo ut stulta a Domino refutatur, quia se putat aliquid esse, et per suam sapientiam occulta Dei cognoscere: sed ista sapientia animalis et diabolica est. De talibus sapientibus dicit Deus, Quia abscondisti haec a sapientibus et prudentibus. Nonne stultam fecit Deus sapientiam hujus mundi? nam quia in Dei sapientia non cognovit mundus per sapientiam Deum, placuit Deo. Omnia in sapientia fecit, in qua debuit ipse cognosci qui fecerat, qui etiam ipsis ad cognoscendum eum dederat sapientiam. Per stultitiam praedicationis salvos facere credentes. Quae apud illos stultitia haberetur. Quomodo et Judaei signa petunt. Ex consuetudine prophetarum, qui cum etiam sine signis cognoscere debuerunt, videntes non crediderunt. Et Graeci sapientiam quaerunt. Rationem humanae sapientiae. [Col. 0509B] Nos autem praedicamus Christum crucifixum. Ostendit multum discrepare illorum sapientiam a doctrina sua. Judaeis quidem scandalum. Scandalum est Judaeis, si praedicamus esse ipsum Christum, quem illi crucifixerunt: scandalum illis est audire mortuum Christum, sicut dicebant, Nos audivimus ex lege, quia Christus manet in aeternum. Gentibus autem stultitiam. Non intelligentibus misericordiam Dei esse, quae stultitia credebatur. Nisi enim (ait Propheta) credideritis, non intelligetis. Ipsis autem vocatis Judaeis atque Graecis, Christum Dei virtutem et Dei sapientiam. Quam non credit profecto dum nescit: cum autem crediderit, quam infirmitatem putaverat, intelligit esse virtutem, quia intelligunt mysterium pietatis esse dum credunt. Si Christus Dei virtus, [Col. 0509C] ergo sempiterna. Sempiternus igitur Christus, quia alibi dicit, Sempiterna quoque virtus ejus, et divinitas, et sapientia. Quod haeretici non intelligentes, Patrem imperfectum blasphemant, dum dicunt fuisse Patrem aliquando sine Filio; ergo fuit sine virtute, sine verbo, sine sapientia, sine justitia, quod quam stulte dicunt, agnoscant Dei virtutem, propter signa; Dei sapientiam, propter doctrinam. Quia quod stultum est Dei, sapientius est hominibus. Quia quod stultum videtur Deo, sapientius est omnibus hominibus: quia sapientia sua salvari non poterant, qui per crucem Domini liberati sunt: sicut si dicas, sapientior est rusticus sermo advocati, quam sermo sapientissimi rusticani. Stultum Dei judicabatur, quando audiebant Deum passum. Sed hoc erat sapientius. Et [Col. 0509D] quod infirmum est Dei, fortius est hominibus. Mortem quam nec gigantes evadere potuerunt, homo crucifixus, in Deo assumptus, evicit. Videte enim vocationem vestram, fratres. In vobis ipsis probate quod dico. Quia non multi sapientes secundum carnem, non multi potentes, non multi nobiles. Quia pauci sapientes crediderunt: per superbiam enim sapientiae saecularis, multi Dei sapientiae voluerunt esse subjecti. Sed quae stulta sunt mundi elegit Deus, ut confundat sapientes; infirma mundi elegit Deus, ut confundat fortia; et ignobilia mundi et contemptibilia elegit Deus: et ea quae non sunt, ut ea quae sunt destrueret. Hoc est, elegit Deus populum gentium, qui non erat populus Dei, ut destrueret populum Judaeorum, qui se esse gloriabatur [Col. 0510A] Dei. Semper istorum trium gloriatio arguitur, sicut scriptum est, Non glorietur sapiens in sapientia sua, neque fortis in fortitudine sua, neque dives in divitiis suis. Ipse quoque Dominus quod per prophetam dixerat, in se ad nostrum exemplum implevit. Denique dum de paupere nascitur, reprobat divitias: dum litteras non discit, refutat saeculi sapientiam: dum traditur, non resistit, qui poterat totum mundum uno sermone subvertere, humanam tamen fortitudinem nihil esse monstravit. Unde humilient se Deo, si volunt et ipsi eligi cum caeteris. Sed hoc totum contra illos dicebat, qui se dicebant de genere sacerdotali esse, et legisperitos, et meliores apostolis, et seducebant eos in multis erroribus doctrinarum: quomodo dici potest contra Pelagianos, [Col. 0510B] qui dicunt se sua sapientia esse salvatos. Ut non glorietur omnis caro in conspectu ejus. Carnales sunt, qui de suis meritis gloriantur: sed cito cadent, sicut flos feni. Ex ipso autem vos estis in Christo Jesu. Si ergo ex ipso estis, nolite illos admirari quos ille non elegit. Qui factus est sapientia nobis a Deo et justitia. Ut nos faceret sapientes, et justos, et sanctos. Contra Arianos facit locus iste, qui dicunt Patrem fuisse aliquando sine Filio, qui est sapientia. Et sanctificatio et redemptio. Corporis nostri in resurrectione. Ut quemadmodum scriptum est: Qui gloriatur, in Domino glorietur. Non hoc saeculo, nec in propriis meritis, sicut multi, qui se Christianos credunt, et Pelagiano errore decipiuntur.



CAP. II.

Et ego cum venissem ad vos, fratres, veni [Col. 0510C] non per sublimitatem sermonis aut sapientiae, annuntians vobis testimonium Christi: non enim judicavi scire me aliquid inter vos. Quia ostenderat non illos debere admirari humanam sapientiam, suum exemplum replicat: quia non ipse per humanam sapientiam praedicasset. Nisi Jesum Christum, et hunc crucifixum. Quod apud homines stultum videtur. Et ego in infirmitate, et in timore et tremore multo fui apud vos. Non in jactantia. Et sermo meus, et praedicatio mea, non in persuasibilibus sapientiae verbis, sed in ostensione spiritus et virtutis. Quia valde disputatores erant isti Corinthii, timuit ne illi resisterent, aut ne illis et hoc aliqua philosophia videretur, et non crederent: ideo magis virtutis ostendit. Ut fides vestra non sit in sapientia hominum, sed in virtute Dei. Sapientia humana [Col. 0510D] ad breve tempus placet: quia temporalis est, ut ipse homo: virtus autem Dei aeterna est, quomodo Deus. Ideo illa fides permanet, quae per Dei virtutem est collata in homine. Sapientiam loquimur inter perfectos. Et nos habemus divinam sapientiam, sed eam vos capere non poteratis: quia adhuc lacte nutrimini, et in fide parvi comprobamini. Sapientiam vero non hujus saeculi, neque principum hujus saeculi. Sive regum, sive philosophorum, vel certe principum Judaeorum, vel contrariae fortitudinis. Qui destruuntur. Cum sapientia sua, atque doctrina, adveniente gratia Christi. Sed loquimur Dei sapientiam. Quae Christus intelligitur, qui et praedestinatus est, sicut dicit ad Romanos. In mysterio, quae abscondita est, quam praedestinavit [Col. 0511A] Deus ante saecula in gloriam nostram. Sive in praesentia, sive in re ante tempora, sive quia multi prophetae cupierunt videre, et quanquam singula scierint, nemo tamen ad plenum cognovit. Quam nemo principum hujus saeculi cognovit. Pilatus et Caiphas, vel certe omnes principes sacerdotum. Si enim cognovissent, nunquam Dominum gloriae crucifixissent. Sed sicut scriptum est, Quod oculus non vidit, nec auris audivit, nec in cor hominis ascendit quae praeparavit Deus iis qui diligunt illum. Dominus majestatis et merito et natura omnis creaturae Dominus effectus est, et Jesus homo, in quo Deus quodammodo potuit crucifigi: propter quod et Deus illum exaltavit, et donavit illi nomen quod est super omne nomen, pro unitate personae; et Deus dicitur crucifixus, et Filius [Col. 0511B] hominis esse in coelis, cum quando ista dicebat Dominus, in corpore erat in terris. Quoniam ergo Christus homo verus et Deus verus, ex duplici substantia una persona, et homo Deus, et idem rex gloriae, dominusque virtutum non sit crucifixus, pro inviolabili divinitate: et crucifixus sit in homine, pro unitate personae: itaque miro atque incogitabili modo passus est Deus, et non passa divinitas. Nobis autem revelavit Deus per Spiritum suum. Non merito nostro revelavit nobis, sed sua gratia, qui per fidem ejus accepimus Spiritum sanctum, qui voluntatem Dei nobis ostendit. Spiritus enim omnia scrutatur, etiam profunda Dei. Quis enim scit hominum quae sint hominis, nisi spiritus hominis, qui in ipso est? Ita et quae Dei sunt nemo cognovit, nisi Spiritus Dei. Deum esse non dubites, qui non solum [Col. 0511C] humana, sed etiam Dei occulta scire dicitur. Nos autem non spiritum hujus mundi accepimus: sed Spiritum qui ex Deo est. Qui mundana cogitat, id est, qui se mundanis illuit et implicat, spiritum mundi habet, non habet Spiritum sanctum. Ut sciamus quae a Deo donata sunt nobis, quae et loquimur. Per adventum, passionem et resurrectionem ejus, dono Spiritus sancti, quae etiam vobis annuntiamus. Audi donata, et tace de meritis. Non in doctis humanae sapientiae verbis, sed in doctrina Spiritus. Non a philosophis docti, sed a Dei Spiritu. Spiritualibus spiritualia comparantes. Spiritualibus, qui ea capere possunt, asseverantes. Animalis autem homo non percipit ea quae sunt Spiritus Dei. Qui Spiritum Dei non habet, animalis est, quia ritu animalium vivit, qui putat nihil [Col. 0511D] esse post mortem, sed hoc se debere agere, quod animalia: id est, manducare, et luxuriari, et mori. Stultitia est enim illi, et non potest intelligere quia spiritualiter examinatur. Stultitia illi videtur primum natus Deus, passus, resurrexisse: secundo contemnere quae tua sunt: praestare maxillam; et caetera. Spiritalis autem dijudicat omnia. Judicat vanum esse hujusmodi hominem, probat, examinat, et ipse a nullo carnali intelligitur, et quo quis spiritu agat. Et ipse a nemine judicatur. Quis enim cognovit sensum Domini qui instruat eum? Modo timet, ne dicant, totum hoc habet sensus Dei, quod nobis dixisti: id est, non in me sensus Dei deficit, sed in vobis virtus audiendi. [Col. 0512A] Nos autem sensum Christi habemus. Qui Spiritum sanctum accipimus.



CAP. III.

Et ego, fratres, non potui vobis loqui quasi spiritualibus, sed quasi carnalibus. Appellati sunt enim ad quemdam modum carnales jam renati per fidem, non sic, sicut illi qui adhuc venundati erant sub peccato: ac si diceret, non potuistis quasi spirituales, sed quasi carnales capere quod loquebar. Animalis enim homo, id est qui secundum hominem sapit (animalis quippe dicitur ab anima, carnalis a carne, quia ex anima et carne constat totus homo), non percipit quae sunt Spiritus Dei, id est quid gratiae credentibus crux conferat Christi. Tanquam parvulis in Christo lac vobis potum dedi, non escam: nondum enim poteratis, sed nec nunc quidem potestis: [Col. 0512B] adhuc enim estis carnales. Non in carnali aetate, sed in fide Christo ostendit proficientis [F. proficientes] futurum esse, ut possint, quia jam in eis spiritualiter natis gratia fuerat inchoata: ergo jam vasa erant in honorem facta, quibus adhuc recte diceretur: O homo, tu quis es, qui respondeas Deo? et si talibus recte dicitur, multo rectius eis qui vel nondum ita regenerati sunt, vel etiam in contumeliam facti. Illud tantummodo teneatur, quod non sit iniquitas apud Deum: qui sive donet, sive exigat debitum, nec ille a quo exigit, recte potest de iniquitate ejus conqueri: nec ille cui donat, debet de suis meritis gloriari. Et ille non nisi quod debetur non reddet: et ille non habet, nisi quod accepit. Cum enim sit inter vos zelus et contentio; dicit beatus Petrus: Deponentes [Col. 0512C] igitur omnem malitiam et simulationem, tanquam modo geniti infantes, rationabile et sine dolo lac concupiscite. Si igitur illi parvuli esse dicuntur, qui omnem malitiam deposuerint, qui adhuc bona non fecerint, quid de nobis censemus, in quibus omnis malitia dominatur? Nonne carnales estis, et secundum hominem ambulatis? Considerandum propter quid carnales esse dicuntur: quod utique non carnaliter sit, sed sensu fit carnis. Cum enim quis dicit, ego quidem sum Pauli: alius autem, ego Apollo: nonne homines estis? Qui nihil majus habet quam caeteri homines, secundum hominem ambulat. Id est, qui diligentem se tantum diligit, et caetera. Sed in hoc loco propter defensionem hominum singulorum homines appellantur, evidenter ostendit, plus nos velle [Col. 0512D] esse quam homines. Cum exprobat homines esse, quia eos contentiones habere cognovit, excedere nos vult humanam naturam, dum sic exprobrat: Quid igitur est Apollo? quid vero Paulus? ministri ejus cui credidistis. Si nos nihil sumus, quanto magis aliqui vere nihil sunt, sed ficti apostoli? Et unicuique sicut Dominus dedit. Ego plantavi, Apollo rigavit. Hoc ipsum non ex nobis, sed Dei donum est, qui in vobis operatur, quia et nobis gratiam dedit, ut ego signa facerem, per quae crederetis: et Apollo sua doctrina vos confirmaret, quia sicut qui plantat in siccitate, sic omnis doctrina crescit, nisi Dei gratia irroretur: Si ergo et planta Dei est, et fons, quid nobis ascribitis, quasi aliquid nostrum sit? Haec dicens, commendat [Col. 0513A] gratiam. Sed Deus incrementum dedit. Vide commendantem gratiam; et audent homines modo dicere blasphemias, et sibi ascribere quae Dei sunt, cum si ille non dederit incrementum, omnis homo laboret in vanum. Itaque neque qui plantat est aliquid, neque qui rigat, sed qui incrementum dat, Deus. Qui plantat autem et qui rigat unum sunt. Nos mercenarii sumus, alienis ferramentis operamur, nihil debetur nobis, nisi merces laboris nostri, quia de accepto talento operamur. Unusquisque autem propriam mercedem accipiet secundum suum laborem. Contra Jovinianum, qui unam omnium dicit esse mercedem. Dei enim sumus adjutores: Dei agricultura estis. Adjutores in verbo, non in potentia: ager, et messis Dei. Dei aedificatio estis. Aedificatio templi Dei. Secundum [Col. 0513B] gratiam Dei quae data est mihi. Non secundum meam virtutem. Ut sapiens architectus. Sapientis architecti est fundamentum ponere. Primus ergo Apostolus Corinthiis fidem insinuans per gratiam Dei Christum posuit fundamentum: et si ipse fundamentum, quomodo Pelagiani dicunt, quod homo incipiat, et ille consummet? Fundamentum posui, alius autem superaedificat. Si fundamentum ipse Christus, quomodo blasphemant Pelagiani, quod ipsi suis meritis ad fidem venerunt Christi? Unusquisque autem videat quomodo superaedificet. Ut rectus ergo et fortis paries crescat: ne per malam conversationem, velut male caementati lapides de aedificatione Dei cadatis. Fundamentum enim aliud nemo potest ponere, praeter id quod positum est, qui est Christus [Col. 0513C] Jesus. Nemo potest alium Christum vobis praedicare, praeter Jesum in quem tota fide credentes, firmi state. Si fundamentum Christus, ubi sunt qui dicunt aliquid boni posse haberi sine Christo: et sibi fidem qua in Christo creditur, tribuere arroganter praesumunt: et non agunt Deo gratias, a quo eis infusa esse dignoscitur? Si quis autem superaedificat super fundamentum hoc aurum, argentum, lapides pretiosos, ligna, fenum, stipulam, uniuscujusque opus manifestum erit: dies enim declarabit, quia in igne revelabitur. Tria genera sunt honorum in Ecclesia; hoc est, bonus, melior, optimus, et tria genera his contraria; id est, malus, pejor, pessimus: quae lignis, feno et stipulae comparantur. Alii de hoc loco ita sentiunt, quod aurum, argentum et lapides pretiosos aedificet, [Col. 0513D] qui erogatis vel dimissis facultatibus suis, aut monasterium expetit, aut remotus a saeculi actibus vivit, vel sic in ipsis facultatibus vivit, tanquam non possidens, velut aliena sibi commodata possideat, et paratus sit eas propter Christum amittere: ut si persecutio propter Deum venerit, expeditus, paratusque inveniatur. E contra vero ligna, fenum, stipulam illi aedificent, qui Christiani quidem sunt et fideles, et bene utuntur bonis suis, sed nimio amore implicantur rerum suarum: et cum venerit aut persecutio, aut jussio, ut privari bonis suis debeant Christiani, si non negaverint Christum, illi non plus faciunt res suas, quam Christum: sed quia plus quam oportuit amaverunt, cum amittunt, non sine [Col. 0514A] dolore et tribulatione amittunt, ideoque salvi fiant, quasi per ignem, id est, per tribulationem. Et uniuscujusque opus quale sit, ignis probabit: si cujus opus manserit, quod superaedificavit, mercedem accipiet. Id est, examinatio judicii, vel praesens tribulatio quae igni frequentissime comparatur. Aurum enim et argentum splendidius efficitur in igne. Lignum autem et fenum et stipula ardebunt. Si cujus opus arserit, detrimentum patietur. Si quis negligenter docuerit, aut exemplo aut verbo, perdit laborem suum, quia opus infirmum facit. Ipse autem salvus erit. In sua justitia. Sic tamen quasi per ignem. Quasi, habet veritatem, sicut ibi: Quasi unigeniti a Patre. Si ille per ignem salvus erit, qui justus est, quare non fuit sollicitus ut forte et stabile esset quod superaedificavit? [Col. 0514B] quid de illis qui sermone aedificant, exemplo destruunt? Nescitis quia templum Dei estis, et Spiritus Dei habitat in vobis? Nescitis cujus templum sitis? Si quis autem templum Dei violaverit. Sive in singulis, sive in omni Ecclesia. Nota quia hic Spiritum sanctum Deum dixit, cujus templum sumus: quia ipsius templum sumus, qui habitat in nobis, quem Deum fatetur. Disperdet illum Deus. Templum enim Dei sanctum est, quod estis vos. Sive suum corpus, peccando, sive Ecclesiae populum, ad pravam doctrinam seducendo, aut certe exemplo proprio destruendo. Hoc Novatiani proponunt, ut excludant poenitentiam. Quibus respondendum: Si Corinthii jam baptizati peccaverunt, si non admittitur poenitentia, ad quem profectum illis scribit et dicit, Ut secundam gratiam [Col. 0514C] habeatis? Sanctus Hieronymus dixit ad Galatas: Hoc unum scio quod qui post fidem Christi fornicatur, violat templum Dei. Nemo se seducat: si quis videtur inter vos. Nemo sibi blandiatur, propria vanitate deceptus. Sapiens esse in hoc saeculo. Ad reddendum malum pro malo. Stultus fiat, ut sit sapiens. Stultus judicatur in hoc saeculo, qui implet Evangelium, non reddendo malum pro malo. Sed stultus voluntate fit, non natura. Sapientia enim hujus mundi, stultitia est apud Deum. Nihil stultius, quam ut vellet se vindicare, qui non potest, et Deo suam non reservat injuriam: quod etiam ille facere debet, qui se valet in hoc saeculo vindicare, vel dum rationem requirit cui jubetur ut credat. Scriptum est enim, Comprehendam sapientes in astutia eorum. Nihil proficit [Col. 0514D] astutia hominum: quo possit effugere manum Dei: sapiens sibi videtur vir dives, pauper autem sensatus reprehendit eum. Et iterum: Dominus novit cogitationes hominum, quomodo vanae sunt. Nihil utilitatis confert ad salutem verbosa eloquentia. Itaque nemo glorietur in hominibus, in pseudoapostolis, sed nec in aliquo alto vel rege vel sacerdote. Omnia vestra sunt, sive Paulus, sive Apollo, sive Cephas, sive mundus, sive vita, sive mors. Nos vestri sumus, non vos nostri. Sive prasentia, sive futura. Omnia enim vestra sunt. Omnia propter sanctos creata sunt, tanquam nihil habentes et omnia possidentes. Sive volueris ad libertatem referre: quod vultis eligere, sive mortem, sive vitam, sive praesentia, sive futura. Vos autem Christi. [Col. 0515A] Christus autem Dei. Sic Christus Dei, sicut Deus Christi, si ad divinitatem aptes: quanquam secundum hominem tractet, qui unctus est.



CAP. IV.

Sic nos existimet homo, ut ministros Christi et dispensatores ministeriorum Dei. Non ut aequales Christo. Hic jam quaeritur inter dispensatores ut fidelis quis inveniatur. Interrogantis vox est: hoc est, jam hic vos putatis conscientias judicare? Mihi autem pro minimo est ut a vobis judicer, aut ab humano die: sed neque me ipsum judico. Et diem hominis non concupivi, hoc est tempus. Nam hic humanum diem, intellectum, vel cor sapiens, non absurde accipitur, qui potest judicare. Nihil enim mihi conscius sum. Nihil mali. Sed non in hoc justificatus sum. In hoc tempore, aut die, vel certe, si me nemo vituperet, [Col. 0515B] non mihi inde blandiri debeo, vel extolli: aut si nullum crimen admisi, minuta forte non omnino percarui. Qui autem judicet me Dominus est. Ante diem judicii. Itaque nolite ante tempus judicare. Occultas cogitationes: quia homo videt in facie, Deus autem in corde. Quoadusque veniat Dominus, qui et illuminabit abscondita tenebrarum, et manifestabit consilia cordium. Quia me melius Dominus novit, quam vel ego, vel ullus hominum scit. Et tunc laus erit unicuique a Deo. Ille vero laudabilis est, quem Deus laudabilem facit. Haec autem, fratres, transfiguravi in me et Apollo propter vos, ut in nobis discatis. Ut a nobis humilitatis sumatis exemplum. Ne supra quam scriptum est. Supra est, quod non est scriptum. Unus adversus alterum infletur pro alio. Id est, contentione orta inflemini [Col. 0515C] quis melior sit. Quis enim te discernit? Cujus momenti es? Hic conversus est ad inflatos scientia sermonis. Vel certe: Quis te discernit a massa perditionis, nisi Deus? Nam non merita tua, nec scientia tua. Dicitur homini tanquam de semetipso praesumenti: Quis enim te discernit, utique ab irae vasis a massa perditionis, quae per unum omnes misit in damnationem? Quis te discernit? Et tanquam respondisset, discernit me fides mea, propositum meum, meritum meum: Quid enim habes, inquit, quod non accepisti? si autem accepisti, quid gloriaris, quasi non acceperis? hoc est, quasi de tuo sit unde discerneris; ergo ille discernit, qui unde discernaris impertit, poenam debitam removendo, et indebitam gratiam largiendo. Quid autem habes quod non accepisti? [Col. 0515D] Quid habes ex te, nisi forte peccatum? Nam sive scientia, sive aliquid boni in te est, donum Dei est: quod si ex te esse credideris, dicetur tibi: Quid habes, quod non accepisti? et evenit tibi, si tibi aliquid ascribis, et non Deo, illud Evangelii, quod de ingrato dicitur: Qui enim non habet, id est, a Deo, etiam quod videtur habere, auferetur ab eo. Et ideo declinemus superbiam, et demus Deo gloriam, a quo est omne datum optimum: ne si a nobis vel fidem, vel bona opera esse credimus, perdamus quod habere videmur. Si autem accepisti, quid gloriaris, quasi non acceperis? Quasi aliquid tuum habeas. Jam saturati estis, jam divites facti estis; sine nobis regnatis. Doctrina vel scientia. Hoc increpantis pronuntiatur [Col. 0516A] affectu, quia sibi ascribebant, quod esse videbantur. Et utinam regnaretis, ut et nos vobiscum regnaremus. In nullo nostri indigetis, vel indiguistis: sive regnaretis et nos vobiscum regnaremus, vel socios, si non magistros computaretis. Puto enim quod Deus nos apostolos novissimos ostendit, tanquam morti destinatos. Veluti quod in Apocalypsi promisit, novissimo tempore se missurum duos ad mortem: vel nos jam, qui ad gentes missi sumus. Quia spectaculum facti sumus mundo, et angelis et hominibus. Omnes exspectant nostras injurias, vel certamen, Christiani et pagani; vel certe angelos simpliciter ait. Nos stulti propter Christum, vos autem prudentes in Christo. Nos omnia sustinemus propter Christum: vos autem sic vultis esse Christiani, ut prudentiam saeculi non [Col. 0516B] amittatis, nec aliquid pro Christo pati. Nos infirmi, vos autem fortes in Christo. Quasi non possimus reddere vicem, quod saecularis potest prudentia. Vos nobiles, nos autem ignobiles. Quia et scientiam suam, et nobilitatem generis pseudoapostoli, sive aliqui credentes praeferebant. Usque in hanc horam et esurimus. et sitimus, et nudi sumus, et colaphis caedimur. Ex quo coepimus praedicare usque in hoc tempus in nullo abundavimus. Et instabiles sumus. Nusquam habemus sedem, vel certe sic vobis videtur. Et laboramus, operantes manibus nostris: maledicimur, et benedicimus: persecutionem patimur, et sustinemus. Sic operabatur, ut tota die doceret, et nocte laboraret, unde postera die panem manducaret, non ut solidos reponeret die noctuque in tali opere impendendo, sed [Col. 0516C] unde tam ipse, quam discipuli sui viverent. Blasphemamur, et obsecramus. Pro eis, qui nos blasphemant. Tanquam purgamenta hujus mundi facti sumus. Justus immundus est apud malos. Omnium peripsima usque adhuc. Omnium humillimi, abjecti, et despecti, mappula. Non ut confundam vos, haec scribo: sed ut filios meos charissimos moneo. Poterant confundi, si illos non consolaretur: non ad confusionem, sed ad profectum vestrum scribo. Nam si decem millia paedagogorum habeatis in Christo, sed non multos patres. Omnes quotquot jam natis apponuntur, patres esse non possunt. Nam in Christo Jesu per Evangelium ego vos genui. Me primum praedicante Domino credidistis. Rogo ergo vos, imitatores mei estote. Bonorum filiorum est in omnibus imitari parentes. [Col. 0516D] Ideo misi ad vos Timotheum, qui est filius meus charissimus et fidelis in Domino. Quanto fidelior caeteris, tanto charior universis. Qui vos commonefaciat. Qui vos et meis litteris, et suo doceret exemplo: aliud enim sine alio non poterit esse perfectum. Vias meas, quae sunt in Christo. Vita, et cursum meum, atque labores. Sicut ubique in omni Ecclesia doceo. Vias, et doctrinam, et conversationem quibus ubique aequalis incedo, et a nullo quidquam lucri vel commodi temporis praesentis accipio. Tanquam non venturus sim ad vos, sic inflati sunt quidam. Tandiu inflatus est aliquis, quandiu non venit, qui veram habet scientiam: non illam quae stultitia est apud Deum. Veniam autem cito ad vos, si Dominus voluerit: et cognoscam [Col. 0517A] non sermonem eorum qui inflati sunt, sed virtutem. Virtutem fidei, quae in operibus Christi est, vel signis. Non enim in sermone est regnum Dei, sed in virtute. Novum Testamentum. Quid vultis. Benignus magister, qui discipulorum correctionem in eorum posuit voluntate. Si non emendatis, in virga; si autem, in consolatione. In virga veniam ad vos, an in charitate, et spiritu mansuetudinis? In virga justitiae qua virga usus est Petrus ad Ananiam et Saphiram, et Paulus ad Magum: simulque considerandum, quod ipsa ira in nostra sit posita potestate, non nos in illius: et tunc exeritur, quando Dei injuria vindicatur.



CAP. V.

Omnino auditur inter vos fornicatio. In Ecclesia cui vos praeestis. Et talis fornicatio, qualis nec inter gentes. Ostendit cur iram praemiserit. Ita ut uxorem [Col. 0517B] patris sui aliquis habeat. Concubinam patris sibi sociaverit. Et vos inflati estis. Inflati estis vana scientia, vel superbia, et non est vobis cura de his qui pereunt, ut conveniantur, et aut corrigantur, aut rejiciantur. Et non magis luctum habuistis. Boni pastores semper pro populi peccatis flevere, sicut Jeremias dicit: Quis dabit capiti meo aquam, cui non voluntas, sed lacrymae defuere? Ut tollatur de medio vestrum qui hoc opus fecit. Sive qui fecit, sive Satanas tollatur, dum non habet per quem operari. Ego quidem absens corpore, praesens autem spiritu, jam judicavi ut praesens eum qui sic operatus est, in nomine Domini nostri Jesu Christi, congregatis vobis. Ne tantum ex auditu judicare putaretur. Et meo spiritu. Mearum litterarum judicio. Cum virtute Domini Jesu. Domini [Col. 0517C] quoque non deerit virtus. Tradere hujusmodi Satanae in interitum carnis. Ut habeat potestatem accipiendi illum, ut vel sic convertatur, dum viderit se nec hic carnis, nec in futuro spiritus requiem habiturum. Cavendum: quia qui excommunicatur, Satanae traditur. Ut spiritus salvus sit in die Domini Jesu. Quod si in spiritum Satanas non acceperit potestatem, dum corrigit, solius Domini judicio reservatur. Non est bona gloriatio vestra. Qui talem in Ecclesia admittitis. Nescitis quia modicum fermentum totam massam corrumpit? Ignoratis, quia unius mali exemplo multi possunt perire, et per unius delictum in omni populo, ira Dei supervenit in populo Judaeorum? Expurgate vetus fermentum, ut sitis nova conspersio, sicut estis azymi. Nihil in vobis remaneat pristinae [Col. 0517D] conversationis. Etenim pascha nostrum immolatus est Christus. Facti per baptismum mundi de saeculi vitiis ad virtutes Domini transeamus. Itaque epulemur, non in fermento veteri, neque in fermento malitiae et nequitiae, sed in azymis sinceritatis et veritatis. Scripsi vobis in epistola, ne commisceamini fornicariis. [* 1Kb] Non agnus, qui erat figura Christi, et illi quidem septem diebus azyma comedebant, nos semper, si simplices sumus, quia et septem diebus mundus est factus: [* 1Kb] quotidie nobis agnus occiditur: quotidie pascha celebratur: qui fermentum malitiae et nequitiae non habet. Non in saturitate ventris, quae ad Deum non pertinet, sed in simplicitate mentis et cordis puritate. Fermentum enim quid est, nisi corruptio naturae, idipsum de [Col. 0518A] dulci acerbum factum? Non utique fornicariis hujus mundi, aut avaris, aut rapacibus, aut idolis servientibus. Non gentium fornicariis. Alioquin debueratis de hoc mundo exisse. Alio genere debueratis exisse, non sic, aut certe si sic, melius vobis fuerat mori. Nunc autem scripsi vobis, non commisceri. Hoc ipsum nunc scripsi quod dico. Si is qui frater nominatur, est fornicarius, aut avarus, aut idolis serviens aut maledicus, aut ebriosus, aut rapax. Non ex solo nomine dicendus est frater, sed ex actu. Sed si quis fornicator nominatur, quod et in Veteri Testamento invenitur: Qui se jungit fornicariis, nequam erit: putredo et vermes haereditabunt eum. Cum hujusmodi nec cibum sumere. Quid enim mihi de iis qui foris sunt judicare? Nonne de iis qui intus sunt vos judicatis? Nec [Col. 0518B] istum communem quem concessi, cum gentibus si ire volueritis. Nam eos qui foris sunt Deus judicabit. Foris Ecclesiam sunt Judaei, haeretici, vel gentiles. Auferte malum ex vobis ipsis. Non ex gentibus, sed ex vobis.



CAP. VI.

Audet aliquis vestrum habens negotium adversus alterum. Ausus est aliquis contra praeceptum Domini venire dicentis: Si quis tecum voluerit judicio contendere, et tunicam tuam tollere, dimitte illi et pallium? Hic intelligitur quod maxime propter fornicationes accusarentur in judicio saeculari: quia illud hic in media causa fornicationis immisit. Judicari apud iniquos, et non apud sanctos? Hic probatur judices gentiles fuisse, quod iniqui dicuntur. An nescitis quoniam sancti de mundo judicabunt? Sicut Salvator [Col. 0518C] ait: Sedebitis super duodecim sedes, judicantes duodecim tribus Israel. Quod autem illis dixit, omnibus dixit, qui eos fuerint imitati. Nam de illis duodecim unus periit, et alius qui illum non audierat, ejus loco successit: et Paulus et Barnabas apostoli fuerunt. Et si in vobis judicabitur mundus, indigni estis qui de minimis judicetis? Sive per vos, sive vestro exemplo. Nescitis quoniam angelos judicabimus? Illos angelos qui contra naturam peccaverunt judicabunt ii qui supra naturam castitatem cum Dei auxilio servaverunt. Quanto magis saecularia? De rebus saeculi. Saecularia igitur judicia si habueritis, contemptibiles qui sunt in Ecclesia, illos constituite ad judicandum. Possunt de his etiam illi judicare, qui sunt minimi in Ecclesia, aut certe qui injurias suas contemnunt. [Col. 0518D] Notandum quod minimos dicat, qui in Dei lege non sunt instructi, sed in saeculi. Ad verecundiam vestram dico. Quod dicturus sum, ut crubescant qui sunt tales. Sic non est inter vos sapiens quisquam qui possit judicare inter fratrem suum? Nunquid non est? Sed frater cum fratre judicio contendit, et hoc apud infideles. Duplicant peccatum et quod litigant, et quod apud infideles litigant. Jam quidem omnino delictum est in vobis, quod judicia habetis inter vos. Primum, quia praeceptum Christi contemnitis, jam peccatum habetis. Quare non magis injuriam accipitis? Quare non magis fraudem patimini? Illis loquitur, qui faciebant, non qui patiebantur: Sustinere debetis si quis vobis fecerit injuriam. Sed vos injuriam facitis et [Col. 0519A] fraudatis, et hoc fratribus. An nescitis quia iniqui regnum Dei non possidebunt? Quibus nec vicem licet reddere inimicis. Nolite errare, neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt. Nolite seduci, existimantes de multis, et non etiam de uno peccato puniendum. Et haec aliquando quidem fuistis. Nolite timere de praeteritis: tantum ne post baptismum criminosum aliquid committatis. Sed abluti estis, sed sanctificati estis, sed justificati estis in nomine Domini Jesu Christi et Spiritu Dei nostri. Abluti in nomine Domini Jesu Christi, sanctificati per Spiritum sanctum. Hic totam Trinitatem intellige. Omnia mihi licent, sed non omnia expediunt. [Col. 0519B] Quia de fornicatione tractat, vult materiam fornicationis ostendere. Omnia mihi licent, sed ego sub nullius redigar potestate. Licet nobis manducare et bibere, sed si subjecerimus nos comessationi, hoc ipsum licitum perducet nos ad illicitum, hoc est, ad fornicationem. Sic et de nuptiis, et de divitiis, et caeteris hujusmodi rebus potest intelligi, quae non sunt peccatum, sed ad occasionem possunt perducere delictorum. Esca ventri, et venter escis: Deus autem et hunc, et haec destruet. Et haec duo, id est, et ventrem, et escam, et ipsum hominem, qui in his est. Corpus autem non fornicationi, sed Domino, et Dominus corpori. Deus vobiscum est, quandiu vos estis cum illo: si autem dereliqueritis eum, derelinquet vos. Deus vero et Dominum suscitavit, et nos suscitabit per [Col. 0519C] virtutem. Si suscitavit Dominum, et nos quoque eadem virtute suscitabit. Si ejus membra sumus, ergo debemus membra nostra sanctificare, ut in eo manere mereamur. Nescitis quoniam corpora vestra membra Christi sunt? Omnis Ecclesia corpus Christi est; singuli autem membra. Tollens ergo membra Christi, faciam membra meretricis? Absit. Non dixit fornicatoris, sed meretricis: ut ostenderet eum ejusdem esse criminis et nominis, cujus meretrix cum qua fornicatur: quia hominibus minus videtur peccare vir quam mulier. Simul notandum, quia ante tollit membra Christi, qui facturus est meretricis: in eo fornicator majoris est criminis, quia tollit membra Christi, et facit ea membra meretricis. An nescitis quoniam qui adhaeret meretrici, unum corpus efficitur? Erunt enim [Col. 0519D] duo in carne una. Quomodo cum uxore licite, sic et cum meretrice una caro efficitur per amorem illicitum. Qui autem adhaeret Domino, unus spiritus est. Quomodo qui carnis opera facit caro est, ita et qui Dei opera facit, unus spiritus est. Fugite fornicationem. Videntes quam gravis sit. Omne peccatum, quodcunque fecerit homo, extra corpus est. Omne peccatum ab uno potest fieri, qui corpus dici non potest, sed membrum: in fornicatione autem duo pereunt, et duo possunt dici corpus: gravius ergo est ubi duo pereunt, quam ubi unus: quia reliqua peccata possunt et sine corpore fieri. Qui autem fornicatur in corpus suum peccat. Quidam de corpore Ecclesiae putant dictum: sed in corpus suum peccat, ait: sive [Col. 0520A] sic graviorem dicit esse fornicationem, quam scit in illis esse, quae apud illos levis videbatur, quia in consuetudinem ierat. An nescitis quoniam membra vestra templum sunt Spiritus sancti qui in vobis est? quem habetis a Deo, et non estis vestri. Empti enim estis pretio magno. Qui non est suus, non debet sibi vivere, sed illi cujus est sanguine comparatus. Qui vult, inquit, post me venire, abneget se sibi. Si homo a servo parva pecunia comparato continuum servitium quaerit, quanto magis ille, qui plus pro nobis quod daret non habuit, quam semetipsum? Glorificate. Id agite, ut glorificetur per vos Deus, et per opera vestra. Et portate Dominum in corpore vestro. Ut portemus imaginem coelestem. Notandum, quod hic Deum quem portare jubemur, Spiritum sanctum dicit: cujus [Col. 0520B] superius membra nostra templum esse testatus est, dicens: Vos estis templum Dei, et Spiritus Dei habitat in vobis. Et nunc, Glorificate, inquit, et portate Deum in corpore vestro, utique Deum Spiritum sanctum.



CAP. VII.

De quibus autem scripsistis. Interrogatus respondet: Bonum est homini mulierem non tangere. Bonum erat illud, quod optimum praedicavi: si ergo bonum habenti non tangere, quanto magis si non duxerit melius! Incontinentia et tempore et aetate et infirmitate prohibetur: castitas autem semper potest, Deo adjutore et custode, servari. Illud ergo magis quaerendum est quod aeternum est. Quare ergo, Crescite et multiplicamini et replete terram? nunc autem etiam ipsa terra jam non capit homines. Sed [Col. 0520C] potuit, inquit, omnes de terra facere? potuit, sed noluit: potuit enim et pinnatos et cornutos homines facere. Sed omnia secundum rationem sibi notam optime fecit. Ipsam denique Evam noluit de terra facere, sed de costa. Si autem putas modo id esse in omnibus, imitare Cain et caeteros qui proprias sorores duxere. Si ergo hoc sic erat, omnia Deum secundum praescientiam qua Deus est temporibus ordinasse credamus. Illud etiam credendum, si vel modo secundum legem nubant non peccare; lex enim propter filios nubere permittit, non propter luxuriam. In hoc se etiam animalibus deteriores faciunt homines, quod cum nec praegnatis parcunt, ostendunt se homines uxores non propter filios accepisse. Qui autem sola filiorum causa, postquam peperit mulier [Col. 0520D] abstinet se, et dum lactatur infans, et per aetatem forte jam partu cessante, cessatur et ab opere nuptiali: non tangere, secundum usum, non secundum tactum simplicem. Propter fornicationem autem unusquisque suam uxorem habeat, et unaquaeque suum virum habeat. Uxori vir debitum reddat: similiter autem et uxor viro. Fornicatoribus concessit ut nubant, incontinens ne fornicetur: sicut si dicit medicus infirmo: Bonum tibi erat non manducare poma: et ille non se possit continere, ut velit manducare ficus: postea medicus concedat illi dura coena [* 1Kb] tantum ne manducet, unde moriatur. Unde praedicanda est perfectio: qui autem non potest, dandum remedium nuptiale. Mulier sui corporis potestatem non habet, sed vir. Quia sponte [Col. 0521A] sibi abstulit libertatem. Similiter autem et vir sui corporis potestatem non habet, sed mulier. Agnoscant viri non sibi licere aliam praeter uxorem agnoscere, quia aequali sorte sibi invicem sunt subditi et debitores. Nolite fraudare invicem, nisi forte ex consensu ad tempus, ut vacetis orationi: et iterum revertimini in idipsum. Non potest vacare orationi qui incontinens est. Non solum autem continentia in Novo Testamento laudabilis est, sed et in Veteri Testamento, descensurus Deus in montem Sinai, sanctificari jubet populum a mulieribus triduo; quanto igitur magis Deum videre poterit qui semper castus esse voluerit? Similiter et sacerdos David prohibuit sanctum panem quousque mundus a mulieribus esse cognosceret: et Petrus jubet etiam a licitis temperare. Ne tentet vos [Col. 0521B] Satanas propter incontinentiam vestram. Ne uno se retrahente, alius fornicetur, et Satanas locum tentandi inveniat. Hoc autem dico secundum indulgentiam, non secundum imperium. Volo autem omnes homines esse sicut meipsum. Hoc infirmis indulgeo, non perfectis praecipio, qui omnes homines velim me in omnibus imitari, qui scio quantum possit castitas apud Deum. Sed unusquisque proprium habet donum ex Deo, alius quidem sic, alius vero sic. Proprium donum, quia Deus dividens singulis prout vult, quia nec omnes capiunt verbum hoc. Caeterum si omnes possunt, quomodo dicit Scriptura, quod nemo esse possit continens, nisi tu dederis? Donum ex Deo, alius quidem sic, alius vero sic. Audis donum, cesset praesumptio. Dico autem non nuptis, et viduis. Incipit de [Col. 0521C] his qui uxores non habent, et de viduis. Bonum est illis si sic maneant, sicut et ego. Quis potest dicere non esse bonum, quod ipse dicit esse bonum? Quis, rogo, possit, nisi forte Jovinianus? Quod si non se continent, nubant. Aut incontinenter patieris, aut nubere non debes, si continens esse vis. Melius est enim nubere quam uri. Fornicatio igne punitur, sicut dicit Judas de nuru sua. Producatur, inquit, et incendatur. Ad comparationem ergo fornicationis, est melius nubere. His autem qui matrimonio juncti sunt, praecipio non ego, sed Dominus. Hic proprie loquitur ad conjugatos, ne dimitterent uxores, et alias ducerent aut pulchras, aut divites, sicut Judaei faciebant. Uxorem a viro non discedere. Si quis dimiserit uxorem, excepta causa fornicationis, facit eam moechari. Quod [Col. 0521D] si discesserit, manere innuptam. Non ita discedere, ut alii nubat: si ob aliquam causam discesserit, alii non nubat. Aut viro suo reconciliari. Et vir uxorem non dimittat. Nam caeteris ego dico, non Dominus. Melius est si ad virum suum revertatur, quam alii nubat. Si quis frater uxorem habet infidelem, et haec consentit habitare cum illo, non dimittat illam. Et si qua mulier habet virum infidelem, et hic consentit habitare cum illa, non dimittat virum. Si quis unus credidit e duobus: non quo permiserit infidelem fideli non jungi, sed de jam conjunctis loquitur. Sanctificatus est enim vir infidelis in muliere fideli. Saepe contigit ut lucrifieret per mulierem. Ideo ait beatus Petrus, ut si qui non credunt verbo, per mulierum conversationem, sine verbo lucrifiant, [Col. 0522A] et cum viderint ex ebriosis sobrias, ex superbis humiles, dicant: Vere lex Dei est, quae sic potuit mutare mores inolitos. Credo jam provenerat ut nonnullae feminae per viros fideles, et viri per uxores fideles in fide venirent: et quamvis non dicens nomina, exemplis est tamen hortatus ad confirmandum consilium suum. Et sanctificata est mulier infidelis per virum fidelem. Alioquin filii vestri immundi essent, nunc autem sancti sunt. Si ambo infideles essetis, necessario filii vos imitarentur: nunc autem forsitan fidelem imitantur, et sancti sunt: quia etiamsi de duobus fidelibus nascantur, sic nascantur, tanquam si oleaster ex oliva. Oleastrum dico propter originale peccatum, et propter hoc sunt sub diabolo, nisi renascantur in Christo: quia diabolus culpae auctor [Col. 0522B] est, non naturae. Jam credo quod erant parvuli Christiani, qui sive auctore uno ex parentibus, sive utroque consentiente sanctificati erant: quod non fieret, si uno credente dissociaretur conjugium. Quod si infidelis discedit, discedat. Non est enim major maritus, quam Deus. Non est enim servituti subjectus frater, aut soror. Nunquid sic quis nubet, ut serviat et pereat propter alterum infidelem? Et notandum, quia invicem servi sunt. In ejusmodi. In ejusmodi re, aut causa. In pace autem vocavit nos Deus. In libertate: non ergo debemus nos ultro discere. Unde enim scis, mulier, si virum salvum facies? Aut unde scis, vir, si mulierem salvam facies? Nisi unicuique sicut divisit Dominus: unumquemque sicut vocavit Deus. In dubio posuit: sed semper, si quid ambiguum est, in [Col. 0522C] meliori parte intellectus ducendus est. Ita et ambulet: et sicut in omnibus ecclesiis doceo. Sive cum uxore, sive sine uxore. Sive circumcisus, sive in praeputio: sive servus, sive liber. Circumcisus aliquis vocatus est: non adducat praeputium. Sive cum uxore vocatus est, non dimittat eam, sive sine uxore, non ei opus nubere, si in eo consilio acquiescit, et si potest continere. Nam circumcisus quoniam habuit praeputium, revocare non potest se superfluo circumcisum quod suo tempore opus fuit: non dicat, melius fuerat si non fuissem circumcisus, non vivat gentiliter. In praeputio aliquis vocatus est? non circumcidatur. Non putet fidem Domini causam esse dissidii. Et circumcisio nihil est, et praeputium nihil est; sed observatio mandatorum Dei. Unusquisque in qua vocatione [Col. 0522D] vocatus est, in ea permaneat apud Deum. Nec obest, nec prodest in hoc tempore. Servus vocatus es? non sit tibi curae. Aliquis servitutem conjugium volunt intelligi. Sed et si potes liber fieri, magis utere. Quia Deus conditiones non respicit, sed mentem et voluntatem: nec dicas, quomodo possum Deo placere, servus sum? Qui enim in Domino vocatus servus, libertus est Domini: similiter qui liber vocatus est, servus est Christi. Qui hominis servus, apud Deum liber est: et qui apud homines est liber, est servus Dei: ergo ambo unum sunt. Non est enim acceptio personarum apud Deum. Pretio empti estis, nolite fieri servi hominum. Unusquisque in quo vocatus est, fratres in hoc maneat apud Deum. Nolite [Col. 0523A] propter homines servire ad oculum, ut hominibus placeatis: sed omnia propter Deum, credentes vos mercedem consecuturos a Deo. De virginibus autem praeceptum Domini non habeo. Scriptis respondit: quia illi dicebant: Ubi praecepta est virginitas? ut superfluum demontrarent, quia quod sub praecepto est, non impletum punitur, impletum autem praemium non habet. Consilium dat, Salvatore dicente, Non omnes capiunt verbum istud: sed quibus datum est. Nam si generale esset, quod potest unus, et omnes possent. Occasio castitatis est abstinentia: occasio autem incontinentiae, luxuria est. Datur autem a Deo, quia ipsius proprium donum est, dicente propheta: Cum sciam quia nemo est continens, nisi cui credideris. Consilium autem do. Implet illud Domini, [Col. 0523B] quod ei in figura stabularii dixit: Si quid superogaveris, ego veniens reddam tibi. Tanquam misericordiam consecutus a Domino ut sim fidelis. Omnia ad Dei misericordiam refert, ut suo exemplo doceat, nisi in Deo esse gloriandum. Fidelis servus est qui, omnibus praetermissis, Domini sui semper servitio occupatur, ad quod eos suo exemplo provocat, ut ipsi soli desiderent servire. Et nemo de suis meritis praesumat, quando ille ut fidelis sit, misericordiam Domini se adeptum testatur. Existimo ergo hoc bonum esse. Existimo, hoc non esse quasi dubium, sed certum: sicut est, Puto quod et ego spiritum Dei habeam. Propter instantem necessitatem. Sive custodiendi justitiam, sive carendi mundi sollicitudine. Quoniam bonum est homini sic esse. Alligatus [Col. 0523C] es uxori, noli quaerere solutionem. Malum est ergo sic non esse, quia primitus perdit praemium castitatis: non quod peccet. Solutus es ab uxore, noli quaerere uxorem. Ita dicit, non ligandum, quomodo non solvendum. Si autem acceperis uxorem, non peccasti. Qui liber es, si non vis esse major, esto vel minor. Et si nupserit virgo, non peccabit. Nuptiae per se non habent peccatum, sed per sollicitudinem saeculi saepe peccatum incurrunt. Tribulationem tamen carnis habebunt hujusmodi. Sub maledicto se Evae subjicientes, quae ideo in partu maledictionem accepit, quoniam sciebat Deus incontinentes futuros homines, ut vel metu doloris a libidine temperarent. Adjiciuntur etiam vagitus infantum, filiorum mortes, nec non et aborsus. Ego autem vobis parco. Ideo quia secundum indulgentiam [Col. 0523D] conjugia non omnino prohibeo. Hoc itaque dico, fratres. Hic omnes ad continentiam cohortatur. Tempus breve est. Reliquum est ut et qui habent uxores, sint tanquam non habentes. Vitae nostrae tempus breve est, quia cito aut unius, aut amborum morte solventur. Sic intelligendum, propter brevitatem nulla esse putanda ad comparationem futurorum. Et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes; et qui utuntur hoc mundo, tanquam non utantur. In hoc saeculo, quia omnia in brevi finientur. Temporum brevitatem describit Salomon: Tempus et tempora; nos autem quotidie videmus homines morientes, et aeternos futuros nos credimus, quasi [Col. 0524A] alterius simus naturae. Nam sapiens aliorum casibus emendatur. Ideo Salomon: Cor, inquit, sapientis in domo luctus, cor autem insipientis in domo convivii. Praeterit enim figura hujus mundi. Hoc saeculum figura futuri est. Si figura talis est, qualis erit veritas? Sicut stella figura est solis. Volo autem vos sine sollicitudine esse. Ideo non nubit quis, ut mundo [* 1Kb] sollicitudo discedat, ne spinae suffocent semen, et ne dicant: Villam comparavi, boves emi, uxorem duxi: et non possit coenare cum sponso. Qui sine uxore est, sollicitus est quae Domini sunt, quomodo placeat Deo. Qui autem cum uxore est, sollicitus est quae sunt mundi, quomodo placeat uxori. Interrogandum cui expediat placere, Deo, an mulieri moriturae. Et divisus est. Mulier innupta et virgo cogitat quae Domini sunt. [Col. 0524B] Si divisus, esse non potest unum: nam unitas divisionem non recipit. Ut sit sancta et corpore, et spiritu. Corpore, ab usu; spiritu, a sollicitudine vel concupiscentia cogitationum. Quae autem nupta est, cogitat quae sunt mundi. Quae nupta est, si quae sunt mundi cogitat, cui placere desiderat, incipiet illi praeponi nupta, quae habet excusationem cogitandi quae mundi sunt, occasione mariti. Quomodo placeat viro. Ista nec corpore, nec spiritu est sancta. Porro hoc ad utilitatem vestram dico. Ne videretur infirmis dure locutus esse, modo excusat se; sed ipsa excusatio consideranda est. Non ut laqueum vobis injiciam. Non impono necessitatem innuptis, sed consilium do, quid magis vobis expediat. Sed ad id quod honestum est, et quod facultatem praebeat sine impedimento [Col. 0524C] Dominum obsecrandi. Ergo nec utile, nec honestum erat, quod illi volebant. Si quis autem turpem se videri existimat super virgine sua, quod sit superadulta. Turpis videbitur, si cum ad perfectam aetatem venerit, neutrum deliberet, vel virginitatem servare, vel nubere; aut si volenti nubere, non permittat, et illa fuerit fornicata. Nam si unusquisque hoc ad carnem suam revocet, et videat se virginitatem servare non posse, nubat, ne fornicando turpis appareat. Et ita oportet fieri. Ita necesse est, propter voluntatem puellae. Quod vult faciat: non peccat, si nubat. Parentes quidem debent eam usque ad maturam aetatem custodire, et docere castitatem. Sed si noluerit, fiat quod necesse est; non peccat pater puellae, sive ipsa puella, si nubat. Nam qui statuit [Col. 0524D] in corde suo firmus. Firmus ille statuit cujus filiae voluntas firmaverit voluntatem. Non habens necessitatem. Hinc cognoscitur illum necessitatem habere filiae, de quo dixit, Potestatem autem habens suae voluntatis, et hoc judicavit in corde suo, servare virginem suam, bene facit. Potest facere quod vult. Igitur et qui matrimonio jungit virginem suam, bene facit, et qui non jungit, melius facit. Conclusiva collectio est: Prudentibus sane semper meliora sectanda sunt. Mulier alligata est quanto tempore vir ejus vivit. Hic de viduis incipit: quia et de ipsis consuluerant. Quod si dormierit vir ejus, liberata est. Cui vult nubat, tantum in Domino. Libera facta a vinculo conjugali secundum legem: si nec tunc se potuerit continere, cui voluerit nubat, tantummodo in Christo. Beatior erit, [Col. 0525A] si sic permanserit. Beata habens maritum, si possit custodire justitiam, et tantum propter filios maritum cognoscit: beatior vidua, quia magis laborat quam nupta, et habet mercedem castitatis, et orare quotidie libera conscientia potest. Virgo beatissima, quia compendioso labore ad grande praemium poterit pervenire. Secundum meum consilium. Quod do virginibus. Puto autem quod et ego spiritum Dei habeam. Nolite putare quia ex me hoc ipsum sit quod dico: Spiritus Dei in me loquitur, quem contemni non expedit. Hic, puto, non dubietatem significat.



CAP. VIII.

De his autem quae idolis sacrificantur. Et de his illi scripserant, sicut et de superioribus, quia manducabant in templis, dicentes, Omnis creatura Dei bona, et idolum nihil est, et hac imagine magis [Col. 0525B] quam veritate rationis errabant. Scimus quia omnes. Nos omnes; nam non illi, de quibus dicit, Sed non in omnibus est scientia, id est, scientia a Domino data. Scientiam habemus. Hanc habet consuetudinem, ut primum leniter ingrediatur, et in novissimo vim suae orationis ostendat. Scientia inflat. Illaque stultitia est apud Deum. Si scientia inflat, utquid illos adhuc plus vult instare? Ipse etiam de se dicit, Et si imperitus sermone, sed non scientia. Et pro Ephesiis orat, ut scientia repleantur. Et in hac ipsa epistola gratias agit, quod repleti sint scientia hujusmodi, scientia quae imaginem magis rationis quam veritatem ostendit: non scientia quae potest reprehendi. Charitas vero aedificat. Illa charitas quae non quaerit quae sua sunt, sed quomodo per eam Christi [Col. 0525C] corpus proficiat. Scientia sine charitate inflat, cum charitate aedificat. Si quis se existimat scire aliquid. Si quis sibi videtur sapiens, non est sapiens; nam qui vere sapiens est, insipientiorem se omnibus credit, et ille vere est sapiens, qui quidquid boni sapit, a Deo se accepisse testatur. Nondum cognovit, quemadmodum oporteat eum scire. Qui sibi tribuit quod scit per stultam praesumptionem, nescit quemadmodum oporteat eum scire. Si quis autem diligit Deum, hic cognitus est ab eo. Aedificando Ecclesiam diligit Deum, quia et proximum hunc novit Dominus, quia cognovit Dominus qui sunt ejus. De escis autem quae idolis immolantur, scimus quia nihil est idolum in mundo, et quod nullus est Deus, nisi unus. Repetit, quod superius dixerat, scimus, et quid sit ostendit, quia [Col. 0525D] nihil est idolum. Nam et si sunt qui dicantur Dii. Potest dici quod dicatur, et non sit. Sive in coelo sive in terra: siquidem sunt Dii multi, et Domini multi: nobis tamen unus Deus Pater, ex quo omnia, et nos illum. Angeli et sancti, quibus dicit, Ego dixi, Dii estis, et Domini, sancti eorum quos judicabunt. Sive sic Dii in coelo, et Domini in terra. Hic Ariani calumniantur, Christum Deum esse negantes, quia tantum Dominus appellatur. Quibus respondendum est: Si ideo non erit Deus, quia unus Deus est Pater, ergo et Pater non erit Dominus, quia Dominus unus Christus: Et unus Dominus Jesus Christus, per quem omnia, et nos per ipsum. Qui omnia ex nihilo fecit, ubi Trinitatem intellige. Sed non in omnibus est scientia. [Col. 0526A] Non omnes sciunt, quod propter contemptum hoc faciatis: sed putant vos propter venerationem illud facere. Quidam autem cum conscientia usque nunc idoli, quasi idolothytum manducant: et conscientia ipsorum, cum sit infirma, polluitur. Adhuc sic habent in conscientia, quomodo antequam crederent. Esca autem non nos commendat Deo: neque si non manducaverimus, deficiemus, neque si manducaverimus, abundabimus. Sicut dicit Aggeus propheta, Et si manducaveritis et biberitis, nonne vobis manducabitis et bibetis? Videte autem ne forte haec licentia vestra offendiculum fiat infirmis. Potest hoc simul et de illis religiosis vel clericis dici, qui quod docent verbo, destruunt exemplo, dum et divitiis incubant, et pretiosis vestibus circumdantur. Si enim quis viderit eum, [Col. 0526B] qui habet scientiam, in idolo recumbentem, nonne conscientia ejus, cum sit infirma, aedificabitur ad manducandum idolothyta? Et periit infirmus in tua conscientia, frater, propter quem Christus mortuus est. Sic autem peccantes in fratres, et percutientes conscientiam eorum infirmam, in Christo peccatis. Quicunque scandalizaverit unum de pusillis istis, expedit illi ut mola asinaria suspendatur collo ejus, et mittatur in profundum maris: levius est illud, quod grave. Quapropter si esca scandalizat fratrem meum, non manducabo carnem in aeternum, ne fratrem meum scandalizem. Non sola esca et caro, sed omnes reliquae res.



CAP. IX.

Non sum liber? non sum apostolus? Ita legendum est, Nunquid non sum? Suum exemplum illis replicat, quod cum habuisset omnia in potestate, [Col. 0526C] noluerit facere, quod illi licebat, praeter aliorum salutem. Nonne Jesum Dominum nostrum vidi? Quando ei apparuit in via. Nonne opus meum vos estis in Domino? Et si aliis non sum apostolus, sed tamen vobis sum. Aliis, ad quos non sum missus. Nam signaculum apostolatus mei vos estis in Domino. Indicium apostolatus mei est, quod vos credidistis in Domino per me. Mea defensio apud eos qui me interrogant, haec est. Per haec defendor esse apostolus. Nunquid non habemus potestatem manducandi et bibendi? De vestro sine labore nostro. Nunquid non habemus potestatem sororem mulierem circumducendi? Quae nobis ministraret. Non dixit ducendi, sed circumducendi, ne quis de uxore sua ipsum dixisse putaret. Sicut et caeteri apostoli, et fratres Domini, et Cephas. Non illos [Col. 0526D] indicat: sed quia illi fidelioribus praedicabant, liberius panem quotidianum accipiebant, quia et apud Judaeos haec erat consuetudo doctorum. Aut solus ego et Barnabas non habemus potestatem hoc operandi? Qui ad gentes missi sumus. Quis militat. Dat alia exempla, quibus probet sibi debitum hoc fuisse. Suis stipendiis unquam? Et non publicis. Quis plantat vineam, et de fructu ejus non edet? Per comparationem hic populum dicit vineam, sicut ibi, Vineam de Aegypto transtulisti. Quis pascit gregem, et de lacte gregis non manducat? Et dabo vobis pastores secundum cor meum, et pascent vos cum disciplina. Nunquid secundum hominem haec dico? Ex me. An et lex haec non dicit? Scriptum est enim in lege Moysi, [Col. 0527A] Non alligabis os bovi trituranti. Omnia legis testimoniis confirmat. Nunquid de bobus cura est Deo? Quomodo ergo de passeribus Deo cura est, et in Jona dicitur de Ninive, in qua sunt hominum plus 120 millia, et pecora multa? Sed et ipsa propter hominem creata sunt. Nam deficiente homine, et ista deficient. An propter nos utique dicit? Nam propter nos utique scripta sunt. Quoniam debet in spe qui arat, arare, et qui triturat, in spe fructus percipiendi. Debet fructum sui sperare laboris, et qui triturat, debet de ipsa area manducare. Ut per hanc comparationem libenter tribuatur iis qui in verbo laborant. Si nos vobis spiritualia seminavimus, magnum est. Non erat magnum, non vos gravabamus, si velimus accipere, sed nolumus propter vos. Si nos carnalia vestra metamus. Quaecunque necessaria sunt. Si alii [Col. 0527B] potestatis vestrae participes sunt, quare non potius nos? Sed non usi sumus hac potestate. De pseudoapostolis dicit, quibus non debebatur, qui nihil illis praestiterant. Sed omnia sustinemus. Et famam, et sitim, et nuditatem. Ne quod offendiculum demus Evangelio Christi. Ne in aliquo displiceat praedicatio nostra, ne illi quibus evangelizamus, per nos offendant, adversariis occasione accepta devorantibus. Nescitis quoniam qui in sacrario operantur, quae de sacrario sunt edant? Qui altario deserviunt cum altario participant. Apud Judaeos secundum legem. Ita et Dominus adornavit iis qui Evangelium annuntiant de Evangelio vivere. Sicut dicit, Dignus est operarius mercede sua. Dicit Apostolus, licere sibi quidem et permissum a [Col. 0527C] Domino esse, ut qui Evangelium annuntiant, de Evangelio vivant, id est, de Evangelio habeant ea quae huic vitae sunt necessaria, sed tamen se non esse abusum hac potestate. Erant enim multi, qui occasionem habere cupiebant acquirendi, et vendendi Evangelium, quibus eam volens amputare Apostolus, manibus suis victum suum toleravit. De his enim alio loco dicit: Ut amputem occasionem, qui quaerunt occasionem. Quanquam etiam sicut caeteri boni apostoli permissu Domini possit de Evangelio vivere, tamen non in eo victu constituerit finem evangelizandi, ut non ideo evangelizaret, ut perveniret ad cibum, et si qua sunt talia necessaria? sed ideo ista sumeret, ut illud impleret, ne non volens, sed necessitate evangelizaret. Ego autem nullo [Col. 0527D] horum usus sum. Non scripsi autem haec, ut ita fiant in me. Non haec ideo scribo, ut fiat quod non est factum: sed vobis exemplum faciendi do. Bonum est enim mihi magis mori, quam ut gloriam meam quis evacuet. Etiamsi moriar fame, non evacuabitur haec gloria, quam habeo secundum Deum, ut nihil a vobis accipiam. Nam si evangelizavero, non est mihi gloria, necessitas enim mihi incumbit. Cum omnia feceritis dicite, Servi inutiles sumus, quod debitum facere, fecimus. Vae enim mihi est, si non evangelizavero. Poenam habeo. Si enim volens hoc ago, mercedem habeo. Si autem invitus, dispensatio mihi creditatest. Tunc erit voluntarium, si etiam debitum contemnatur. Quae est ergo merces mea? ut Evangelium praedicans [Col. 0528A] sine sumptu ponam Evangelium. Unde habeo mercedem? et ipse sibi respondit, ut gratis annuntiem. Ut non abutar potestate mea in Evangelio. Sive ne utar potestate quam accepi. Sive dum voluero accipere, vilem faciam potestatem meam, cum propter ventrem meum docere existimor. Nam cum liber essem ex omnibus, omnium me servum feci, ut plures lucrifacerem. Cum possim uti libertate mea, et de caeteris non curare, omnibus tamen compassus sum, ut eos salvarem. Et factus sum Judaeis tanquam Judaeus, ut Judaeos lucrarer. Quando se purificavit in templo, quod tempore gratiae noverat esse superfluum. His qui sub lege sunt, quasi sub lege essem. Ostendit quomodo fuerit cum eis et ipse Judaeus, ut ei daretur occasio praedicandi eis. Cum ipse non essem [Col. 0528B] sub lege, ut eos qui sub lege erant lucrifacerem. Non est sub lege, quae parvulis data est, qui gratia implet legem; justo enim lex non est posita. His qui sine lege erant, tanquam sine lege essem, cum sine lege Dei non essem. A gentilibus primum solam fidem quaerebam, quasi non haberem praecepta legis Christi, quae illos observare docerem. Sed in lege essem Christi, ut lucrifacerem eos qui sine lege erant. Contra Arianos, qui negant Christum esse Deum. Nam cum dicit, se sine lege Dei non esse, sed in lege esse Christi, Christum Deum esse fatetur. Factus sum infirmis infirmus, ut infirmos lucrifacerem. Cum infirmis olera manducavi, cum possem carnes manducare sine timore. Vel illud: Ego me nihil judicavi scire inter vos, nisi Christum Jesum, et hunc crucifixum. Omnibus omnia [Col. 0528C] factus sum. Non mihi aliquid quaerens quod mihi utile est. Ut omnes facerem salvos. Cogitandum, quia Deus suscepit hominem, et cum esset sine peccato, peccata nostra portavit. Nos autem homines sumus peccatores. Considerare debemus quod aegritudinem sive animae, sive corporis, quam in homine alio videmus, etiam et nos habere potuimus, aut possumus. Hoc ergo exhibeamus ei cujus infirmitatem portare volumus, quod ab illo nobis velimus exhiberi, si nos in ea essemus, et ipse non esset. Ad quod pertinet: Invicem onera vestra portate. Omnia autem facio propter Evangelium, ut particeps ejus efficiar. Ut in eo habeam partem. Nescitis quod ii qui in stadio currunt, omnes quidem currunt, sed unus accipit bravium? Debemus omnes currere; nam si ibi unus qui vicerit accipit, [Col. 0528D] quanto magis nos, qui omnes dono Dei possumus vincere, et omnes pariter per illius misericordiam coronari? Sic currite, ut omnes comprehendatis. Si ad fidem, fides cum operibus sit, si ad doctrinam, doctrina firmetur exemplo. Omnis autem qui in agone contendit, ab omnibus se abstinet. Et ille quidem ut corruptibilem coronam accipiat. Ab omnibus escis, quae impediunt cursum, vel unde alius scandalizatur. Sic ergo curramus, ut comprehendamus: omnes enim qui recte currunt, comprehendunt. Non sicut in agone theatrico, omnes quidem currunt, sed unus accipit palmam. Curramus credendo, sperando, desiderando; curramus corpus castigando, et eleemosynis, in bonis dandis, malisque ignoscendis, hilariter et ex [Col. 0529A] corde faciendo, et currentium vires ut adjuventur orando, et sic audiamus perfectionis praecepta, ne currere negligamus ad plenitudinem charitatis, et ne nobis tribuamus, quod currimus. Nos autem incorruptam: Illi in incertum currunt, quia vincere omnes non possunt. Ego igitur sic curro, non quasi in incertum. Qui propter humanum favorem praedicat, incertus est de mercede. Sic pugno, non quasi aerem verberans, sed castigo corpus meum. Non fingo certamen, aut in vanum pugno. Et in servitutem redigo, ne forte cum aliis praedicaverim, per abstinentiam, ut Elias in melote, Isaias in cilicio, et caeteri in diversis, ipse reprobus efficiar. Reprobus ipse efficitur, qui tantum verbo docet, non exemplo.



CAP. X.

Nolo enim vos ignorare, fratres, quoniam [Col. 0529B] patres nostri omnes sub nube fuerunt. Ne quis sibi aut in baptismo confidat, aut in esca spirituali, aut potu, et putet Deum sibi parcere, si peccaverit criminaliter. Omnia quae populo Israel facta sunt in figura, nobis eveniunt in veritate: sicut illi per Moysen ex Aegypto liberati sunt, sic nos per baptismum e saeculo: deinde ut catechumeni per deserta ducimur, ut per exercitum obliviscamur Aegypti voluptatem, et nesciamus reverti in saeculum: et cum transierimus mare, moritur nobis Pharao cum exercitu suo; postea mannam accipiemus, et aquam de petra; postea autem ostendetur nobis claritas scientiae et refrigerium consolationis. Si autem post ista omnia peccaverimus capitale peccatum, ista nobis non prosunt. Sed tanquam ingrati majori poenae subjiciemur, [Col. 0529C] si non hoc per poenitentiam diluamus, sicut ad Hebraeos dicit: Irritam quis faciens legem Moysi, sine ulla miseratione punitur? Quanto magis baptismum Christi? Et omnes mare transierunt. Mare Rubrum significat baptismum, Christi sanguine decoratum. Et omnes in Moyse baptizati sunt. Moyses ductor significat Christum; populus transiens significat fideles; mors Aegyptiorum significat abolitionem peccatorum in nube et in mari, quae nubes habet humorem, id est, aquam baptismi. Et omnes eamdem escam spiritalem manducaverunt, et omnes eumdem potum spiritalem biberunt. Bibebant autem de spiritali, consequente eos petra. Petra autem erat Christus. In mysterio. Sed non in pluribus eorum beneplacitum est Deo. Nam prostrati sunt in deserto. Manna in typum corporis [Col. 0529D] Christi. Haec autem in figura facta sunt nostri, ut non simus concupiscentes malorum, sicut et illi concupierunt. Ipsis tunc veritas erat, sed nostram figuram praeferebant. Neque idololatrae efficiamini, sicut quidam ex ipsis, quemadmodum scriptum est: Sedit populus manducare et bibere, et surrexerunt ludere. Neque fornicemur, sicut quidam ex ipsis fornicati sunt, et ceciderunt una die viginti tria millia. Propter illos qui in idolis recumbebant. Neque tentemus Christum, sicut quidam eorum tentaverunt, et a serpentibus perierunt. Dicentes, nunquid potest Deus? Et hic Christus Deus ostenditur, quia scriptum est Deum dixisse: Et tentaverunt me. Hoc decies. Ideo autem dicit illos tentare, sicut dicit illis: An experimentum quaeritis [Col. 0530A] ejus qui in me loquitur Christus? Neque murmuraveritis, sicut quidam eorum murmuraverunt, et perierunt ab exterminatore. In tribulationibus. Haec autem omnia in figura contingebant illis. Omnia quae illis contigerunt secundum facta sua quidem receperunt: sed tamen propterea scripta sunt, ut non nos putemus impune peccare: si illis qui parvuli erant non pepercit, quanto magis nobis, qui legem perfectam accepimus, si non custodiamus? Scripta sunt autem ad correptionem nostram, in quos fines saeculorum devenerunt. In quos tota perfectio cadit, id est, completum est quod illi vel praedixerunt, vel praefiguraverunt. Itaque qui se existimat stare, videat ne cadat. Per hoc ipsum quod se putat stare, cadit, dum superbit, et de se praesumit. Tentatio vos non apprehendat, [Col. 0530B] nisi humana. Sunt humanae tentationes, cum bono quisque animo secundum humanam tantum fragilitatem in aliquo consilio labitur, aut irritatur in fratrem studio corrigendi, paulo tamen amplius quam christiana tranquillitas postulat: de quibus Apostolus dicit: Tentatio vos non apprehendat, nisi humana. Nolite vobis ipsis facere tentationem aliquam: si vos homines coegerunt tormentis, consentire non deberetis, ut a fide recedatis. Humana tentatio est arbitrii vana praesumptio, vel sicut ipse superius dixit: Cum enim sit inter vos zelus, et aemulatio, nonne homines estis, et secundum hominem ambulatis? Quid tam humanum, quam de occultis hominum non recte sentire? ut homo credat bonum, quem nescit malum, et iterum opinione non certa credat malum, quem [Col. 0530C] non probavit malum, et ante tempus judicet, quod nescit. Tentatio humana potest dici, et suggestio prava, quae vel in anima surgit, vel quae per pravos homines suggeritur, sicuti est, aut falsum testimonium dicere, aut inimicitias intendere, aut ultionem requirere, et reliqua hujusmodi. Aliter enim sentire, quam perfectum est, potest dici humana tentatio, et pugna carnis potest humana tentatio dici, dum caro concupiscit adversus spiritum, et spiritus adversus carnem. Fidelis autem Deus est, qui non patietur vos tentari supra id quod potestis. Vos state firmiter, et ille vobis virtutem tribuet tolerandi. Sed faciet cum tentatione etiam proventum, ut possitis sustinere. Illud vobis faciet provenire, quod poteritis sustinere, aut de ipsa tribulatione lucrum animae. Propter quod, [Col. 0530D] charissimi mihi, fugite ab idolorum cultura. Ut prudentibus loquor, vos judicate quod dico. Propter quod non deberetis nec inviti hoc facere. Calix benedictionis cui benedicimus. Ideo primum calicem nominavit, quia postea de pane plus disputaturus erat. Nonne communicatio sanguinis Christi est? Sicut dixit Salvator: Quo manducat carnem meam, et bibit sanguinem meum, in me manet, et ego in eo. Et panis quem frangimus, nonne participatio corporis Domini est? Sic et idolorum panis daemonum participatio est. Quoniam unus panis et unum corpus multi sumus, omnes qui de uno pane participamus. Sic et si de eodem pane manducamus unde idololatrae, unum cum illis corpus efficimur. Videte Israel secundum carnem. [Col. 0531A] Carnalis Israel carnales hostias offert, spiritalis spiritales, et quomodo illi participes altaris Dei, sic iste altaris idolorum. Nonne qui edunt hostias, participes sunt altaris? Quid ergo? dico quod idolis immolatum sit aliquid, aut idolum sit aliquid? Ne illi responderetur sic, dicis quasi idolum aliquid habeat, aut aliquam malitiam, quod sine anima est. Sed quae immolant gentes, daemoniis immolant, et non Deo; nolo autem vos socios fieri daemoniorum. Sunt daemones qui ista polluunt, qui praesident simulacris, ad homines seducendos. Non potestis mensae Domini participes esse, et mensae daemoniorum. Non potestis, et cum Deo socii esse, et cum daemonibus, quia utriusque mensae vultis esse participes. An aemulamur Dominum? Sicut ibi: Aemulantur vos non bene. Nunquid [Col. 0531B] fortiores illo sumus? Omnia mihi licent, sed non omnia expediunt. Qui ista non fecit, si scisset hinc fidem probari fortiorem, et ipse illud fecisset, ut et in hoc nobis daret exemplum. Omnia mihi licent, sed non omnia aedificant. Nemo quod suum est quaerat, sed quod alterius. Omne quod expedit, licet non omne quod licet, expedit. Sed nos exemplo Christi non debemus considerare quae licent, sed quae expediunt nobis, et aedificant alteros, ut non quaeramus quae nobis solis prosunt, et alteri aut non prosunt, aut nocent: quae non prohibentur, quia per se non habent peccatum, sed occasionem habent peccati. Omne quod in macello venit, manducate. Quod dixit: Bonum est non manducare carnem, et non bibere vinum; et iterum: Non manducabo carnem in aeternum: quomodo omnia [Col. 0531C] praecipit manducanda? Sed concedit magis manducare carnes, tantum ne idolothyta manducent. Nihil interrogantes, propter conscientiam. Domini est terra, et plenitudo ejus. Si interrogarent, cognoscebantur Christiani esse, et propter irrisionem omnia illis dicebant immolata esse. Si quis vocat vos infidelium ad coenam, et vultis ire, omne quod vobis apponitur manducate, nihil interrogantes, propter conscientiam. Si quis autem dixerit, hoc immolatum est idolis, nolite manducare, propter illum qui indicavit, et propter conscientiam. Et hoc in voluntate ipsorum posuit: non dixit, Ite. Tunc enim debet Christianus ire ad infidelem, si aliquem profectum habeat, id est, si scit se posse illum lucrari: sicut Salvator propterea ibat, ut, aut virtutes faceret, aut increparet: sicut quando ivit ad quemdam Pharisaeum, [Col. 0531D] et dum pranderent, primum ipsum docuit, non divites pascendos esse, sed debiles. Deinde Pharisaeos docuit, etiam in prandio humilitatem servandam. Tertio legisperitos arguit, qui sibi plus aliquid vindicabant, et nec ipsi arguebant superbiam, nec alios permittebant. Conscientiam autem dico, non tuam, sed alterius. Ne dicerent, quomodo nos vetant immolare, quasi malum sit, et illi manducant, quasi sancta et munda? Utquid enim libertas mea judicatur ab alia conscientia? Cum nihil mihi prosit. Si ego cum gratia participo, quid blasphemor pro eo quod gratias ago? Omnia munda sunt, quae cum gratiarum actione percipiuntur, sed ille hoc non intelligit, et judicat me, quasi fingam me dicere, malum esse idolis [Col. 0532A] immolare. Sive ergo manducatis, sive bibitis, sive aliud quid facitis, omnia in gloriam Dei facite. Nihil aliud agendum est Christiano, nisi ut in omni opere ejus Deus glorificetur, nihil superfluum. Sine offensione estote Judaeis, et gentibus, et Ecclesiae Dei. Istis omnibus offendiculum erat. Judaei dicebant: Christiani in tantam dementiam abierunt, ut idolis immolent; gentes dicebant: Quomodo nos prohibent ab idolis, et ipsi nobiscum serviunt idolis? Christiani autem licere putantes, sequebantur exemplum. Sicut et ego per omnia omnibus placeo, non quaerens quod mihi utile est, sed quod multis, ut salvi fiant. Ego me sic exhibeo, ut placeam. Si quis autem gratis me odit, ipse sciat, non mea culpa est.



CAP. XI.

Imitatores mei estote, sicut et ego Christi. [Col. 0532B] Christus nihil propter se aut fecit, aut passus est, sed propter omnium salutem. Ita et Paulus, qui non quaerit quod sibi utile est, sed quod multis. Laudo autem vos, fratres, quod per omnia mei memores estis. Quid erat, quod subito laudat quos ante vituperavit? Ubi legis auctoritatem non habet, blandimentis provocat ad rationem. Et sicut tradidi vobis praecepta mea tenetis. Sic quasi legem, quia nostis me spiritum Dei habere, qui in lege et prophetis locutus est. Volo autem vos scire. Etiam hoc volo vos tenere. Quod omnis viri caput Christus est. Nulli hominum subjectus est vir, nisi Christo, qui et homo est, et Deus. Caput autem mulieris, vir. Mulier et viro et Christo subjecta esse debet, secundum ordinem naturae; caeterum in Christo Jesu neque masculus, neque femina, [Col. 0532C] sed voluit eas esse subjectas. Caput vero Christi Deus. Christi, secundum hominem, unde et nomen accepit. Nam nomen ejus in deitate, secundum Salomonem, quis potest scire? dicentem, Quod nomen ejus? aut quod nomen filii ejus? Omnis vir orans aut prophetans velato capite, deturpat caput suum. Omnis autem mulier orans, aut prophetans non velato capite, deturpat caput suum; unum enim est ac si decalvetur: nam si non velatur mulier, tondeatur. Si vero turpe est mulieri tonderi, aut decalvari velet caput suum. Vir quidem non debet velare caput, quoniam imago et gloria est Dei; mulier autem gloria viri est. Venit ad causam, quia et viri aliquanti comam nutriebant, et mulieres nudo capite in ecclesia procedebant, et in suis capillis gloriabantur; quod non [Col. 0532D] solum inhonestum, sed etiam scandalo erat. Ergo vir non debet, inquit, habere velamen, qui solum Christum habet caput. Mulier autem debet habere velamen, quod ostendat illam humilem, et viro esse subjectam. Notat autem Corinthiorum consuetudinem, quod mulieres eorum intecto capite essent, et viri comam nutrirent, et indifferenter vescerentur in templis, et inflati sapientia saeculari, resurrectionem carnis negarent. Non enim vir ex muliere est sed mulier ex viro. Etenim non est creatus vir propter mulierem, sed mulier propter virum. Ideo debet mulier potestatem habere supra caput. Exemplum de Adam et Eva. Propter angelos. Angelos sacerdotes, et ministros altaris intellige, vel omnem clerum, qui Dei praecepta [Col. 0533A] annuntiant. Angelus enim est nomen officii, non naturae. Verumtamen neque vir sine muliere, neque mulier sine viro in Domino. Quia pro omnibus se tradidit Christus. Nam sicut mulier de viro, ita et vir per mulierem. Omnia autem ex Deo. Vos ipsi judicate: decet mulierem non velatam orare Deum? Nec ipsa natura docet vos, quod vir quidem si comam nutriat, ignominia est illi; mulier vero si comam nutriat, gloria est illi: quoniam capilli pro velamine ei dati sunt. Sicut prima mulier ex Adam, ita Christus ex Virgine. Si quis autem videtur contentiosus esse, nos talem consuetudinem non habemus, neque Ecclesia Dei. Hoc autem praecipio, non laudans, quod non in melius, sed in deterius convenitis. Hoc est, nos diximus quae nobis honesta videbantur, et justa. Si quis [Col. 0533B] autem nolens acquiescere veritati, quaerit quod respondeat, et quibus nitatur, econtra sciat se responsione non dignum, quia magis contendere paratus est quam doceri. Primum quidem convenientibus vobis in Ecclesiam, audio scissuras esse, et ex parte credo. Contentiones. Nam oportet haereses esse, ut et qui probati sunt, manifesti fiant in vobis. Non quod haereses Deo placeant, sed quod per eas fideles exercitati, sicut Deo noti sunt, ita etiam manifestentur hominibus, et clarius innotescant. Nam unde advocati peritia apparebit, si causam nullam dicat ubi probetur? unde nauclerus, vel gubernator laudabitur, si navis semper in portu vel in tranquillitate consistat? Convenientibus nobis in unum, jam non est dominicam coenam manducare. Unusquisque [Col. 0533C] enim suam coenam praesumit ad manducandum. Et alius quidem esurit, alius autem ebrius est. Nunquid domos non habetis ad manducandum et bibendum, aut Ecclesiam Dei contemnitis, et confunditis eos qui non habent? Quid dicam vobis? Laudo vos? in hoc non laudo. Apud Corinthios quondam, sicut aliqui asserunt, prava invaluerat consuetudo, ecclesias passim dehonestare conviviis, in quibus vescebantur ante dominicam oblationem, quam coenam noctibus offerebant: cumque divites ebrii ad Eucharistiam venirent, vexabantur inopes fame. Mos vero iste, ut referunt, de gentili adhuc superstitione veniebat: unde etiam quibusdam locis per Aegypti loca, vel Syriae, die sabbati nocte post coenam dicitur ad Ecclesiam conveniri. Ego enim accepi a Domino, [Col. 0533D] quod et tradidi vobis: quoniam Dominus Jesus. Jam hinc quasi oblitus commemorat quam magnum insit hujus mysterii sacramentum. In qua nocte tradebatur, accepit panem. Ultimam sui nobis commemorationem sive memoriam reliquit. Et gratias agens, fregit, et dixit. Benedicens. Hoc est corpus meum, quod pro vobis tradetur. Hoc facite in meam commemorationem. Similiter et calicem postquam coenavit, dicens. Qui manducat, inquit, corpus meum, et bibit sanguinem meum, in me manet, et ego in eo. Ergo cum ipso in baptismo mortui sumus mundo, sicut dicit Apostolus. Mortui estis cum Christo, et vita vestra abscondita est cum Christo in Deo. Cum Christus apparuerit vita vestra, tunc et vos [Col. 0534A] cum ipso apparebitis in gloria. Nihil ergo hic quaeratis gloriae et gaudii, ubi mortui estis. Hic calix novum testamentum est. Quia vetus hoc per sanguinem animalium portendebat. In meo sanguine. Hoc facite. Testamentum per sanguinem dedicatur, quia sine morte firmum non est. Quotiescunque bibetis, in meam commemorationem. Quotiescunque enim manducabitis panem hunc, et calicem bibetis. Salvator Deus exemplum dedit, ut quotiescunque hoc facimus, in mente habeamus quod Christus pro nobis omnibus mortuus est. Ideo nobis dicitur, corpus Christi, ut cum hoc recordati fuerimus, non simus ingrati gratiae ejus, quemadmodum si quis moriens relinquat ei quem diligit aliquod pignus, quod ille post mortem ejus, quandocunque viderit, nunquid potest lacrymis continere, [Col. 0534B] si eum perfecte dilexerit? Mortem Domini annuntiabitis donec veniat. In cordibus vestris, cum auditis, corpus Christi. Itaque quicunque manducaverit panem hunc, vel biberit calicem Domini indigne. Omnis mundus manducabit carnes, et anima quae manducaverit immunda, exterminabitur. Si ibi recordatus fueris quod frater tuus habet aliquid adversum te, relinque ibi munus tuum. Et Hieremias: Nunquid vota et carnes auferent a te malitiam tuam? Prius perscrutanda est omnis conscientia, si in nullo nos reprehendit, et sic aut offerendum est aut communicandum. Reus erit corporis et sanguinis Domini. Quasi ipse illum occiderit, quia contemnit illum et pro nihilo ducit corpus ejus, sicut Judaei fecerunt. Probet autem seipsum homo, et sic de pane illo edat, [Col. 0534C] et de calice bibat. Si in linteo aut in vase polluto non potest mitti, et unusquisque non audet, quanto magis non debet accipi corde polluto? quam immunditiam Deus super omnia exsecratur, et quae sola injuria corpori ejus efficitur. Nam et Joseph ille justus sindone munda involutum, in sepulcro novo corpus Domini sepelivit. Qui enim manducat et bibit indigne, judicium sibi manducat et bibit. Dupliciter reus est qui indignus accedit, et pro peccato, et pro usurpatione. Non dijudicans corpus Domini. Si accipiens quasi communem cibum. Ideo inter vos multi infirmi et imbecilles, et dormiunt multi. Tribus ex causis infirmitates corporales eveniunt: aut ex tentatione: ut Job, et Tobiae; aut ex peccato, sicut Josaphat, qui in praesenti arguuntur ab Apostolo; aut [Col. 0534D] ex negligentia, vel aliqua intemperantia, ut Timotheo, et qui jubentur medicum honorare, huic solae causae potest humana medicina prodesse, ex qua etiam negligentia vel alio casu mori homines possunt, sicut scriptum est: Justus quacunque morte praeventus fuerit; et iterum, Noli esse durus, ne moriaris non in tuo tempore. Quod quamvis non fit sine Dei permissu, non fit tamen ejus imperio, sed fit ejus justo judicio. Erat praesens correptio, et nunc est, sed non intelligimus, et putamus consuetudinis esse, quod culpae est, quia multi hoc patiuntur. Quod si nosmetipsos judicaremus, non utique dijudicaremur, si nos agnosceremus. Dum judicamur autem, a Domino corripimur, ut non cum hoc mundo [Col. 0535A] damnemur. Correptio paternae pietatis est, ut poenitentiam agamus, ne in aeternum damnemur cum fidelibus mundi. Itaque, fratres mei, cum convenitis ad manducandum, invicem exspectate. Si quis esurit, domi manducet. Quia qui primus venisset, offerebatur illi, et comedebat et abibat. Ut non in judicium conveniatis. In judicio conveniebant, non in sanctificatione. Caetera autem, cum venero, disponam. De ipsis mysteriis.



CAP. XII.

De spiritualibus autem. Crescente fide, gratia linguarum minuebatur, quam propter infideles acceperant: hinc ergo plurimi contristati, coeperunt adhuc hanc gratiam habentibus invidere, putantes hoc majus esse omnibus charismatibus. Nolo vos ignorare, fratres. Scitis autem quoniam cum gentes essetis. Nolo ignoretis rationem. Ad simulacra muta. [Col. 0535B] Secundum prophetam dicentem, Similes illis fiant qui faciunt ea, et qui confidunt in eis, quae sunt sine voce insensibilia. Prout ducebamini euntes. A magis vel aruspicibus idolorum. Ideo notum vobis facio, quod nemo in Spiritu Dei loquens, dicit anathema Jesu. Ideo ut jam non sitis irrationabiles et mobiles: cum religione enim debetis et mores mutare, et scire vestrae fidei rationem. Et nemo potest dicere, Dominus Jesus, nisi Spiritu sancto. Quomodo ergo Dominus non cogniturus operarios iniquos? quamvis enim Dominum sint confessi, et ipse Apostolus factis Deum negari confirmat: hoc est, nemo in Spiritu sancto potest dicere Dominum, nisi qui eum integre et fideliter Deum hominem confitetur, et secundum unamquamque substantiam, et aequalem Patri, et [Col. 0535C] minorem Patre. Divisiones vero gratiarum sunt, idem autem Spiritus. Hoc est linguarum, vel diversarum rerum quae Spiritus sanctus sua voluntate distribuit, quomodo vere Deus. Et divisiones ministrationum sunt: idem autem Dominus. Quamvis proprie contra Macedonium faciat, qui Spiritum sanctum Deum negat: dicendo enim semper idem, ostendit se omnia de Spiritu sancto dicere: tamen et contra Arianos non mediocre est argumentum, qui de hoc semper calumniantur, quod Pater primum nominetur, secundo Filius, tertio Spiritus sanctus. Hic autem istum ordinem demutavit. Vult autem hic ostendere, gratiam divini Spiritus, non ipsum esse divisum, hoc est ministeriorum Ecclesiae doctrinae, et caeterorum dona largiri. Et divisiones operationum sunt: [Col. 0535D] idem vero Deus, qui operatur omnia in omnibus. Quibus virtutes operabantur. Unicuique autem datur manifestatio Spiritus ad utilitatem. Sive credentium, sive incredulorum, ut credant. Alii quidem per Spiritum datur sermo sapientiae. Ut appareat illum Spiritum sanctum habere, qui a Deo accipit sapientiam, dum sine suo labore et cogitatu loquetur, et nemo illi poterit resistere, sicut Stephano. Sapientia est, sapienter, et apte, et rationabiliter loqui, et posse disserere, et docere quod nosset: sapientia potest intelligi divina nosse, scientia humana. Item aliter: Ab hominibus ita discerni probabiliter solent, quod sapientia pertineat ad intellectum aeternorum; scientia vero ad ea quae sensibus cordis experimur. Sed [Col. 0536A] et si ita est scientia Dei, et non ejusdem generis, cujus ista est quae hominum dicitur, sicut etiam ipsum quod Deus dicitur, longe aliud est, quam quomodo homines dicuntur dii: sicut etiam cum dicimus ira Dei, cum nulla perturbatio in Deum cadat: unde in libris contra Academicos ad Romanianum (Aug., lib. I contra Academicos): Non enim nunc primo auditis sapientiam esse rerum humanarum divinarumque scientiam. Item post alia: Aut cum rerum humanarum scientia dicitur, ea dicitur, qua quisque novit, vel quot vel quales fundos habeamus: vel quid auri, quid argenti; sed illa est humanarum rerum scientia quae novit lumen prudentiae, temperantiae decus, fortitudinis robur, justitiae sanctitatem. Haec enim sunt quae nullam fortunam metuentes, [Col. 0536B] vere nostra dicere audemus: quae si Albicerius ille didicisset, nunquam, mihi credite, tam luxuriose deformiterque vixisset. Alii autem sermo scientiae secundum eumdem Spiritum. Scientia est mysteriorum legis, aut scire praeterita, et de futuris aestimare. Sapientia mihi videtur esse rerum humanarum et divinarum quae ad beatam vitam pertineant non scientia solum, sed etiam diligens inquisitio (Ex eodem libro, paulo post). Quam descriptionem si partiri velis, prima pars, quae scientiam tenet, Dei est: haec autem quae inquisitionem, contenta est esse hominis. Illa igitur Deus, hac autem homo beatus est. Sapientia potest intelligi divina nosse; scientia autem humana, vel historiam recolere, et praeterita bene narrare. Item aliter: Sapientia pertinet ad intellectum [Col. 0536C] aeternorum; scientia vero ad ea quae sensibus corporis expetimus. Talis sapientia ad beatam vitam pertinet. Alteri fides in eodem Spiritu; alii gratia sanitatum in uno Spiritu. Sicut granum sinapis, abusive rem posuit pro effectu. Hic fides non solum ad credendum, sed etiam ad prodigia, ut ignis caderet. Alii operatio virtutum. Virtus est mortuos suscitare, leprosos mundare. Alii prophetatio. Futura praecinere, vel obscura disserere. Alii discretio spirituum. Qualis quis spiritu veniat, vel quis spiritus suggerat aliquid agendum, utrum bonus an contrarius. Alii genera linguarum. Notandum quia inter alia dona genera linguarum commemorat. Alii genera linguarum, ut sciat linguis loqui. Alii interpretatio sermonum. Alius interpretari poterat, quae alius loquebatur. [Col. 0536D] Haec autem omnia operatur unus atque idem Spiritus, dividens singulis prout vult. Ostendit se superius totum de solo Spiritu sancto dixisse, et eum se Deum et Dominum praedicasse. Sed et cum dicit, prout vult, sic quoque Deum demonstrat, qui non jussus, sed voluntarius operatur, qui prout vult dividit, nulli subjectus est. Si ergo omnia unus Spiritus operatur, quare contristaris, quod aliam gratiam acceperis, et aemularis alium, quasi majorem partem invaserit, cum hoc non in nostra, sed in donantis sit positum potestate? Sicut enim corpus unum est, et membra habet multa; omnia autem membra corporis cum sint multa, unum tamen corpus sunt. Comparatione corporis utitur, ut ostendat officia diversa esse [Col. 0537A] non natura membrorum, et neminem debere curare cujus officii sit, dum omnes uno spiritu animentur, et in uno corpore coaptentur. Ita et Christus. Notandum quod Christus dicitur Ecclesia, id est corpus Christi. Etenim in uno Spiritu omnes nos in unum corpus baptizati sumus. Ut unum corpus simus. Quorum ergo spiritalia communia sunt, eorum et carnalia debent esse communia, secundum ipsius sententiam, quorum unus Deus, idemque pater eorum, nisi et possessio communis, impii sunt. Sive Judaei, sive gentiles, sive servi, sive liberi, et omnes uno Spiritu potati sumus. Quasi potionem pro capacitate uniuscujusque quantum voluit largitus est. Nam et corpus. Redit ad exemplum. Non est unum membrum, sed multa. Non ergo potest totum corpus unum habere [Col. 0537B] officium, sed unumquodque ad quod aptum est. Si dixerit pes. Pedes possunt dici Ecclesiae illi qui ad intercedendum ambulant, vel Evangelium praedicant. Quoniam non sum manus, non sum de corpore, non ideo est de corpore? Manus est ille qui operatur utilia in corpore. Dicebant enim se non esse de corpore, quia hanc, quam alii, gratiam non habebant. Et si dixerit auris. Sapiens auditor, est auris intellectus Scripturae, qui inter caetera ablatus est a Judaea. Quia non sum oculus, non sum de corpore, num ideo non est de corpore? Oculus est, qui intelligit vel futura, quae loquitur, vel praesentia. Si totum corpus oculus, ubi auditus? Si toti docentes, ubi auditores? Si totum auditus, ubi odoratus? Si toti auditores, quis sciret discernere bonum vel malum? Nunc autem [Col. 0537C] posuit Deus membra, unumquodque eorum in corpore. Quomodo in corpore apte et ordinate constituta sunt membra, ita et in Ecclesia unusquisque a Deo ad quod aptus est, ordinatur. Si omnes unam gratiam haberent, ubi essent reliquae? Sicut voluit. Quod si essent omnia unum membrum, ubi corpus? Nunc autem multa quidem membra, unum autem corpus. Velle Dei, et bonum, et justum, et sanctum est, et non discutiendum, sed admirandum. O homo, tu quis es, qui respondeas Deo, et dicas, Quare ergo sic, et ille non sic, et quid est quod illi dedit, et illi non dedit? Non potest dicere oculus manui, Opera tua non indigeo. Ideo alterutrum egemus, ut charitas conservetur. Nam si unus omnia haberet, adversum caeteros superbiret. Aut iterum caput. Hic sacerdos est caput. [Col. 0537D] Pedibus, Non estis mihi necessarii. Pedibus, qui portant corpus. Sed multo magis quae videntur membra corporis infirmiora esse, necessariora sunt. Prophetia quam spernebant, ad majorem utilitatem valebat. Et quae putamus ignobiliora membra esse corporis, his honorem abundantiorem circumdamus. Sicut in corpore sine oculis et manibus vivi potest, sine interioribus non potest. Et quae inhonesta sunt nostra, abundatiorem honestatem habent. Dum cautius vestimentis, et diligentius conteguntur. Honesta autem nostra nullius egent. Quia per se pulchra sunt, et honesta, ut caput et caetera. Sed Deus temperavit corpus ei cui deerat, abundantiorem tribuendo honorem. Minoribus majora dona concedens, ut qui honore minor est, [Col. 0538A] gratia major sit. Ut non sit scissura in corpore. Dum alterutrum indigemus, pro invicem sumus solliciti, ne quis se dicat et gratia et honore privatum. Sed in idipsum pro invicem sollicita sint membra. Oculi provident pedibus, viam manus pro toto corpore operantur, et omnia alterutrum membra deserviunt. Et si quid patitur unum membrum, compatiuntur omnia membra. Si unum membrum dolet, totum corpus aegrotat, et ad sanitatem ejus reliqua membra festinant. Sive gloriatur unum membrum, congaudent omnia membra. Sicut dicit Salomon, Corde laetante, vultus floret. Nos autem compassione et congratulatione in contrarium demutamus. Vos estis corpus Christi, et membra de membro. Omnes corpus, singuli membra, hoc est Ecclesia, sicut alibi dicit, De carne [Col. 0538B] ejus, et de ossibus ejus. Notandum quod dicamur recte Ecclesia. Et quosdam quidem posuit Deus in Ecclesia. Ordinem modo membrorum ostendit. Primo apostolos; secundo prophetas. In Ecclesia, non in Synagoga, ne putemus eum de antiquis dixisse prophetis, sed de Agabo et caeteris. Caeterum patriarchas quoque debuerat nominasse prophetas eos dictos, ex quibus Agabus erat, non illos qui venturum in carne Deum prophetabant. Tertio doctores. Et qui explanant obscura prophetarum, et qui hominibus loquuntur consolationes, merito doctores dicuntur, qui honeste mores instituunt, etiamsi mysteria explanare non possunt. Deinde virtutes. Virtutes majora sunt signa, sive daemonum, sive infirmitatum. Exin gratias curationum, opitulationes. Adjutoria; [Col. 0538C] nam Paulo a Macedone dicitur, Veni, adjuva nos. Gubernationes, genera linguarum. Qui sciunt singulos gubernare. Nunquid omnes apostoli? nunquid omnes prophetae? nunquid omnes doctores? nunquid omnes virtutes? nunquid omnes gratiam habent curationum? nunquid omnes linguis loquuntur? Nunquid omnes interpretantur? Quod superius dixit, si essent omnia unum membrum, ubi corpus? Aemulamini autem. Studete imitari. Charismata. Dona ista gratiarum sunt, non meritorum, quia quod donatur, non est in nostra positum potestate, nec a nobis exigitur. Sicut bona vita, quam cum Dei adjutorio exhibere debemus. Meliora. Quia et ista bona. Et adhuc excellentiorem. Sicut publica via excelsior est reliquis viis ac semitis, ita et charitas via est directa, per quam [Col. 0538D] ad coelestem metropolim tenditur. Si quis reliquas virtutes habuerit, nisi in istam viam intraverit, id est, nisi charitatem habuerit, quae est excellentior via, non poterit intrare Domini civitatem. Viam vobis demonstro. Qua pergatis ad Deum, id est, charitatem. Vult ostendere, illa nos quaerere debere, quae ad vitam prosunt magis quam signa.



CAP. XIII.

Si linguis hominum loquar, et angelorum, charitatem autem non habeam. Non solum hominum, sed etiam si quae sunt angelorum. Factus sum velut aes sonans, aut cymbalum tinniens. Quod non ex se, sed ab alio impulsu solum sonitum reddit, qui nec ipsi, nec alii prodest. Charitas autem omnem possidet fructum. Et si habuero prophetiam, et noverim [Col. 0539A] mysteria omnia. Hic prophetia futura praedicere: mysteria ad sapientiam; scientia autem, scire omnia quae fuerunt et sunt. Et omnem scientiam. Non mirum si scientiae charitas praeferatur, cum etiam prophetia et martyrium sine illa nihil esse dicantur. Et si habuero omnem fidem, ita ut montes transferam. Salvator dicit, fidem sicut granum sinapis montes posse transferre; hic vero Apostolus ait, omnem fidem esse, quae transferat montes, unde intelligitur, perfectam esse fidem, quae grano sinapis comparatur, et hoc non propter exiguitatem, sed propter integritatem et fervorem ejus appositum est. Charitatem autem non habuero, nihil sum. Quid mihi proderit habere praescientiae virtutes, si opera non habuero charitatis? dicitur enim mihi: Recede a me, operarius iniquitatis. [Col. 0539B] Et si distribuero in cibos pauperum omnes facultates meas. Notandum quod contemptus mundi martyrio copuletur, contra eos qui illud de Evangelio variis argumentis excusant. Et si tradidero corpus meum, ut ardeam, charitatem autem non habuero, nihil mihi prodest. Si non propter Deum, sed propter gloriam fiat humanam, aut certe in ipso martyrio adversus fratrem teneat iram, contemnens Deum, qui dixit: Obliviscimini malitiam proximi: non charitas de martyrio, sed martyrium nascitur ex charitate. Charitas. Modo describit membra, et species charitatis: Charitas ex Deo est, imo Deus est, et ideo tantis virtutibus constat. Patiens est, benigna est. Parentes, quia diligunt filios, omnes eorum infantum portant patienter injurias. Charitas non aemulatur. Nemo illi [Col. 0539C] quem vere amat invidet, cujusvis eum gloriae videat, vel honoris, sed omnem ejus felicitatem quasi suam libenter amplectitur. Non agit perperam. Omnia secundum ordinem facit. Non inflatur, non est ambitiosa. Major enim aliis esse non ambit, et super fratres non cupit dominari. Non quaerit quae sua sunt. Non quaerit quod sibi utile est, sed quod multis. Non irritatur, non cogitat malum. Ut non solum amicis non cogitet malum facere, sed nec inimicis reddere mala pro malis. Non gaudet super iniquitate, congaudet autem veritati. Contristatur, si quem iniquitatem vel fecisse, vel passum esse conspexerit. Omnia suffert, omnia credit, omnia sperat. Suffert injurias, credit satisfacienti, sperat emendationem, exspectat donec corrigas. Omnia sustinet; charitas nunquam excidit; sive [Col. 0539D] prophetiae evacuabuntur, sive linguae cessabunt. Hoc est, ipsa sola permanet in futuro, vel certe quae vera est non mutatur, nec excidit, quia bono animo cuncta facit. Sive scientia destruetur. Sine charitate scientia inflat, et ideo destruetur. Nam cum charitate aedificat. Ex parte enim cognoscimus, et ex parte prophetamus. Non omnia scimus, nec omnia prophetamus. Cum autem venerit quod perfectum est, evacuabitur quod ex parte est. In futuro quod promissum est, id est, ut non jam ex parte sit, sed ex toto, quia fidei et spei jam res ipsa, non quae credatur et speretur, sed quae videatur et teneatur succedat; charitas autem, quae in his tribus major est, non auferatur, sed augeatur, et impleatur, contemplata quod credebat [Col. 0540A] et spectabat indepta, in qua plenitudine, charitatis praeceptum illud implebitur: Diliges Dominum Deum tuum ex toto corde tuo. Nam cum est adhuc aliquid carnalis concupiscentiae, quod vel continendo frenetur, non ex tota anima diligitur Deus. Cum essem parvulus, loquebar ut parvulus, sapiebam ut parvulus, cogitabam ut parvulus. Exemplo carnalis incrementi vult spiritalem monstrare profectum. Quando factus sum vir, evacuavi quae erant parvuli. Ostendit quomodo evacuentur illa quae superius memoravit. Videmus nunc. Quasi parvuli, qui non possumus serenissima cordis acie perfecte lumen perspicere veritatis. Per speculum in aenigmate. Per speculum legis quasi imaginem rerum videmus. Tunc autem facie ad faciem. Nunc cognosco ex parte. Praesentia dicit vel perspicue. [Col. 0540B] Tunc autem cognoscam, sicut cognitus sum. Cognoscam tunc Deum, et quae sunt Dei. Tamen inquantum potest de Deo mens humana cognoscere: nam quis potest Deum, ut est, scire? Nunc autem manent fides, spes, charitas, tria haec; major autem his est charitas. In praesenti tria, in futuro sola charitas Dei, et angelorum, et omnium sanctorum. Majus ergo quod semper opus est, quam quod aliquando cessabit. Omne enim quod speramus et credimus; non omne quod credimus et speramus.



CAP. XIV.

Persequimini charitatem. Omni conatu ipsam sequimini et tenete, quae per Spiritum sanctum diffunditur. Aemulamini spiritalia, magis autem ut prophetetis; qui enim loquitur lingua, non hominibus loquitur, sed Deo. Et spiritalia dona aemulari vos, et [Col. 0540C] quaerere non prohibeo, sed magis hortor, ut prophetetis, id est exponatis, ut et alii aedificentur. Nemo enim audit. Nemo intelligit, nisi Deus, et si quis habet interpretationem. Spritus autem loquitur mysteria. Per gratiam Spiritus. Nam qui prophetat, hominibus loquitur ad aedificationem, exhortationem et consolationem. Exposuit prophetiam quam dixerat, quicunque ergo hoc agit, prophetat. Qui loquitur lingua, semetipsum aedificat. Se solum. Qui autem prophetat, Ecclesiam Dei aedificat. Omnes. Volo autem omnes loqui linguis, magis autem prophetare. Hoc non prohibeo, illud hortor, hoc volo, illud malo. Nam major est qui prophetat. Major est, quia hoc donum petit, unde multi proficient, quia et hoc opus charitatis. Quam qui loquitur linguis. Quod illi maximum putabant. [Col. 0540D] Nisi forte ut interpretetur, et Ecclesia aedificationem accipiat. Si utrumque habeat, tunc aequabitur prophetanti. Nunc autem, fratres, si venero ad vos linguis loquens. Suo exemplo dehortatur eos illud pro magno quaerere, quod non prodest Ecclesiae. Quid vobis proderit. Erit vobis sola miratio, non profectus. Nisi vobis loquar aut in revelatione. Tunc vobis prodero, si interpreter, aut plana loquar, aut prophetias exponam, aut moralia doceam. Aut scientia. Id est, spiritalem sensum, hoc est discretionem, quid agere debeamus, et quomodo mores nostros corrigere. Scientiam possumus intelligere res gestas bene referre. Aut prophetia. Per allegoriam, prophetiam, id est anagogen, hoc est, cum ad invisibilia et ad [Col. 0541A] futura sermo transfertur, sicut est illud, quod de resurrectione mortuorum enuntiat. Prophetiam hoc loco maxime expositionem dicit. Aut in doctrina. Simplicem historicam narrationem. Tamen quae sine anima sunt vocem dantia, sive tibia, sive cithara, nisi distinctionem sonitus dederint. Cum haec inanimata nisi distinctionem habeant, suavia non erunt, et ut inania et superflua respuentur, quanto magis vos, quorum spiritalis suavitas non aures debet mulcere, sed mentem? Quomodo scietur id quod canitur aut quod citharizatur? Intelligetur. Etenim si incertam vocem det tuba, quis parabit se ad bellum? Ita et vos per linguam, nisi manifestam sermonem dederitis, quomodo scietur id quod dicitur? Vox tubae incerta fuerit; utrum solemnitatis, an belli sit, nemo discernit. [Col. 0541B] Ita ergo vester sermo intelligi debet, ut possit ad spiritale bellum Christi milites praeparare. Eritis enim in aera loquentes. Tam multa, ut puta genera linguarum sunt in hoc mundo. Etiamsi tam multa loquamini, ut genera sunt linguarum, quod proderit, cum omnia in aere solvantur et nulli proficiant? Et nihil sine voce est. Nihil sine voce linguarum. Si ergo nesciero virtutem vocis, ero ei cui loquor barbarus, et qui loquitur mihi barbarus. Omnis sermo qui non intelligitur, audienti barbarus est. Sic et vos, quoniam aemulatores estis spirituum. Quomodo de me dixi. Ad aedificationem Ecclesiae, quaerite ut abundetis. Quomodo spiritalia dona sectamini. Et ideo qui loquitur lingua, oret ut interpretetur. Oret ut interpretandi quoque gratiam mereatur, sive ita debet dicere, ut interpretetur. [Col. 0541C] Nam si dicam lingua, quod non intelligo, velut afflatus spiritu, in exstasi loquor. Nam si orem lingua, spiritus meus orat. Hoc loco spiritus sermo intelligendus est, qui nonnunquam mente alia cogitante precatur. Unde propheta: Cor meum dereliquit me. Mens autem mea sine fructu est. Quia non intelligo quod dicam per spiritum. Quid ergo est? orabo spiritu, orabo et mente: psallam spiritu, psallam et mente. Qui enim interpretatur, necesse est ut prius ipse intelligat quod aliis est dicturus. Caeterum si benedixeris spiritu. Benedicitur omne quod vere et secundum Deum dicitur. Quis supplet locum idiotae? Sanitatem scientiae in corde idiotae quis implet? Quomodo dicit, Amen, super tuam benedictionem? Cum quid dicas nescit, qui pro idiota, id est, ignaro respondit [Col. 0541D] Amen. Nam tu quidem bene gratias agis, sed alter non aedificatur. Quod benedixerit. Gratias ago Deo, quod omnium vestrum lingua loquor. Ne putetis me quoque hanc gratiam non habere, et vos ideo prohibere. Sed in Ecclesia volo quinque verba sensu meo loqui, ut et alios instruam, quam decem millia verborum in lingua. Sed malo per pauca ad profectum loqui, quam multa quae nulli proficiant. Quidam quaerunt, quare quinque verba: qui econtrario interrogandi sunt de decem millibus. Fratres, nolite pueri effici sensibus, sed malitia parvuli estote, sensibus autem perfecti estote. In lege scriptum est: Quoniam in aliis linguis, et labiis aliis loquar populo huic, et nec sic exaudient me, dicit Dominus. Simul ostendit neminem [Col. 0542A] nisi parvulum malitia sensu esse perfectum, quia in malevolam animam non intrabit sapientia. Malitia parvuli estote, non sensu; scire enim debetis quam diu linguae futurae sint, vel quare sunt datae. Itaque linguae in signum sunt non fidelibus, sed infidelibus. Ostenditur crescente fidei signa cessare, quae propter infideles sunt data. Prophetiae autem non infidelibus, sed fidelibus. Major est ergo et utilior quae fidelibus prodest, et quae semper est necessaria. Si ergo conveniat universa Ecclesia in unum, et omnes linguis loquantur. Hoc est, si fieri possit ut, quia toti hoc vultis, concederetur vobis. Intrant autem idiotae aut infideles. Nuper credentes, vel ignari, minus docti. Nonne dicent, quod insanitis? si autem omnes prophetant, intret autem quis infidelis, vel idiota, convincitur [Col. 0542B] ab omnibus, dijudicatur ab omnibus. Quomodo Judaei dixerunt: Hi musto pleni sunt. Occulta cordis ejus manifesta fiunt. Quando ejus conscientia per doctrinam pulsatur. Et ita cadens in faciem adorabit Deum, pronuntians quod vere Deus in vobis sit. Sicut Nabuchodonosor adoravit Danielem dicens: Deus vester vere ipse est Deus, postquam somnium suum et interpretationem ejus audivit. Quid ergo est, fratres? cum convenitis, unusquisque vestrum psalmum habet, doctrinam habet. Intellectum. Apocalypsin habet, linguam habet, interpretationem habet. Revelationem mysteriorum. Omnia ad aedificationem fiant. Nihil sit in vobis quod non aedificet alterutrum. Sive lingua quis loquitur secundum duos, aut ut multum tres. , secundum Graecos. Et per partes, et unus interpretetur. [Col. 0542C] Sive ipsi duo per partes dicant, non simul, sive unus per partes interpretetur. Si autem non fuerit interpres, laceat in Ecclesia. Aut ipse, aut alius. Sibi autem loquatur, et Deo; prophetae duo aut tres dicant, et caeteri dijudicent. Sua conscientia et Dei teneat eum gratiam hanc habere. Quod si alii revelatum fuerit sedenti, prior taceat. Potestis enim omnes per singulos prophetare, ut omnes discant, et omnes exhortentur. Qui prior dixit, vel qui prior honore est. Et spiritus prophetarum prophetis subjecti sunt. Non enim est dissensionis Deus, sed pacis. Sive gratiae spiritus alteri prophetae consentit, sive spiritus humilitatis et charitatis debet esse in prophetis: quia non est Deus superbiae et dissensionis, qui in eis non habitat, sed pacis, quia eis nota sunt quae prophetant. Sicut in [Col. 0542D] omnibus ecclesiis sanctorum doceo. In omnibus ecclesiis sic est, ne novi aliquid me vobis imperare putetis. Mulieres in ecclesiis taceant. Quia contra ordinem est naturae vel legis, ut in conventu virorum feminae loquantur. Non enim permittitur eis loqui. Quomodo ergo alibi dicit, bene illas docere debere prudentiam, ut prudentiam et castitatem doceant; sed in sexu, simul et cum ostendit locum ubi taceant, alibi eas loqui permisit. Sed subditas esse, sicut et lex dixit. Quia et vir prior factus est, et Sara dominum vocabat Abraham. Si quid autem volunt discere, domi viros suos interrogent. Turpe est enim mulieri loqui in Ecclesia. An a vobis verbum Dei processit, aut in vos solos pervenit? Si quis videtur propheta esse, aut spiritalis, [Col. 0543A] cognoscat quae scribo vobis, quia Domini sunt mandata. Ne videretur eas etiam discere prohibuisse, ostendit eas domi debere discere, in Ecclesia autem omnes habere silentium. Notandum quod et viri tam docti debeant esse, ut uxores suas docere debeant, et de fidei veritate instruere. Si quis autem ignorat, ignorabitur. Itaque, fratres, aemulamini prophetare, et loqui linguis nolite prohibere: omnia autem honeste et secundum ordinem fiant in vobis. Cum ageret Apostolus ut omnia honeste et secundum ordinem fierent, ait: Si quis videtur prophetasse, aut spiritalis, cognoscat quae scribo vobis, quia Domini sunt mandata. Si quis autem ignorat, ignorabitur. Si quis videtur esse, et utique non est; nam qui est sine dubitatione cognoscit, nec admonitione et coercitione opus habet, [Col. 0543B] quia omnia judicat, et a nemine judicatur. Illi ergo seditiones et perturbationes in ecclesia faciebant, qui videbantur esse quod non erant: hos docet cognoscere Domini esse mandatum, quia non est seditionis Deus, sed pacis. Si quis autem ignorat, ignorabitur, id est improbabitur; non enim si ad scientiam referas, Deus ignorat eos, quibus dicturus est: Non novi vos, sed eorum improbatio hoc verbo insinuata est: Amen dico vobis, quia nescio vos. Et ideo debemus operam dare, ut cum charitate dono Dei simus instructi.



CAP. XV.

Notum autem vobis facio, fratres, Evangelium quod praedicavi vobis. Inter caetera quidam Corinthiorum etiam resurrectionem carnis ausi sunt denegare, quos redarguit Apostolus. Quod et accepistis. Ne non credentibus tantum praedicasse [Col. 0543C] videretur. In quo et statis. In cujus doctrina statis. Per quod et salvamini. Per quod et salvamini, si tamen fide credatis, et opere impleatis, aut quia et in praesenti de multis infirmitatibus salvantur. Qua ratione praedicaverim vobis, si tenetis, nisi frustra credidistis. Tradidi enim vobis in primis et accepi, quoniam Christus mortuus est pro peccatis nostris, secundum Scripturas: et quia sepultus est, et quia resurrexit tertia die secundum Scripturas. Capitulate ea quae eis praedicaverat, ad memoriam revocat. Et quia visus est Cephae. Non quod ei primum apparuerit, sed tertia apparitione ei se manifestaverit. Et post haec undecim. Ipsa resurrectionis die sero, quando aberat Thomas. Deinde visus est plusquam quingentis fratribus simul, ex quibus multi manent usque adhuc. Per quos [Col. 0543D] potestis, si vultis, scire quae dico. Quidam autem dormierunt. In Domino. Deinde visus est Jacobo; deinde apostolis omnibus. Novissime autem omnium tanquam abortivo. Abortivus dicitur, qui extra tempus nascitur, seu qui mortua matre vivus educitur. Abortivum se nominat, qui extra tempus dominicae praedicationis credidit. Visus est et mihi. Quando Damascum pergebat. Ego enim sum minimus apostolorum. Non labore, quia plus omnibus laboravi; sed ordine. Qui non sum dignus vocari apostolus, quoniam persecutus sum Ecclesiam Dei. Tota ratio praedicationis nostrae haec est, ut resurrectionem credatis; hoc est enim praemium iis qui Christo deserviunt: alioquin superfluus est omnis labor jejuniorum, atque tribulationum, [Col. 0544A] quae in hac vita sive prospera, sive adversa cum infidelibus videantur esse communia; sicut nobis solent proponere quid ab illis amplius habeamus, et vere, si horum laborum praemium in vita alia non speramus, pejores illis sumus. Gratia autem Dei sum id quod sum, et gratia ejus in me vacua non fuit. Sed abundantius illis omnibus laboravi: non ego autem, sed gratia Dei mecum. Hoc est, gratia Dei me vivificavit, et refecit, et post haec cum Dei gratia laboravi, et in me vacua non fuit. Et quia dixerat: Abundantius illis omnibus laboravi, ne sibi aliquid videretur ascribere, continuo subjunxit: Non ego autem, sed gratia Dei mecum: quia Deus in nobis operatur, et ipse nos ut laboremus inspirat, et ipse adjuvat laborantes, ipse opus bonum consummat: quia ex ipso, et per [Col. 0544B] ipsum, et in ipso sunt omnia. Sicut et alibi dicit: Qui coepit in vobis opus bonum, ipse perficiet usque in diem Christi Jesu. Et ipse dicit: Sine me nihil potestis facere. Nam et beatus Hieronymus in Apologetico ad Pammachium, sic ponit testimonium istud: Non autem ego, sed gratia Dei, quae in me est. Sive enim ego, sive illi, sic praedicavimus, et sic credidistis. Si autem Christus praedicatur quod surrexit a mortuis, quomodo dicunt quidam in vobis, quoniam resurrectio mortuorum non est? Si autem resurrectio mortuorum non est, neque Christus resurrexit. Quod si Christus non resurrexit, inanis est praedicatio nostra, inanis est et fides vestra. Invenimur autem et falsi testes Dei: quoniam testimonium diximus adversus Deum, quod suscitaverit Christum, quem non suscitavit, [Col. 0544C] si mortui non resurgunt. Nam si mortui non resurgunt, neque Christus resurrexit: quod si Christus non resurrexit, vana est et fides vestra, adhuc enim estis in peccatis vestris. Ergo et qui dormierunt in Christo perierunt. Si in hac vita tantum in Christo sperantes sumus, miserabiliores sumus omnibus hominibus. Quoniam nec quemquam eorum gravavit, quibus Evangelium praedicabat, suum victum suis manibus transigebat: ubi magis impletum est quod ait: Plus omnibus illis laboravi; et adjungit: Non ego autem, sed gratia Dei mecum: ut hoc quoque appareat Dei gratiae deputandum, quod et animo et corpore poterat usque adeo plus illis omnibus laborare, ut neque cessaret ab Evangelio praedicando, neque tamen ex Evangelio sustentaret hanc vitam. Nunc [Col. 0544D] autem Christus resurrexit a mortuis. Quod jam probatum est. Primitiae dormientium. Si caput resurrexit, necesse est ut caetera quoque membra sequantur, quia primus in incorruptibilitate resurrexit. Quoniam quidem per hominem mors, et per hominem resurrectio mortuorum. Sicut per Adam mors intravit, quia ipse primus est mortuus, ita et per Christum resurrectio, quia ipse primus resurrexit: sicut ille forma morientium, ita et iste forma resurgentium. Et sicut in Adam omnes moriuntur, ita et in Christo omnes vivificabuntur. Quod moritur, hoc resurgit. Resurgere non dicitur, nisi quod cecidit. Nam neque anima mortalis est, quamvis peccato sit mortua: neque in ipsa sua substantia jacuit, quia incorporea. Sed corpus [Col. 0545A] alioquin surgere magis quam resurgere dicere potuit. Unusquisque autem in suo ordine. Temporis vel honoris. Primitiae Christus. Ut superius dixit: Primitiae dormientium. Deinde ii qui sunt Christi in adventu ejus. In adventu ejus non modo, sed in adventu ejus resurgent. Deinde finis. Cum omnium resurrectio, tunc erit finis mortis. Cum tradiderit. Calumniantur Ariani dicentes: Si tradit filius regnum patri, postquam tradiderit regnum, ipse regnare jam desinet. Quibus respondendum est: Si ideo filius non regnabit, quia regnum traditurus est patri, ergo nec pater regnat antequam ei tradatur a filio. Sin autem pater non tunc primum regnavit, quamvis tunc suscipiat, sic nec filius, quamvis tradat regnum, amittet. Iterum proponunt, quod subjectus erit patri: impios [Col. 0545B] illos esse, qui etiam modo negant illum in corpore suo patri esse subjectum. Subjectio vero non semper ad diminutionem pertinet. Nam spiritus prophetarum prophetis subjectus est, ut non sit Deus dissensionis, sed pacis. Regnum. Traditio autem regni noster profectus est, cum esse ex integro filii meruerimus in patris regnum, cum incorruptibiles factos electos suos ad contemplationem illam perduxerit, de qua B. Joannes dicit: Videbimus eum sicuti est. Tenendum primum est, quod hoc loco Apostolus non de Trinitate, sed de resurrectione agit, quam de Domini, id est, hominis assumpti exemplo confirmat. Regnum. Regnum Dei naturaliter quidem per omnia est, quae ipse constituit; sed tunc proprie regnare dicitur Deus, cum illi fuerint homines voluntate [Col. 0545C] subjecti, sicut regno diaboli se sponte subjecere. Deo et Patri. Deo secundum humanitatem, Patri secundum divinitatem: et ideo ait Deo et Patri. Cum evacuaverit omnem. Evacuans peccatis evacuabitur regnum eorum a nobis. Principatum. Quia sequebamur illos, faciendo voluntatem eorum. Et potestatem. Quia dominabantur nobis. Et virtutem. Quia vincebant sibi inimici. Oportet autem illum regnare. Regnare pro judicare posuit. Donec ponat omnes inimicos sub pedibus ejus. Quando alii erunt voluntate, alii necessitate subjecti. Novissima autem inimica destruetur. Non erit enim aliud quod destruatur postea, cum mortale hoc induerit immortalitatem. Mors. In Apocalypsi peccatum et mors appellatur quia auctor est mortis. Omnia enim subjecit sub [Col. 0545D] pedibus ejus. David hoc de homine dicit. Cum autem dicat, omnia subjecta sunt ei. Propter calumniam. Sine dubio praeter eum qui subjecit ei omnia. Deum, qui erat in ipso mundo reconcilians sibi. Vel certe patrem intellige, qui nullam conditionem assumpsit, qua debeat esse subjectus. Cum autem subjecta fuerint illi omnia. Quando et boni et mali subjecti erunt. Tum ipse filius subjectus erit illi, qui sibi subjecit omnia. De subjectione quidam dicunt, sicut in esurientibus esurit, vel pascitur in subjectis suis: hoc est, in corpore suo ipse subjicitur, aut quod ipsa humana natura in gratiarum actione debeat esse subjecta illi divinitati quae jam secum unum faciendo ei omnia subjecerit. Aliter: In judicio necesse est eum iterum in forma [Col. 0546A] humilitatis apparere: post judicium vero jam ita est subjectus, id est, connexus vel perunitus homo Deo, ut non jam appareat nisi divinitas, sicut ejus sermo declarat: Ut sit Deus omnia in omnibus. Subauditur temporibus: vel certe quia modo nondum, quia adhuc corpori ejus resistitur, dum non ea quae volumus facimus, quia caro adhuc concupiscit adversus spiritum, spiritus autem adversus carnem. Ut sit Deus omnibus. Totus in omnibus dominator: nunc adhuc non est omnia in omnibus, quia singuli sancti diversas virtutes ejus in se habent. Tunc autem universa unus habebit, et erit ipse omnia in omnibus. Item quid sanctus Augustinus episcopus senserit (Augustinus, in libro de Diversis quaestionib., quaestion. 66), videamus: Tunc et ipse filius subjectus erit ei qui illi subjecit omnia, [Col. 0546B] ut sit Deus omnia in omnibus. Recte quaeritur hoc loco, utrum secundum personarum proprietates, an secundum hominis susceptionem Apostolus dixerit. Solent circumstantia Scripturae illuminare sententiam, cum ea quae circa Scripturam sunt praesentem quaestionem contingentia diligenti discussione tractantur. Invenimus itaque ita ventum esse ad hunc locum, ut supra diceret: Nunc autem Christus resurrexit a mortuis, primitiae dormientium; agebat enim de resurrectione mortuorum, quod in Domino secundum susceptionem hominis factum est. Manifestum est ergo hoc secundum susceptionem hominis dictum. Sed alia in hoc capitulo solet quaestio oboriri. Primo quid dictum est, Cum tradiderit regnum Deo et Patri, quasi nunc non teneat regnum Pater; deinde quid [Col. 0546C] dictum est, Oportet enim illum regnare, donec ponat omnes inimicos suos sub pedibus suis: quasi postea non sit regnaturus, et ad hoc valeat quod supra dictum est: Deinde finis; quod haeretici sacrilega opinione sic accipiunt, quasi finem dixerit, consummationem regni ejus: cum in Evangelio scriptum sit: Et regni ejus non erit finis. Postremo quod dictum est: Cum autem ei omnia subjecta fuerint, tunc et ipse Filius subjectus erit illi, qui sibi subjecit omnia, sic volunt intelligi, quasi nunc aut aliquid Filio non sit subjectum, aut Patri non sit ipse subjectus. Genere igitur locutionis solvitur quaestio: sic enim plerumque Scriptura loquitur, ut quod semper est, tunc fieri dicatur in aliquo, cum ab eo cognosci coeperit. Ita enim dicimus in oratione dominica: Sanctificetur nomen tuum, [Col. 0546D] non quasi aliquando sanctum non sit. Ergo sicut sanctificetur est, sanctum esse innotescat, ita quoque cum tradiderit regnum Deo et Patri, id est, cum Patrem regnare monstraverit, ut per speciem manifestationemque clarescat, quod nunc a fidelibus creditur, et ab infidelibus non putatur. Evacuabit autem omnem principatum, et potestatem, manifestando utique regnum Patris: ut omnibus notum sit, nullum principum et potestatum, sive coelestium, sive terrestrium, per se habuisse aliquid principatus et potestatis: sed ab illo, ex quo sunt omnia, non solum ut sint, verum etiam ut ordinata sint. In illa enim manifestatione nulli spes aliqua remanebit in quoquam principe, aut in quoquam homine: quod etiam nunc [Col. 0547A] prophetice canitur: Bonum est sperare in Domino, quam sperare in homine. Bonum est sperare in Domino, quam sperare in principibus: ut ista meditatione anima jam in regnum Patris assurgat, nec cujusquam potestatem praeter illum magnifaciens, nec sua sibi ipsa perniciosissime blandiens. Tradit ergo regnum Deo et Patri, cum per illum per speciem cognoscitur Pater. Regnum enim ejus sunt, in quibus nunc regnat per fidem. Aliter enim dicitur regnum Christi secundum potestatem divinitatis, quod ei cuncta creatura subjecta est: et aliter regnum ejus dicitur Ecclesia, secundum proprietatem fidei quae in illo est, secundum quod orat qui dicit: Posside nos. Neque enim non ipse possidet omnia, secundum quod dicitur etiam illud: Cum servi essetis peccati, liberi [Col. 0547B] eratis justitiae. Evacuabit ergo omnem principatum, et omnem potestatem, et virtutem, ut nulli Patrem intuenti per Filium opus sit aut libeat in cujusquam creaturae, vel in sua conquiescere potestate. Oportet enim eum regnare donec ponat omnes inimicos suos sub pedibus suis: id est, oportet regnum ejus intantum manifestari, donec omnes inimici ejus ipsi eum regnare fateantur. Hoc non intelligitur, sub pedibus ejus futuros inimicos. Quod si de justis acceperimus, ideo dictum est inimicos, quia ex injustis justificantur, et ei credendo subduntur. De injustis autem qui ad justorum beatitudinem futuram non pertinent, sic accipiendum est, quoniam et ipsi eum regnare ipsa regni ejus manifestatione confusi fatebuntur. Ergo oportet eum regnare, donec ponat omnes inimicos [Col. 0547C] suos sub pedibus suis: non ita dictum est, quasi, cum posuerit inimicos suos sub pedibus suis, non sit postea regnaturus: sed oportet eum regnare, donec ponat omnes inimicos suos sub pedibus suis. Oportet eum, inquit, ad tantam evidentiam suum regnum perducere, donec inimici ejus nullo modo audeant negare quod regnat. Interdum, donec, verbum sacra eloquia pro conjunctione sumunt, qua et vel ut inindicari potest. Nam scriptum: Donec peperit filium suum, id est, et peperit filium suum. Scriptum est etiam: Oculi nostri ad Dominum Deum nostrum, donec misereatur nostri: id est, ut misereatur nostri. Nec ideo tamen, cum misertus nostri fuerit, oculos ab eo debemus avertere. Intantum est enim beatitudo nostra, inquantum ejus contemplatione perfruimur. [Col. 0547D] Sic ergo et hoc dictum est: Oculorum nostrorum intentio ad Dominum non porrigitur, nisi usque ad impetrationem misericordiae ipsius: non ut postea inde avertatur, sed ut nihil inde amplius requirat. Donec ergo pro eo positum est, ut non amplius intelligat. Quo enim amplius, id est, usque ad quam majorem manifestationem manifestabitur regnum Christi, nisi quousque omnes inimici eum regnare fateantur? Aliud est ergo, non amplius manifestari, aliud amplius non permanere. Non amplius manifestari est non fieri manifestius; non amplius permanere, non fieri perseverantius. Quando autem manifestius erit regnum Christi quam cum omnibus claruerit inimicis? Novissime inimica destruetur mors: non enim erit aliud quod [Col. 0548A] destruatur, posteaquam mortale hoc induerit immortalitatem. Omnia enim subjecit sub pedibus ejus: hoc est, ut etiam mortem destruat. Cum autem dixerit, quia omnia subjecta sunt, dixerit hoc utique propheta in Psalmis: manifestum, quia praeter eum qui subjecit illi omnia, Patrem vult intelligi omnia Filio subjecisse: sicut multis locis idem Dominus in Evangelio commendat et praedicat, non solum propter formam servi, sed etiam propter principium, de quo est, et de quo aequalis est ei de quo est. Amat enim ad unum principium referre omnia, tanquam imago ejus: sed in quo inhabitat omnis plenitudo divinitatis. Cum autem ei omnia subjecta fuerint, tunc et ipse Filius subjectus erit ei, qui illi subjecit omnia: non quasi modo non ita sit, sed tunc manifestum erit, secundum [Col. 0548B] locutionem superius tractatam. Ut sit Deus omnia in omnibus. Ipse est finis quem supra commemoravit, cum totum primo breviter vellet concludere, deinde quasi membratim explicare et exponere. Loquebatur enim de resurrectione, ubi ait: Initium Christus, deinde ii qui sunt Christi in praesentia ejus, deinde finis. Ipse scilicet finis est, ut sit Deus omnia in omnibus. Aliter enim dicitur finis qui pertinet ad consummationem, aliter qui pertinet ad consumptionem. Aliter enim tunica finitur texendo, aliter cibus comedendo. Deus autem omnia in omnibus dicitur, ut nemo eorum, qui ei cohaerent, amet adversus eum suam propriam voluntatem: manifestumque sit omnibus, quod idem Apostolus alio loco dicit: Quid autem habes, quod non accepisti? Sunt item [Col. 0548C] qui sic intelligant hunc locum: Oportet eum regnare donec ponat omnes inimicos suos sub pedibus suis; ut sub alia significatione positum hic dicant regnare, non sub ea qua positum est regnum, de quo ait: Cum tradiderit regnum Deo et Patri; ut illud sic appellaverit regnum, quo universam Deus creaturam regit: hoc autem sic appellaverit regnare, ut intelligatur tanquam adversus hostem exercitum ducere, vel defendere civitatem; ut ideo dixerit: Oportet eum regnare, donec ponat omnes inimicos suos sub pedibus suis, quia talis regni, quale habent principes armatorum, nulla erit causa, hoste ita subjecto, ut bellare non possit. Nam utique dictum est in Evangelio: Et regni ejus non erit finis, secundum quod regnat in aeternum: secundum autem quod adversus [Col. 0548D] diabolum sub eo militatur, tandiu erit utique ista utilitia, donec ponat omnes inimicos suos sub pedibus suis: postea vero non erit, cum pace perpetua perfruemur. Haec autem ita dicta sunt, ut noverimus diligentius etiam illud considerari oportere, secundum quid regnet nunc Dominus: id est secundum dispensationem sacramenti sui per incarnationem atque passionem. Nam secundum id quod Verbum Dei est, tam sine fine, quam sine initio, quam sine intermissione est regnum ejus. Secundum id autem quod Verbum caro factum est, coepit regnare in credentibus per fidem incarnationis suae. Unde est etiam illud, Dominus regnavit a ligno. Hinc autem evacuavit omnem principatum, et omnem potestatem, et [Col. 0549A] virtutem, dum non per claritatem ejus, sed per humilitatem servi fiunt credentes in eum. Hoc est absconditum a sapientibus et prudentibus, et revelatum parvulis, quoniam placuit Deo per stultitiam praedicationis salvos facere credentes: neque quidquam inter parvulos scire se dicit Apostolus, nisi Christum Jesum, et hunc crucifixum. Qua praedicatione tandiu opus est, donec ponantur omnes inimici sub pedibus ejus: id est, ipsi humilitati ejus, quam pedum nomine significari arbitror, cedat atque subdatur omnis superbia saecularis, sicut ex maxima parte jam factum, et quotidie fieri videmus. Sed quo fine ista fiunt? ut tradatur regnum Deo et Patri: id est, ut nutritos fide incarnationis suae perducat ad speciem, qua aequalis est Patri: jam eis, qui crediderant, [Col. 0549B] loquebatur, cum diceret: Si manseritis in verbo meo, vere discipuli mei estis, et cognoscetis veritatem, et veritas liberabit vos. Regnum enim tradit Patri, cum per id regnabit in contemplantibus veritatem, qua aequalis est Patri: et per se unigenitum per speciem faciet videri Patrem. Nunc enim per hoc regnat in credentibus, quod semetipsum exinanivit, formam servi accipiens. Tunc autem tradet regnum Deo et Patri, cum evacuaverit omnem principatum, et potestatem, et virtutem. Unde evacuabit, nisi humilitate, et patientia, et infirmitate? Quis enim principatus non evacuetur, cum Filius Dei propterea regnat in credentibus, quia eum principes saeculi judicarunt? Quae potestas non evacuatur, cum ipse, per quem facta sunt omnia, [Col. 0549C] propterea regnat in credentibus, quia ita subjectus fuit potestatibus, ut diceret homini: Non haberes in me potestatem, nisi data tibi esset desuper? Quae virtus non evacuatur, cum ipse, per quem coeli solidati sunt, ideo regnat in credentibus, quia usque ad crucem mortemque infirmatus est? Hoc autem modo Filius proprie in fide credentium. Non enim Pater dici aut credi potest, vel incarnatus, vel judicatus crucifixus: per speciem autem qua aequatis est Patri, cum Patre regnat in contemplantibus veritatem. Quod autem tradet regnum Deo et Patri, a fide incarnationis suae ad speciem deitatis perducens eos qui sibi nunc credunt, non ipse amittet, sed uterque se unum ad fruendum contemplantibus praebet. Tandiu autem [Col. 0549D] opus est, ut in hominibus, nondum valentibus aequalitatem Patris et Filii perspicua mentis luce contueri, per hoc regnet Christus, quod tales capere possunt, et quod proprie ipse suscepit, id est incarnationis humilitatem, donec ponat inimicos omnes sub pedibus suis, id est, donec omnis superbia saecularis incarnationis ejus humilitati subdatur. Sane quod dictum est: Tunc et ipse Filius subjectus erit ei qui illi subjecit omnia, quamvis secundum susceptionem hominis dicatur, quia inde quaestio nata est, cum ageret de resurrectione mortuorum, tamen recte quaeritur utrum secundum ipsum tantum sit dictum, quod est caput Ecclesiae, an secundum universum Christum, annumerato corpore ejus, et membris. Cum enim ait ad Galatas: Non dicit, et seminibus [Col. 0550A] tanquam in multis, sed tanquam in uno, et semini tuo, quod est Christus, ne ipsum solum hoc loco intelligeremus Christum, qui de Maria virgine natus est, postea dicit: Omnes enim vos unum estis in Christo Jesu. Si autem vos Christi, ergo Abrahae semen estis. Ad Corinthios, cum de charitate diceret de membris corporis similitudinem ducens: Sicut enim corpus unum est, inquit, et membra habet multa, omnia autem membra corporis cum sint multa, unum est corpus, ita et Christus; non dixit, ita et Christi, sed ita et Christus, ostendens Christum recte appellari etiam universum, hoc est, caput cum corpore suo, quod est Ecclesia. Et multis Scripturarum locis invenimus Christum etiam hoc modo appellari, ut cum omnibus suis membris intelligatur [Col. 0550B] quibus dictum est: Vos estis corpus Christi et membra. Non ergo absurde sic intelligimus; Tunc et ipse filius subjectus erit ei qui illi subjecit omnia; ut Filium non solum caput Ecclesiae, sed omnes cum eo sanctos intelligamus, qui sunt unum in Christo, unum semen Abrahae. Subjectum autem secundum contemplationem sempiternae veritatis, ad obtinendam beatitudinem, nullo motu animi, nulla parte corporis resistente, vi in illa vita nemine amante propriam potestatem, sed Deus omnia in omnibus.

Alioquin. Caeterum. Quid facient qui baptizantur pro mortuis? Si omnino mortui non resurgunt, utquid et baptizantur pro illis? Quicunque baptizati sumus in Christo Jesu, in morte ipsius baptizati sumus. Omnes enim qui baptizamur, sic baptizamur ut jam pro [Col. 0550C] mortuis simus. Quid ergo prodest nos huic mundo mori, si hunc laborem vita non sequitur aeterna? Utquid et nos periclitamur omni hora? Quotidie morior propter vestram gloriam, fratres. Si nihil esset in futuro, non eramus tam stulti ut talia pro aliis pateremur. Quam habeo in Christo Jesu Domino nostro. Ego habeo mercedem laboris, etiamsi vos proficere non velitis. Si secundum hominem ad bestias pugnavi Ephesi, quid mihi prodest si mortui non resurgunt? Si nihil speratis me remunerationis accipere a Deo, ergo gratis pugnavi, forte ut hominibus placerem. Et aliter per allegoriam bestiae intelliguntur adversariae potestates. Sicut in Psalmo: Ne tradas bestiis confitentem tibi. Et multa dicuntur in Epistolis, quae in Actibus non habentur, et multa in Actibus, quae [Col. 0550D] in Epistolis non dicuntur. Manducemus et bibamus, cras enim moriemur. Propheta Isaias increpat gulae deditos desperatione futurorum, cujus blasphemiae crimen negat eis dimitti, quoadusque moriantur. Nolite seduci. Ab his qui talia agunt. Corrumpunt mores bonos colloquia prava. Ne dicerent: Seduci ergo nos posse existimas? occurrens sensui illorum: Non, inquit, de vobis timeo, sed de illorum tergiversatione formido. Econtrario redintegrant mores malos colloquia bona. Evigilate. Sobrii estote. Justi. Probat resurrectionem non credere eos qui se gulae et voluptatibus tradiderunt. Et nolite peccare. Ignorantiam enim Dei quidam habent. Ille justus est qui non peccat, id est, capitale peccatum, aut si subito praevenitur, [Col. 0551A] poenitentiam agendo delet, quia se credit in judicio rationem esse redditurum. Nam qui resurrectionem non credit, desperans omnia infanda committit. Multi solent proponere utrum debilia corpora, ita ut sunt defuncta, resurgant. Quibus respondendum est, quod in resurrectionem non indebilitatis vitium, sed natura reparetur. Nunquam enim tam debile est corpus quam cum latet in pulvere. Qui ergo creditur totum reddere, cur ex parte reparare dubitetur? cur oculos non reddat qui totum restituet corpus? Ad reverentiam vobis loquor. Sed dicet aliquis: Quomodo resurgent mortui? quali autem corpore venient? Ignorant potentiam Dei, qui eum putant mortuos suscitare non posse, divinitatem ex sua imbecillitate metientes, ut erubescatis vos talibus sermonibus [Col. 0551B] tanquam parvulos erudire. Insipiens, tu quod seminas non vivificatur, nisi prius moriatur. Insipiens, qui etiam naturalibus rebus edoceri debueras, de resurrectione non dubitare. Adhuc repromissionibus divinis existis incredulus? ex tui operis consuetudine considerare debuisti quod dicimus. Et quod seminas, non corpus quod futurum est seminas, sed nudum granum: ut puta tritici, aut alicujus caeterorum. Deus autem dat illi corpus sicut vult. Sicut de grano resurgit fecundior cum granis arista, et corpus corruptile in gloriae resurget augmentum. Et unicuique seminum proprium corpus. Unde B. Job: Et in carne mea videbo Deum. Non omnis caro eadem caro. Attende, quia proprium dixit corpus, non alienum. Sed alia hominum, alia pecorum, alia caro volucrum, alia autem [Col. 0551C] piscium. Similiter et de aquis intellige, quae tantam diversitatem volucrum et piscium ediderunt. Et corpora coelestia, et corpora terrestria. Quia talia fecit corpora elementorum, cur non reficiat exiguum corpus humanum? Sed alia quidem coelestium gloria, alia autem terrestriam. Alia claritas lunae, alia claritas stellarum. Omnis comparationis diversitas ad hoc facit, ut credas unum facile reddere posse, qui tanta fecit ex nihilo. Stella enim a stella differt in claritate: sic et resurrectio mortuorum. Stellarum diversitatem justorum comparat differentiae, quos virtutes, non peccata facient esse diversos. Nam peccatorum diversitas in coelo non erit, sed in poena. Seminatur in corruptione, surget in incorruptionem. Ut ne febres, nec caetera patiatur. Seminatur in ignobilitate. Quid [Col. 0551D] tam ignobile quam mortuum corpus? Surget in gloria. Surget in gloriam splendoris, sicut sol. Seminatur in infirmitate. Imbecillitatis humanae. Surget in virtute. In virtute aeternitatis angelicae. Seminatur corpus animale, surget corpus spiritale. Hic quidem animale corpus, quia non semper Spiritum sanctum habemus: tunc vero semper erit in nobis. Si est corpus animale, est et spiritale. Quod possit ire obviam Christo. Sicut scriptum est: Factus est primus homo Adam in animam viventem. Hoc testimonium ex lege. Novissimus Adam in Spiritum vivificantem. Cur homo secundus, vel Adam novissimus post tot homines dicitur? Primus Adam habetur quisquis vestigia ejus imitatur: postremus ille est qui Domini vestigia sequitur. Novissimus [Col. 0552A] ex primo ex eo dicitur Dominus, quod usque ad ipsum mors ab ipso primo inventa descendit, quod usque ad crucem lapsus primus hominis potestatem habuit, et ideo morti primus novissimus saluti: ille primus vivens, iste vivificans. Sed non prius quod spiritale est, sed quod carnale est, deinde quod spiritale est. Primus homo de terra terrenus. Notandum, quod cum duos Adam dicit, ejusdem naturae utrosque demonstrat, quia sicut ille sine genere, ita iste sine semine. Secundus homo de coelo coelestis. Hac ratione Christus homo de coelo, quia in baptismo Joannis non aqua, sed gratia de coelo descendit. Et quia sine peccato carnem assumpsit, et Deus ex Virgine nasci dignatus est. Qualis terrenus, tales et terreni, et qualis coelestis, tales et coelestes. Sic intellige Christum coelestem, quia omnino [Col. 0552B] sine peccato, non quia de coelo carnem attulerit. Igitur sicut portavimus imaginem terreni. Peccator imaginem Adam portat, justus vero Christi. Portemus et imaginem coelestis, veterem hominem ante baptismum, novum post baptismum. Hoc autem dico, fratres, quia caro et sanguis regnum Dei possidere non possunt; neque corruptio incorruptelam possidebit. Frequenter Scriptura opera carnis nominat pro substantia, sicut ibi: Vos autem in carne non estis, sed in spiritu. Aliter: Caro, sicut nunc est, regnum Dei non possidebit, nisi immortalitate vestita. Ecce mysterium vobis dico. Obscurum significat nominando mysterium. Omnes quidem resurgemus. Omnes resurgemus, qui mortui inveniemur, Christo veniente. Sed non omnes immutabimur. Qui in corpore fuerint reperti, [Col. 0552C] quia sancti assumentur, peccatores vero aeterno incendio relinquentur. Nam qui vivi inventi fuerint peccatores, combusti primo ignibus, tunc resurgent ii peccatores, qui in adventum Domini vivi invenientur. Sed non omnes immutabimur. Quia justi ad gloriam, peccatores resurgent ad poenam. In momento, in ictu oculi. Brevitatem vult significare momenti, In novissima tuba. Quidam duas tubas, duos Christi adventus intelligunt. Canet enim tuba, et mortui resurgent. Primo resurgent mortui, et sic immutabuntur sancti, ut hoc dicatur novissima tuba. Incorrupti. Ut semper durent in poena. Et nos immutabimur. Oportet enim corruptibile hoc induere incorruptionem, et mortale hoc induere immortalitatem. Cum autem corruptum hoc induerit incorruptionem, et mortale hoc induerit immortalitatem. [Col. 0552D] Est quod induet et est quod induitur. Tunc fiet sermo qui scriptus est: Absorpta est mors in victoria. Evacuatis causis mortis. Ubi est, mors, victoria tua? ubi est, mors, stimulus tuus? Ubi est, mors, contentio tua? Quae contentio, nisi quia modo caro concupiscit adversus spiritum, et spiritus adversus carnem? Ista pugna, ista contentio: sed ex persona justorum loquitur insultantium morti. Stimulus autem mortis peccatum est. Sagitta mortis peccatum, per quod animae jugulantur. Virtus vero peccati lex. Fortius fit per scientiam peccatum. Cur virtus peccati lex, si lex bona est? Quia peccatum per bonum operatum est mortem, ut fiat supra modum, hoc est, majores vires ex praevaricatione accipiat. [Col. 0553A] Deo autem gratias, qui dedit nobis victoriam per Dominum nostrum Jesum Christum. Victoriam illius peccati in quo lex infirmabatur, per carnalem nostram voluptatem quam Christus cruce sua destruxit. Itaque, fratres mei dilecti. Reddita ratione resurrectionis, de qua haesitabant, hortatur eos in Dei opere permanere, jam certus de retributione futura. Stabiles estote et immobiles, abundantes in opere Domini semper. Nemo vos de hoc gradu spei moveat ultra. Scientes quod labor vester non est inanis in Domino. Hoc est, non sine causa laboratis.



CAP. XVI.

De collectis autem quae fiunt in sanctos, sicut ordinavi ecclesiis Galatiae, ita et vos facite. De sumptibus dicit qui per singulas ecclesias collecti Hierosolymam sanctis pauperibus mittebantur. Per [Col. 0553B] unam sabbati unusquisque vestrum. Una sabbati, dominica dies est, sicut in Evangelio scriptum est Dominum una sabbati resurrexisse. Apud se seponat, recondens quod ei bene placuerit: ut non cum venero tunc collectae fiant. Cum autem praesens fuero, quos probaveritis per epistolas, hos mittam perferre gratiam vestram in Hierusalem. Ut paulatim reponentes non una hora gravari se putent, ut hilares sint datores qui diligantur a Deo. Quod si dignum fuerit, ut et ego eam, mecum ibunt. Si talis fuerit oblatio vestra, ut per me digne possit offerri. Veniam autem ad vos cum Macedoniam pertransiero. Nam Macedoniam pertransibo. Apud vos autem forsitan manebo, vel etiam hiemabo, ut vos me deducatis quocunque iero. Nolo autem vos modo in transitu videre. Quia se habent Macedones, [Col. 0553C] ut non sit necesse apud eos diutius demorari. Apud vos autem necesse est ut maneam vel hiemem: multa enim sunt quae corrigantur in vobis; nam et medicus ibi moram habet, ubi plures aegrotant. Spero enim me aliquantum temporis manere apud vos, si Dominus permiserit. Permanebo autem Ephesi usque ad Pentecosten. Ostium enim mihi apertum est magnum et evidens, et adversarii multi. Si autem venerit Timotheus, videte ut sine timore sit apud vos; opus enim Domini operatur sicut et ego. Ne quis ergo illum spernat. Deducite autem illum in pace, ut veniat ad me: exspecto enim illum cum fratribus. De Apollo autem fratre, multum rogavi eum ut veniret ad vos cum fratribus: et utique non fuit voluntas ejus ut nunc [Col. 0554A] veniret. Veniet autem cum ei vacuum fuerit. Vigilate, state in fide, viriliter agite, et confortamini. Omnia vestra in charitate fiant. Ideo ibi permanebo, quia cum mihi evidens nata sit opportunitas praedicandi, et plurimi sint qui resistant, plurimis autem Deus ostium cordis aperuit, et multi non credentes restiterunt. Obsecro autem vos, fratres: nostis domum Stephanae et Fortunati, quoniam sunt primitiae Achaiae. Vel fide primitiae, vel honore. Et in ministerio sanctorum ordinaverunt seipsos. Ad docendos sanctos vel necessaria eisdem ministranda. Ut et vos subditi sitis ejusmodi, et omni cooperanti, et laboranti. Qui nobiscum vel illis cooperantur in Evangelio Christi. Gaudebo autem in praesentia Stephanae, et Fortunati, et Achaici. Qui praesentes sunt apud vos. Quoniam [Col. 0554B] id quod vobis deerat. In scientia. Ipsi suppleverunt. Per doctrinam, vel exemplo. Refecerunt enim et meum spiritum et vestrum. Meum spiritum gaudio de vestro profectu, vestrum vero de instructione doctrinae. Cognoscite ergo qui hujusmodi sunt. Salutant vos Ecclesiae Asiae. Salutant vos in Domino semper multum Aquila et Prisca [Vulg. Priscilla]. Sicut alibi: Cognoscite eos qui ita ambulant sicut habetis formam nostram. Hic cognoscite pro honorate, agnoscentes eorum laborem. Cum domestica sua Ecclesia. Domestica congregatio fraternitatis Ecclesia dicitur. Salutant vos fratres omnes, apud quos etiam hospitor. Salutate invicem in osculo sancto. Non ficto, sicut Judas. Salutatio mea manu Pauli. Si quis non amat Dominum Jesum Christum, sit anathema, maranatha. Quomodo illis qui eum [Col. 0554C] amant redemptio venturus est Christus, ita his qui eum non amant, anathema illis venit: id est, ut illos abominetur et perdat. Gratia Domini Jesu Christi vobiscum. Subscriptio est: hoc est, sit vobiscum gratia semper, sine cujus auxilio subsistere non potestis, nec aliquid boni facere. Charitas mea cum omnibus vobis in Christo Jesu. Non saeculari charitate, ut quomodo vos ego diligo, ita vos alterutrum diligatis in Christo qui dixit: In hoc cognoscetur vos discipulos meos esse, si invicem diligatis. Amen. Confirmatio benedictionis est, amen. Sicut ipse superius dicit: Quomodo dicit amen super tuam benedictionem.



AD CORINTHIOS EPISTOLA SECUNDA.
[Col. 0553]




ARGUMENTUM.
[Col. 0553D]

Post actam poenitentiam consolatoriam scribit eis a Troade, et collaudans eos hortatur ad meliora.



CAPUT PRIMUM.

Paulus Apostolus Jesu Christi. Quaeritur cur in omnibus Epistolis, contra usum scribendi, primo suum nomen ponat, et sic eorum quibus scribit; sed hoc auctoritatis est apostolicae et ordinis, quia minoribus se scribit, sicut solent judices ad eos quos regunt praecepta dirigere. Per voluntatem Dei. Sicut ad Galatas dicit: Non ab hominibus, neque per hominem; simul ut ostenderet non sine voluntate Patris [Col. 0554D] se missum: Dei autem voluntatem justam et rationabilem esse nullus ignorat. Et Timotheus frater. Non dixit Paulus et Timotheus, quia non ambo apostoli. Ad Philippenses vero, ubi auctoritas non tantum erat necessaria, sic incipit: Paulus et Timotheus servi Jesu Christi: quia ambo sunt servi. Ecclesiae Dei quae est Corinthi. Erat enim ibi Ecclesia, et non Dei. Cum sanctis omnibus qui sunt in universa Achaia. Possunt sancti hic accipi, non solum baptizati, sed et sacerdotes Dei, sicut in prima: Cum omnibus qui invocant nomen Domini. Et ad Philippenses: Cum episcopis [Col. 0555A] et diaconis; ideo autem postea posuit sacerdotes, ne parum intelligentibus eos in Ecclesia non comprehendisse videretur. Gratia vobis, et pax a Deo Patre nostro, et Domino Jesu Christo. Sicut nos solemus initio epistolarum precari salutem, pro hoc Apostolus semper gratiam ponit. Benedictus Deus, et Pater Domini nostri Jesu Christi. Gratias agit Deo quod consolationem ideo accipiunt, ut ipsi alios consolentur. Pater misericordiarum. Quia ex ipso est omnis misericordia. Et Deus totius consolationis. Totius consolationis, quia perfecte consolatur, nec minor est tribulatione consolatio. Quia consolatur nos in omni tribulatione nostra. Non in aliquibus. Ut possimus et ipsi consolari eos qui in omni pressura sunt. Propterea nos liberat, ut ipsi possimus alios consolari, [Col. 0555B] ac sic formam nobis dat alios consolandi. Per exhortationem qua exhortamur et ipsi a Deo. Et per exhortationem qua ipsi a Deo consolamur, agnoscimus quod Deus neminem derelinquat, et multo magis in futuro remuneret, etiam quos in praesenti non deserit. Quoniam sicut abundant passiones Christi in nobis. Passiones pro nomine Christi. Ita et per Christum abundat consolatio nostra. Sicut Petrus est de carcere liberatus, et Paulus visione Domini, et voce confirmatus in templo. Sive autem tribulamur pro vestra exhortatione et salute, sive consolamur pro vestra consolatione. Quia vos exhortamur ad salutem, sive ut vobis exemplum tolerantia praebeamus. Sive exhortamur pro vestra exhortatione, quae operatur tolerantiam earumdem passionum, quas et nos patimur. [Col. 0555C] Propterea nos liberamur, ut ipsi reconfirmemini, non vos debere pertimescere passiones: sive ut hortemur patienter haec ferre, quae praesentem et futuram habent consolationem. Ut spes nostra firma sit pro vobis, scientes quoniam sicut socii passionum estis, sic eritis et consolationis. Quia certi sumus. Non enim volumus ignorare vos, fratres, de tribulatione nostra, quae facta est in Asia. Suas narrat passiones, ut illi cognoscant se parva pati, maxime cum illi talia sint perpessi, qui vice Christi fuerant destinati: comparatione magistri erubescant discipuli suam dolere injuriam, cum magistrum majora pertulisse cognoverint. Quoniam supra modum gravati sumus supra virtutem. Pressura tribulationum. Ita ut taederet nos etiam vivere. Ita ut mori cuperemus. Sed ipsi in nobis [Col. 0555D] ipsis responsum mortis habuimus. Ipsa mors nos docuit omne humanum auxilium defecisse, et ab illo solo sperandum esse remedium, cui etiam mortuos suscitare possibile est. Ut non simus fidentes in nobis. Sive etiam desperemus de vita. Facit locus iste contra eos qui catholici sunt, et suis aliquid meritis tribuere praesumunt. Sed in Deo, qui suscitat mortuos, qui de tantis periculis eripuit nos, et eruit. Non in nostra vel prudentia, vel cautela, neque in virtutibus nostris, quia maledictus qui ponit fiduciam carnem brachii sui. In quem speramus, quoniam adhuc et eripiet. Praescit se adhuc passurum, qui sperat se liberandum. Adjuvantibus et vobis. Sicut et Petrus de carcere liberatus est orationibus Ecclesiae: [Col. 0556A] simul notandum quod nisi laborans non dicitur adjuvari. In oratione pro nobis. Multum valet oratio omnis Ecclesiae. Ut ex multorum personis ejus quae in nobis est donationis per multos gratiae agantur pro nobis. Ut ex multarum conventu personarum, videlicet infantium, juvenum, senum, pro eo quod vobis donati sumus, Domino gratiae referantur. Nam gloria nostra haec est, testimonium conscientiae nostrae, quod in simplicitate et sinceritate Dei. Ideo glorior in tribulationibus, quia conscientia mea non reprehendit me lucri vel gloriae causa praedicare, sed in simplicitate vestram salutem requirere. Et non in sapientia carnali, sed in gratia Dei conversati sumus in mundo. Non subdole docentes, sicut est sapientia carnalis, quae mercede distrahitur, sed gratis, sicut [Col. 0556B] a Deo accepimus, vel Dei causa praedicavimus. Abundantius autem ad vos. A quibus nec victum qui nobis jure debebatur, accepimus. Non enim alia scribimus vobis. Non erubesco, quia etiam vos scitis certum esse quod dico. Quam quae legistis et cognoscitis. Haec legentes in epistola, quae cognoscatis in conscientia. Spero autem quod usque in finem cognoscetis. Non mutabo propositum meum. Sicut et cognovistis nos ex parte. Quia nondum est finis: cum autem venerit finis, tunc ex integro cognoscetis. Quia gloria vestra sumus, sicut et vos nostra. Sic est gloria discipulis de bono doctore, quomodo et magister in bonis discipulis gloriatur. In die Domini nostri Jesu Christi. Ubi et veri magistri et boni discipuli probabuntur. Et hac confidentia volui prius venire ad vos. Hac conscientia, [Col. 0556C] quia nihil aliud vestrum quaesivimus, quam salutem. Ut secundam gratiam haberetis, et per vos transire in Macedoniam. Et iterum a Macedonia venire ad vos, et a vobis deduci in Judaeam. Quia in primo adventu primam habuistis: aut certe poenitentiam secundam gratiam voluit intelligi, quia prima est baptismi. Cum ergo hoc voluissem, nunquid levitate usus sum? Quia promissum non exhibuerat, ne hoc levitatis esse putarent, veraciter et sapienter excusat. Aut quae cogito, secundum carnem cogito. Secundum voluntatem carnalem. Carnale est, nulla existente causa, non facere quod promittas, sicut multi carnales homines facere solent. Ut sit apud me Est, et Non? Ideo non cogito secundum carnem, ut non mentiar. Fidelis autem Deus: quia sermo noster [Col. 0556D] qui fuit apud vos, non est in illo Est, et Non: sed est in illo Est. Non est in illo dubietas, nec vobis sumus aliquando mentiti. Dei enim Filius Jesus Christus, qui in vobis per nos praedicatus est, per me et Silvanum et Timotheum, non fuit in illo Est, et Non. Contra Manichaeos, qui Christum falsam carnem habuisse confirmant: et contra Arianos, qui negant Filium semper fuisse: cum ipse locutus sit Moysi: Ego sum qui sum; et: Qui est, misit me ad vos; quia ipse et erat, et est, et semper est; quia nunquam non est. Sed est, in illo fuit. Hoc est, veritas, et immutabilitas; sicut Moyses dicit: Qui est, misit me. Ille est enim vere, qui semper idem est. Quotquot enim promissiones Dei sunt, in illo Est. Ideo et per ipsum [Col. 0557A] dicimus amen Deo. Veritatis impletio. Ad gloriam nostram. Omnis veritas promissionum in Christo est, quae per nos ad gloriam Dei completur. Qui autem confirmat nos. Quia dixerat: Per nos, modo hoc totum ostendit Deum facere, qui in eis ista omnia operatus est, ne sibi aliquid humana infirmitas arrogaret. Vobiscum in Christo. Virtutibus. Et qui unxit nos Deus. Spiritu sancto, vel chrismate. Et qui signavit nos. Omne quod intrinsecus est pretiosum, signatur. Et dedit pignus Spiritus in cordibus nostris. Omnis arrha pro pretii magnitudine datur: quantum ergo praemium est, cujus tanta est arrha? id est, gratia Spiritus. Ego autem. Reddit causas quare non ierit, non suae levitati, sed illorum infirmitati deputandum. Testem Deum invoco in animam meam. Quem [Col. 0557B] solum animae secreta non fallunt. Quod parcens vobis, non veni ultra Corinthum. Ne in vobis acrius vindicarem. Non quia dominamur fidei vestrae. Non quia ideo credidistis, ut vobis dominemur, sicut in lege sacerdotes, et ideo vos terremus, sed omnia ad emendationem vestram facimus, ut et hic in conscientia et in perpetuo gaudeatis. Non quod iterum quasi servi metu cogamini, sed ipsi libertati adjutorium damus, ne dum ejus mensuram servare non nostis, ruatis in pejus. Sed adjutores sumus. Cooperatores. Gaudii vestri. Nam fide stetistis. Liberi estis, si non peccatis. Gaudet conscientia, cum bonorum operum recordatur. Doctoris gaudium est discipulorum profectus.



CAP. II.

Statui autem hoc ipse apud me. Cogitavi, [Col. 0557C] vel disposui. Ne iterum in tristitia venirem ad vos. Qui primum in gaudio veneram, quando credidistis. Si enim ego contristo vos, et quis est qui me laetificet? Ad hoc vos contristo, ut gaudeam de vobis. Nisi qui contristatur ex me? Qui enim contristatur, intelligit se peccasse; sicut aeger, qui dolorem adhuc sentit, potest recipere sanitatem. Et hoc ipsum scripsi vobis. Ideo scripsi, ut litteris correcti praesentem me gaudere faceretis. Ut non cum venero, tristitiam super tristitiam habeam. Tristitiam enim habeo, quia peccatis: augetur ergo tristitia, si vos ad perfectum non emendatis. De quibus oportuerat me gaudere. De quibus me nunquam oportuerat contristari, sive de emendatione gaudere. Confidens in omnibus vobis, quoniam meum gaudium omnium vestrum est. Confidens [Col. 0557D] vos omnes intelligere, quia tunc verum gaudium habetis, si ego gaudeo. Nam ex multa tribulatione et angustia cordis. Et hic intelligendum quam solliciti erant apostoli de omnium salute. Scripsi vobis per multas lacrymas. Priorem epistolam. Non ut contristemini, sed ut sciatis quam charitatem. Non quo me vester dolor delectet, sed quia curari aliter non potest. Abundantius habeam in vobis. Ne dicerent: Non soli nos peccavimus. Ex abundantiori sollicitudine majorem potestis charitatem probare. Si quis autem contristavit, non me contristavit. Quia per illius peccatum etiam vos correpti amplius proficitis, sive quia emendavit, non per omnia contristavit. Sed ex parte. Quasi bonus nocuit. Ut non onerem omnes vos. Ideo [Col. 0558A] scribo eum recipi, ut non vos gravet, si per vestram duritiam desperaverit. Sufficit illi, qui hujusmodi est, objurgatio haec, quae fit a pluribus. Non solum de illo dicit, qui paternum polluit torum, sed de omni peccante: quia multi peccaverunt, sicut prima docet Epistola. Ita ut contra magis donetis, et consolemini, ne forte abundantiori tristitia absorbeatur, qui hujusmodi est. Donetis veniam, et consolemini verbis Prophetae: Nolo mortem peccatoris, tantum ut convertatur. Et: Quacunque die conversus fuerit iniquus. Ne per desperationem indulgentiae absorbeatur, profundo vitiorum vel a diabolo absorptus, ad infidelitatis et blasphemiae praecipitia deducatur. Propter quod obsecro vos, ut confirmetis in illum charitatem. Ut per prophetiam se agnoscat veniam consecutum, [Col. 0558B] qua Deus dixit: Nolo mortem morientis. Ideo enim scripsi, ut cognoscam experimentum vestrum, an in omnibus obedientes sitis. Ideo hanc secundam scribo, ut videam, si quomodo obedistis in excommunicando, sic obediatis in recipiendo. Obedientia enim illa perfecta et vera est, quae in nullo contemnit. Cui autem aliquid donastis. Pro donaveritis. Et ego. Sicut vobiscum vindicavi, ita et vobiscum dono. Nam et ego quod donavi. Et ego quod donavi, non in mea persona, sed Christi qui dixit: Quae solveritis in terra, erunt soluta et in coelo. Si quid donavi, propter vos. Ne vos gravemini. In persona Christi. Quia personam gerimus Christi. Ut non circumveniamur a Satana. Similiter enim circumvenit per nimiam severitatem nostram, ut pereant animae desperando, quomodo [Col. 0558C] et per nimiam bonitatem nostram non corrigendo: unde Salomon ait: Non declines ad dexteram neque sinistram. Quamvis tota epistola contra Novatianos sit, tamen hic evidentissime ostenduntur a diabolo circumventi poenitentiam denegare. Non enim ignoramus cogitationes ejus. Hae sunt versutiae ejus, ut per immoderata bona fallat incautos. Cum venissem autem Troadem propter Evangelium Christi. Modo illis vult probare quanto amplius eos diligat, et quam sit eorum causa sollicitus, qui cum illi omnia essent prospera, nullam tamen habuit requiem quia non invenit Titum, quem miserat ad eos, ut ei nuntiaret, si se correxissent, hoc ut intelligant eum omnia propter charitatem fecisse. Et ostium mihi apertum esset in Domino: non habui requiem spiritui meo. Ostium, [Col. 0558D] aditus, vel opportunitas praedicanti, vel quia corda eorum aperuit Deus quibus ille praedicabat. Eo quod non invenirem Titum fratrem meum. Eo quod non redisset ad me, ut me de vobis faceret certiorem. Sed vale faciens eis profectus sum cito. Inde exii, quamvis occasionem habuerim praedicandi: et eis vale feci, qui crediderunt, quorum cordis ostium aperuit Deus. In Macedoniam. Unde et celerius de vobis audirem Vicinior est Achaiae Macedonia. Deo autem gratias, qui semper triumphat nos in Christo Jesu. Triumphare nos facit sive in nos ipse triumphat. Et odorem notitiae suae manifestat per nos in omni loco. Et quia primo credentes modicum aliquid quasi odorem fidei cognoscere poterant. Quia Christi bonus odor sumus [Col. 0559A] Deo. Odor notitiae Dei per doctrinam et signa manifestatur. Odor autem ideo, quia sentitur potius quam videtur. Bonus odor praedicatio sancta est, et vita bona: qui amant talem, bono odore vivunt: qui invident, bono odore moriuntur. In his qui salvi fiunt. Gratiae ejus. Et in his qui pereunt. Judicium ejus justissimum. In his qui salvi fiunt, uti Tabita: et in his qui pereunt, ut Hymeneus et Alexander. Aliis quidem odor mortis in mortem, aliis autem odor vitae in vitam. Unus odor quomodo et vitam et mortem confert? sicut enim solis aspectus sanis oculis claritatem, lippientibus affert caecitatem; ita doctrina Christi obedientibus vita, contradicentibus mors est. Item aliter: Odor bonus baptisma Christi est: qui hoc in Ecclesia catholica accipit, bono odore [Col. 0559B] vivit; qui in haeresi, bono odore moritur. Item aliter: Amasti bene agentem, vixisti bono odore; invides et detrahis bene agenti, mortuus es bono odore. Et ad haec quis tam idoneus? Quis per se, aut suis viribus, nisi illo inspirante et donante, sine quo nihil possumus? nam quis hoc comprehendat, quomodo gratia Dei alios salvat et alios relinquat? Non enim sumus sicut plurimi, adulterantes verbum Dei, sed ex sinceritate. Pseudoapostolos taxat, humanum sensum divinae praedicationi miscentes, sicut in Isaia dicit: Caupones tui miscent vino aquam, id est, merae doctrinae adulationis verba quibus homines non tam ebrietate ferveant, quam delectatione tepescant. Sicut ex Deo coram Deo. Praecessit, et scientes nos ab ipso coram ipso loqui. In Christo loquimur. In persona [Col. 0559C] Christi, sicut ipse docuit.



CAP. III.

Incipimus iterum nosmetipsos commendare? aut nunquid egemus sicut quidam? Non ut commendemur vobis, laudamus vos, sed ne ab aliis seducamini, cogimur memorare haec. Commendatitiis epistolis ad vos, aut ex vobis? Quos non commendat gratia virtutum, illos digne commendant litterae amicorum. Epistola nostra vos estis. Sicut in prima dicit: Signaculum apostolatus mei vos estis: epistola commendatitia. Scripta in cordibus nostris. In conscientiis nostris est, nos vobis praedicantibus credidisse. Quae scitur et legitur ab omnibus hominibus manifestati. Omnibus manifestum est, vos Christo per nos credidisse, confirmante doctrinam nostram Spiritu sancto per virtutes: sive hinc vere cognoscemini Christi [Col. 0559D] esse, quod ejus Spiritum accepistis. Quoniam epistola estis Christi, ministrata a nobis, et scripta, non atramento, sed Spiritu Dei vivi. Invisibili. Non in tabulis lapideis. Judaei in dura materia legem acceperunt, significante duritiam eorum: sicut velamen Moysi ostendebat velamen cordis eorum. Quamvis et nos legem Christi scriptam habeamus, tamen primo non quasi absentes, sed praesentes scriptis tabulis corde nostro Domini verba suscipimus: Evangelia vero postmodum propter memoriam scripta sunt posterorum. Hinc jam differentiam inducit legis et gratiae. Sed in tabulis cordis carnalibus. Ubi est fides et gratia Spiritus. Vult ostendere nobis plus collatum, qui legem in corde accepimus. Si ergo illi [Col. 0560A] inexcusabiles fuerunt qui extrinsecus legem habebant, quanto magis nos qui verba ex ore Christi in corde suscepimus! Fiduciam autem talem habemus. Qua scimus vos per nos Christo credidisse, vel quia nos non humana epistola, sed Dei gratia commendat. Per Christum ad Deum. Non per nos, qui sine ipso nihil sumus. Non quod sufficientes simus cogitare aliquid. Si nec cogitare, quanto magis facere! sicut et Dominus dicit in Evangelio: Sine me nihil potestis facere. Hinc cognoscamus quia per nos nihil sumus, nisi Domini misericordia et gratia regamur. Vult ergo ostendere nihil sua virtute vel prudentia se facere, cum utique pauci, si non Dei gratia, nunquam totum mundum salvare potuissent. Ideo autem hoc praemisit, quia dicturus erat, tanto majus se ministerium [Col. 0560B] suscepisse quam Moyses, quanto majus est Novum Testamentum a lege, ne quid sibi arrogare videretur: quod ideo dicebat, ut eos et a falsis apostolis revocaret, et ne aliquid meritis suis ascriberent. A nobis quasi ex nobis; sed sufficientia nostra ex Deo est. Quasi nostra sapientia, vel virtute, ut nihil viribus suis deputet humana fragilitas. Qui et idoneos nos fecit ministros Novi Testamenti. Ad hoc implendum idoneos nos fecit. Non littera, sed spiritu. Non legis littera, sed spiritalium praeceptorum. Nec littera malum est, quia occidit: sed mali sunt quos praevaricatione convincit: aculeus enim mortis, peccatum; virtus autem peccati, lex: auget peccati desideria, et inde occidit; lex enim sola littera est eis qui eam legere noverunt et implere non possunt: quae [Col. 0560C] non est adjutrix legentium, sed testis peccantium, quae mortificat peccatores. Caeterum ipse dixit: Lex sancta, et mandatum sanctum. Cur ergo ministratio mortis dicitur, si bona est lex? Nec mireris, cum etiam de praedicatione Evangelii dictum sit: Christi bonus odor sumus Deo, in his qui salvi fiunt, et in his qui pereunt, et reliqua. Ad Judaeos enim dicta est lex ministratio mortis, ad quos et in lapides scripta est, ad eorum duritiam figurandam: non ad eos qui legem per charitatem implent. Ipsa enim lex, quae in litteris est figurata lapideis, dicit: Non adulterabis; non moechaberis, et reliqua. Occidit autem peccatores, cum transgrediuntur. Quomodo ergo lex spiritalis? Quidam putant quod litterae intellectus occidit: non intelligentes quia nec ubique historia, nec [Col. 0560D] ubique possit allegoria servari. Nam sunt quaedam in figura dicta. Si praeceptum velimus in allegoriam vertere, omnem eorum enervamus virtutem, et aperitur janua delinquendi. Littera enim occidit: spiritus autem vivificat. Dum credentes facit, et spiritalem intellectum infundit, ut opportune unaquaeque res intelligatur. Quod si ministratio mortis litteris deformata in lapidibus, fuit in gloria. Insensibilibus, ut dura corda merebantur Judaeorum. Ita ut non possent filii Israel intendere in faciem Moysi, propter gloriam vultus ejus. Contra Manichaeos: nunquam Apostolus possit contraria comparare, nec minorem suam quam Moysi gloriam praedicare, nisi quia idem Deus utriusque Testamenti est conditor. Quae evacuatur. Quia [Col. 0561A] visibilis gloria evacuatur per gloriam Evangelii: sed ita evacuatur ut proficiat, sicut infantia evacuatur in juventute, et semen in fructu: melior quidem fructus semine, sed nunquam sine semine fructus; et non perit, sed multiplicatur semen in fructu, sic evacuatur, sicut ipse dicit in prima prophetiam et scientiam destruendas, dicens: Cum venerit quod perfectum est, evacuabitur quod ex parte est. Quomodo non magis ministratio Spiritus. Sicut enim injuria fit Veteri Testamento, si dicatur non ab eodem Deo conditum a quo Novum, ita Novo fit injuria si Veteri comparatur. Erit in gloria? Nostra, quae non evacuatur, quia perfecta est. Nam si ex ministerio damnationis gloria est. Exposuit ministrationem mortis. Multo magis abundat ministerium justitiae in gloria. Qua justitia [Col. 0561B] justificat gratis, vel exspectat ad poenitentiam. In gloria aeterna. Nam nec glorificatum est quod claruit in hac parte, propter excellentem gloriam. Ad comparationem gloriae Evangelii obumbratur gloria legis: sicut orto sole lumen lucernae caecatur, cum tamen suo tempore magnum videatur habere fulgorem. Hoc ostendit Dominus, cum ascendens in montem solus, splendore solis dicitur radiasse: cum tamen Moyses et Elias visi in gloria referantur, et ideo vox Patris ipsum jam solum audire nos praecepit. Si enim quod evacuatur, per gloriam est, multo magis quod manet, in gloria est. Si evacuandum per gloriam datum est Testamentum, quomodo non manens in gloria est? Habentes igitur talem spem. Talem spem gloriae, quae per fidem ambulamus. Multa fiducia utimur. In eo [Col. 0561C] quod idoneos nos fecerit Deus. Et non sicut Moyses ponebat velamen super faciem suam. Jam nos non sic facimus, quia hic omnes gloriam vident Christiani. Ut non intenderent filii Israel in faciem ejus. Usque ad revelationem ejus: sic et lex non intelligitur, usque dum in fine ejus Christo credatur: quia ipse est finis legis, quo nobis est perveniendum. Quod evacuatur. Velamen in fine, et nunc in Christo. Sed obtusi sunt sensus eorum usque in hodiernum diem. Nisi enim credideritis, non intelligetis. Idipsum velamen in lectione Veteris Testamenti manet. Cujus ille figuram gestabat in facie. Non revelatum. Quandiu non credit Christo. Quod in Christo evacuatur. Qui est finis legis. Sed usque in hodiernum diem, cum legitur Moyses, velamen est positum super cor eorum. [Col. 0561D] Ignorantiae in cordibus Judaeorum. Cum autem conversus fuerit ad Deum, auferetur velamen. Aliquis ex illis quomodo Moyses convertebatur. Dominus autem spiritus est. Nihil in illo obscurum, neque compositum; liber est spiritus, et idcirco non potest velamen accipere, sed magis ipse revelat. Ubi autem Spiritus Domini, ibi libertas. Qui autem Spiritum Domini habet, omnia libere conspicit: Spiritus enim omnia scrutatur. Nos vero. Fideles. Omnes revelata facie. Non pauci, sicut Moyses. Gloriam Domini speculantes. Evidenter et clare Domini gloriam intelligimus, vel fide cernimus. In eamdem imaginem. Quam Christus ostendit in monte, sicut alibi, Qui transformabit corpus humilitatis nostrae. Transformamur. Quotidie id [Col. 0562A] nitimur. A claritate. A gloria praesenti, quae non finitur, sed proficit ad futuram. In claritatem, tanquam a Domini Spiritu. Gloria in gloriam.



CAP. IV.

Ideo habentes hanc ministrationem. Apostolatus. Juxta quod misericordiam consecuti sumus. Quia per nos idonei tanto ministerio non eramus, misericordiam illius, quae nos praevenit, jugiter imploramus. Non deficimus. Non deficimus in omnibus tribulationibus. Sed abdicamus occulta dedecoris, non ambulantes in astutia. Per gratiam Dei abjicimus ab hominibus occulta vitiorum. Dedecus est enim Christiano, dedecorose vivere. Neque adulterantes verbum Dei. Sicut illi qui laetificant homines verbo Dei, sermonem vilem admiscent, et per terram repent, excusando peccata per adulationem. Sed in manifestatione [Col. 0562B] veritatis, commendantes nosmetipsos ad omnem conscientiam hominum. Sed ita manifestum est omnibus verum esse quod dicimus, ut etiam eorum conscientia testimonium nobis perhibeat, qui resistunt. Coram Deo. Coram Deo hoc facimus, non propter homines: quamvis ex hoc ipso et hominibus placeamus. Quod si etiam opertum est Evangelium nostrum, in his qui pereunt est opertum. Quasi aliquis illi dixisset: Sed vestram praedicationem non omnes intelligunt. Sed infideles, inquit, vel pseudoapostoli non intelligunt. Nam credentes Deo revelante intelligunt. In quibus Deus. In pseudoapostolis. Hujus saeculi excaecavit mentes infidelium. Potest sic accipi Deus saeculi, quomodo princeps mundi: quia ipse sibi in infidelibus vindicat principatum: sed propter calumniantes [Col. 0562C] ita pronuntiandum est ut dicamus, Deum mentes infidelium hujus saeculi excaecasse merito infidelitatum, sicut ipse Salvator ait: In judicium veni in mundum, ut qui vident caeci fiant. Et ipse Apostolus dixit alibi: Quia non crediderunt veritati, mittet illis Deus spiritum erroris: quia permittit dari non credentibus sibi: sicut si medicus aegrum inobedientem deserat, ipse ei dicitur aegritudinem prolongasse, cum totum ejus sit, qui eum audire contempsit. Si tamen rursum obediat, veniet ad salutem. Ut non fulgeat illuminatio Evangelii gloriae Christi. Quia caeci sunt, clare lucentem solem videre non possunt. Qui est imago Dei. Sive imago expressa substantiae, sive quia sine peccato. Non enim nosmetipsos praedicamus: sed Dominum Jesum Christum. Qui enim propria [Col. 0562D] commoda quaerit, non Christum praedicat, sed se: sicut qui suo ventri deserviunt. Nos autem servos vestros per Jesum. Quia vestris commodis servimus per exemplum ejus qui formam servi suscepit: non propter avaritiam, nec gloriam. Quoniam Deus, qui dixit de tenebris lucem splendescere. Contra omnes inimicos Veteris Testamenti. Qui illuxit in cordibus nostris. Primo per Christum, ut per nos alios illuminaret. Ad illuminationem scientiae claritatis Dei. Manifestationem. In facie Christi Jesu. In persona Christi. Sed et hoc adverte, quod hic Trinitatem indicavit. Deus qui dixit de tenebris lumen splendescere, Spiritus sanctus intelligitur, et ad illuminationem scientiae claritatis Dei, Patrem agnosce. In facie Jesu [Col. 0563A] Christi, Filium designavit. Habemus autem thesaurum istum in vasis fictilibus, ut sublimitas sit virtutis Dei, et non ex nobis. Thesaurum gratiae spiritalis, qua signa facimus, in fragili corpore bajulamus, in quo etiam frequenter cum alios sanemus, ipsi infirmamur, ut quae facimus, non nostra virtute, vel nostris meritis, sed sublimitatis Dei esse intelligatur. In omnibus tribulationem patimur. Tribulationem persecutionum vel laborum. Sed non angustiamur. Caedibus vel opprobriis. Aporiamur, sed non destituimur: persecutionem patimur, sed non derelinquimur. Per consolationem spei non destituimur. Dejicimur, sed non perimus. Usque ad desperationem vitae venimus, sed non morimur: et etsi moriamur, non perimus. Semper mortificationem Jesu in corpore nostro circumferentes: [Col. 0563B] ut et vita Jesu in corporibus nostris manifestetur. Mortificationem tribulationum, sicut alibi: Quotidie morior per vestram gloriam: si enim commorimur, et convivemus. Illi autem qui non commoriuntur, nec convivent. Semper enim nos qui vivimus, in mortem tradimur. Qui sumus in corpore. Propter Jesum: ut et vita Jesu. Si patiamur pro corpore ejus quod ille pro nobis passus est, et vitam Jesu, hoc est, incorruptibilitatem accipiet caro nostra mortalis, ut fiat immortalis. Manifestetur in carne nostra mortali. Quia nondum apparuit quid erimus, vel per nos illius potentia innotescat. Ergo. Nunquid ergo? Mors in nobis operatur, vita autem in vobis? Increpat eos quia crediderunt falsis apostolis, dicentibus idcirco Paulum persecutionibus subjacere, quia minoris [Col. 0563C] sit fidei, se vero per fidem tribulari non posse. Ostendit ergo econtrario se non propter infidelitatem, sed propter fidem haec pati: illos vero causam odii non habere, per adulationem et desidiam, sicut ait ad Galatas: Ut crucis Christi persecutionem non patiantur, ideo cogunt vos circumcidi. Habentes autem eumdem spiritum fidei, sicut scriptum est. Quem David et reliqui patriarchae vel prophetae: quia ex fide qua nos vivimus, una eademque vixerunt, incarnationem, passionem, resurrectionemque Christi credentes futuram, quam nos credimus factam, usque ad ipsum Baptistam Joannem. Credidi propter quod locutus sum: et nos credimus, propter quod et loquimur. Hoc testimonio probat se credere. Si enim illi ideo locutus est, quia credidit (nemo enim aliis sanae mentis affirmat, [Col. 0563D] quod ipse non credit), ergo et nos qui loquimur, inquit, credimus, qui etiam propterea tribulamur, quod illi crediderunt futurum, nos credimus factum. Scientes, quoniam qui suscitavit Jesum. Firmissime tenentes: haec est perfecta fides, a qua nec morte divellimur. Et nos cum Jesu suscitabit et constituet vobiscum. Similiter suscitabit, si pro eo moriamur. Omnia enim propter vos. Omnia ideo patimur, quia perfecte salutem vestram curamus. Illi vero propter negligentiam suam nihil tale patiuntur. Ut gratia abundans per multos gratiarum actione abundet in gloriam Dei. Ut per multitudinem credentium, propter abundantem gratiam, et gratiarum actio abundet in gloriam Dei. Propter quod. Ideo non cessamus. Non [Col. 0564A] deficimus. In tribulationibus et opprobriis. Illi tribulationibus non deficiebant. Nos vero si non laudamur, deficimus. Sed licet is qui foris est, noster homo corrumpitur: tamen is qui intus est, renovatur de die in diem. Licet corpus tribulationibus et passionibus corrumpatur; sed anima spe futurorum quotidie confortatur ad omnia toleranda. Id enim quod in praesenti est momentaneum et leve tribulationis nostrae. Quantavis poena praesens, et quandiulibet perseverans, ad comparationem immensae et aeternae gloriae, et facilis, et brevis est, sicut alibi dicit: Existimo enim quod non sint condignae passiones hujus temporis ad futuram gloriam quae revelabitur in nobis. Supra modum in sublimitate. Quia nec comparatio esse potest. Aeternum gloriae pondus operatur in nobis. Quia illud leve [Col. 0564B] dixerat, ideo hic pondus posuit, servans metaphoram staterae. Non contemplantibus nobis quae videntur, sed quae non videntur. Quae enim videntur, temporalia sunt: quae autem non videntur, aeterna sunt. Non considerantibus nec bona quae videntur, nec mala: quia neutrum eorum aeternum est.



CAP. V.

Scimus enim quoniam. Quasi aliquis diceret: Si in hac vita haec patior, quando ista accipiam, qui morior? ideo incipit gloriam resurrectionis ostendere. Si terrestris domus nostra. Hoc est, corpus, quod de terra factum est, et in quo in hoc saeculo habitamus. Hujus habitationis dissolvatur. Si ante adventum Domini dissolvatur, vel passionibus, vel conditione naturae. Quod aedificationem. Ipsam incorruptionem. Ex Deo habeamus. Quia immortalem. Domum non manufactam, [Col. 0564C] aeternam in coelis. Quia hoc corporale quasi manu corporali dicitur factum: hoc ipsum ergo spiritale per spiritum fiet. Nam et in hoc ingemiscimus, habitationem nostram quae de coelo est. Ingemiscimus, pro quo laboramus, quia nemo sine gemitu laborat: sicut partus ponitur pro dolore. Superindui cupientes. Sumus ergo aliquid induti, ut superinduamur. Si tamen vestiti, non nudi inveniamur. Si tamen exspoliati corpore, non nudi inveniamur ab opere. Nam et qui sumus in hoc tabernaculo, ingemiscimus gravati, eo quod nolumus exspoliari, sed supervestiri. Nam et quod vivi fuerint inventi in adventu Domini, hoc ingemiscunt et laborant, ut non exspolientur ab igne cum peccatoribus: sed cum justis immortalitate superindui mereantur. Ut absorbeatur. Quod absorbetur, non apparet [Col. 0564D] quamvis sit: sicut ferrum, si mittatur in ignem, et manente materia totum ignis sit: quia ipsum ferrum splendorem et calorem ignis assumpsit. Quod mortale est. Quasi tangens corpus. A vita. Aeterna Qui autem efficit nos in hoc ipsum Deus. Deum dicit hoc facere, ne cui incredibile videretur. Qui dedit nobis pignus spiritus. Qui jam nobis pignus dedit spiritum, ut sciamus quia templum sui spiritus perire non patitur, et ut quod loquimur, ipsius esse credatis. Sequitur: Audentes igitur semper, et scientes quoniam dum sumus in corpore. Ideo audemus sperare. Peregrinamur a Domino. Peregrinamur, quia adhuc non sumus in haereditate paterna; ergo ut peregrini non debemus de hujus saeculi rebus magnopere curare, [Col. 0565A] sed necessariis contenti omne desiderium et studium habeamus, quomodo ad patriam pervenire possimus. Per fidem enim ambulamus, et non per speciem. Fide adhuc speramus, nondum specie possidemus. Audemus autem, et bonam voluntatem habemus. Prorsus audenter hoc eligimus, sicut alibi: Desiderium habens dissolvi et cum Christo esse multo magis melius. Magis peregrinari a corpore. Bene peregrinari: quia ad eum sumus iterum regressuri. Et praesentes esse ad Deum. Ille ubique praesens est: sed nos illi tunc magis sumus quodammodo praesentes, cum carnis fuerimus fragilitate sejuncti. Et ideo contendimus, sive absentes sive praesentes, placere illi. Jam tales contendimus esse modo actu, quales futuri sumus in regno substantia incorruptibiles, sine dubio et perfecti. [Col. 0565B] Omnes enim nos manifestari oportet ante tribunal Christi. Pro magnitudine potestatis et judicis, magnitudo tribunalis et judicii aestimanda est: quanto enim major potestas judicis, tanto major terror judicii sit, necesse est. Ut referat unusquisque. Recipiat. Propria corporis, prout gessit. Quid est secundum ea quae per corpus gessit, nisi secundum ea quae gessit eo tempore quo in corpore fuit? Quia de resurrectione tractat, vult ostendere in omnibus animam per corpus operatam esse, quandiu in corpore vixit. Nam anima sine corpore peccat, corpus sine anima non potest. Sive malum, sive bonum. Discedite a me, maledicti; venite, benedicti Patris mei. Notandum quia poena mali malum dicitur. Scientes ergo timorem Domini hominibus suademus, Deo autem manifesti sumus. [Col. 0565C] Scientes quantus sit metus judicii Dei, hominibus suademus, ut caveant in eum incidere. Deo vero manifesti sumus. Si quam docemus, aliter agimus. Spero autem et in conscientiis vestris manifestos nos esse. Quamvis vobis de nobis male suggestum sit, puto tamen quod non recipiat vestra conscientia de nobis aliter suspicari quam novit, nec possit magis aliis fidem accommodare quam sibi. Non iterum nosmetipsos commendamus vobis. Quia superius dixerat se commendatitiis non egere. Sed occasionem damus vobis gloriandi pro nobis. Contra pseudo-apostolos, qui eis primo per detractionem odium ejus inserere volebant, ut eis fides facilius haberetur. Ut habeatis ad eos. Quid respondeatis. Qui in facie gloriantur, et non in corde. Qui cum ad faciem [Col. 0565D] gloriantur de sua justitia et nostra infirmitate, cordis sui testimonio revincuntur, sive in carnalibus operibus legis. Sive enim mente excedimus, Deo: sive sobrii sumus, vobis. Quidam dicunt, sive super hominem sapimus, id est, in exstasi sumus, Deo: quia plus est quam humanum quod loquimur: sive nostro sensu loquimur, vobis. Mente excedere dicitur doctor, quando alta et spiritalia loquitur: ut beatus Joannes: In principio erat Verbum, et reliqua. Sobrie loquebatur, quando se humiliabat dicens: Verbum caro factum est; quod etiam significabant angeli in scala, quam vidit Jacob, ascendentes et descendentes, id est, doctores, ut ipse beatus Paulus ascendebat, cum dicebat: Sapientiam loquimur inter perfectos, [Col. 0566A] et: Ego non potui vobis loqui quasi spiritalibus. Descendebat, cum dicebat: Neque enim indicavi me scire aliquid inter vos, nisi Christum Jesum, et hunc crucifixum. Charitas enim Christi urget nos. Necesse est nos aliquam partem ejus rependere charitati, ut pro ejus corpore patiamur, qui mori pro nostra morte dignatus est. Judicantes hoc. Recogitantes, sive arbitrantes. Quoniam si unus pro omnibus mortuus est, ergo omnes mortui sunt. Et pro omnibus mortuus est Christus. Solus inventus est, qui ut immaculata hostia pro omnibus moreretur, pro eis qui erant mortui in peccatis. Ut et qui vivunt. Ei debemus vitam nostram, qui eam in nobis sua morte reddidit. Jam non sibi vivant, sed ei qui pro ipsis mortuus est. Si quis suas voluntates, et non Dei facit, sibi vivit; unde Dominus: [Col. 0566B] Si quis vult, inquit, post me venire, abneget seipsum, et reliqua. Et resurrexit. Semper morti resurrectionem jungit, propter calumniam. Itaque nos ex hoc neminem novimus secundum carnem. Quia illi veterum exempla Corinthiis proponebant, neminem novimus carnaliter circumcisum, et carnalem sabbatum observantem, nullius veteris sequimur exemplum. Et si cognovimus secundum carnem Christum. Etiamsi ipse Christus carnaliter circumcisus est, et cum Judaeis omnia celebravit. Sed post resurrectionem ejus Novum est Testamentum. Sed nunc jam non novimus. Jam non novimus ulterius passurum Christum, qui spiritaliter eum post resurrectionem totum Deum esse intelligimus. Si qua ergo in Christo nova creatura, vetera transierunt. Si quis novus est, nova in Christo creatura, [Col. 0566C] intelligat omnia vetera suo tempore esse disjuncta, et modo novo more vivendum. Ecce facta sunt. Secundum Isaiam. Omnia nova. Quia etiam praecepta innovata sunt, dum implentur per gratiam Christi. Omnia autem ex Deo. Et nova et vetera ab uno Deo pro diversitate temporum sunt effecta. Qui reconciliavit nos. Quia per peccata ab eo fueramus aversi. Sibi per Christum. Per sanguinem et exemplum Christi: quia et redemit, et docuit. Et dedit nobis ministerium reconciliationis. Ut et nos alios reconciliemus. Quoniam quidem Deus erat in Christo mundum reconcilians sibi. Non solum homo erat Christus, sed et Deus, id est, Deus homo secundum praesentiam ubique est, non secundum effectum; in Christo autem omnis plenitudo divinitatis inhabitat. Non reputans illis delicta [Col. 0566D] ipsorum. Hoc est, indulgens per solam fidem, quae gratis donata est. Et posuit in nobis verbum reconciliationis. Praedicationem, ut pro Christo nos reconciliemus homines Deo. Pro Christo ergo legatione fungimur. Cujus vice legati sumus Dei. Tanquam Deo exhortante per nos. Non ex nobis dicimus, sed Deus per nos loquitur. Obsecramus. Id est, tanquam vos Christus obsecret. Quid reconciliari Deo? quia inimici eramus: nemo enim reconciliatur, nisi ex inimicitiis. Inimicos autem nos non natura, sed peccata fecerunt: unde inimici illius, inde servi peccati. Quomodo autem reconciliamur, nisi solvatur quod inter nos et ipsum separat, hoc est, peccatum? et ideo mediator Dominus Christus, qui factus est sacrificium, pro peccato offerens [Col. 0567A] seipsum. Pro Christo reconciliamini Deo. Hoc est, vice Christi rogamus, ut convertamini et credatis. Eum qui non noverat peccatum. Deus Pater, scilicet Filium. Pro nobis fecit peccatum. Id est, sacrificium pro peccato pro nobis peccatum fecit. Hostia oblata pro peccato, peccatum dicebatur in lege, cum nihil peccaret, sicut scriptum est: Et imponet manus super caput peccati sui. Per quorum sanguinem sanguis ille qui pro nobis effusus est praefigurabatur. Ita et Christus pro peccatis nostris oblatus, peccati nomen accepit. Ut nos efficeremur justitia Dei. Non nostra. In ipso. Non in nobis.



CAP. VI.

Adjurantes autem exhortamur vos. Verbo Dei. Ne in vacuum gratiam Dei recipiatis. In vacuum gratiam Dei recipit, qui cum Dei gratia non laborat, nec [Col. 0567B] adjungit studium suum, ut possit Dei praecepta ipso adjutore implere: qui non novus est in Novo Testamento, et novam vitam sectatur, cui nihil proficit gratia Dei. Nam ad Galatas idem dicit: Non adjicio gratiam Dei. Ait enim. Deus per prophetam Isaiam. Tempore accepto exaudivi te, et in die salutis adjuvi te. Mihi ad exaudiendum tempus acceptum, et dies salutis, in hac vita est, sicut ait Salvator: Ambulate dum lucem habetis, ne vos tenebrae comprehendant. Ecce nunc tempus acceptabile. Sicut alibi: Ergo dum tempus habemus, operemur bonum. Dies autem dicitur vita haec, quia apta est ad operandum, et concluditur nocte judicii, in qua nemo poterit operari. Haec vita et aestas dicitur, in cujus comparatione formicae dicuntur hiemen sperare venturam. Ecce [Col. 0567C] nunc dies salutis. Hic solum salutem, Deo donante, possumus invenire. Nemini dantes ullam offensionem, ut non vituperetur ministerium nostrum. Nemo exemplo nostro offendatur, ne non tam nostrum vitium putetur esse, quam ministerii. Sed in omnibus. Non in aliquibus. Exhibeamus nosmetipsos. Hinc ostenditur, reparatis nobis per gratiam Dei, posse cum Dei adjutorio exhibere nos ministros Deo in descriptis virtutibus. Sicut Dei ministros. Dei ministri Deum debent in omnibus imitari, et ex vita et actu cognosci veri Dei cultores, sicut ille se patitur ab omnibus blasphemari, et in praesenti vita etiam ingratis sua non negat beneficia. In multa patientia. Non modica. Modo patientiae membra describit. In tribulationibus. Omnis laesio tribulatio est. In necessitatibus. Omne quod necesse est, sic feramus, ut necesse est. In angustiis. [Col. 0567D] Angustia est omnis inopia. In plagis, in carceribus, in seditionibus. A principibus locorum. In laboribus, in vigiliis. In laboribus discursuum, sive operationum, quae mentis debent esse magis quam corporis. Nam vigiliae honestatis macerant carnes. In jejuniis. Notandum jejunia cum virtutibus numerari. In castitate. Illa est vera castitas, quae et corde et corpore conservatur. In scientia. Scientia species virtutum est, si ex ea quis erudiatur, non infletur. In longanimitate. Longanimitas vera est sustinentia diuturna. In suavitate. Suavitas autem est, si nulli verbis nostris amaritudinem generemus, et illud ejusdem Apostoli impleamus: Omnis amaritudo, et clamor, et blasphemia tollatur a vobis cum omni malitia; et [Col. 0568A] dicatur a vobis, Fauces ejus dulcedinis, et totus desiderium. In Spiritu sancto. Id est, ita nos ejus dono possumus exhibere, si nos ejus dono dignos praeparemus, et templum suum, quod mandavit in baptismo, non violemus. In charitate non ficta. Charitas sane non ficta est, si omnia quae nobis fieri volumus, aliis faciamus, sicut ait sanctus Joannes: Non diligamus verbo et lingua, sed opere et veritate. In hoc quoque non ficta est charitas, si delicta et culpas benigno affectu in fratribus castigemus. In verbo veritatis. Verbum veritatis verbum est Christi, quod ex Scripturis profertur, si tamen apte proferatur: et verendum ne forte faciamus de veritate mendacium, vel illud: Nolite mentiri invicem. In virtute Dei per arma justitiae. In virtute Christi per arma justitiae adversus [Col. 0568B] diabolum dimicamus: sive in virtute Dei, qui per arma legis diabolum superavit. A dextris et a sinistris. Neque prosperis elevemur, nec frangamur adversis. Per gloriam et ignobilitatem. Gloria virtutum, ignobilitate carcerum. Per infamiam et bonam famam. Omnia haec per patientiam aequaliter ducamus, nec extollant nos laudantes, nec dejiciant detrahentes: quia necesse est nonnunquam utrosque mentiri. Nos vero ad conscientiam respicientes, non debemus aliis plus de nobis fidem accommodare quam nobis. Ut seductores, et veraces. Exposuit infamiam et bonam famam, quia ab aliis seductores, ab aliis non solum veraces, sed et dii nominati sunt. Non ergo mirum, si apostoli seductores dicebantur, cum ipsum Dominum Judaei sic dixerint. Sicut qui ignoti. Ab infidelibus. [Col. 0568C] Et cogniti. A credentibus. Quasi morientes, et ecce vivimus. Hoc est, usque ad desperationem vitae pervenientes: sicut quando lapidatus putabatur mortuus, ille vero surrexit, et docebat in Listris. Simulque notandum quod adversa et temporaria quasi habeantur veluti si aliquis somnium referat: Videbar mihi quasi essem ibi; nam praemia aeterna non habent quasi. Ut castigati, et non mortificati. Castigans castigavit me Deus, et morti non tradidit me. Quasi tristes, semper autem gaudentes. Tristes severitate vultus, corde vero etiam in tribulatione gaudentes in spe. Sicut egentes, multos autem locupletantes. In hoc ipso quo egemus nobis, aliis abundamus, dum per nos eleemosynae fiunt: sive terrenis egentes, alios facimus locupletes, quasi talionem praemii sempiterni. Tanquam nihil habentes et omnia possidentes. Sicut dicit [Col. 0568D] Salomon: Ei qui fidelis est, totus mundus divitiarum est, excepto quae omnia Domini sunt: nemo plus habet quam qui nullo indiget. Ille nullo indiget, qui praeter necessaria nihil requirit. Os nostrum patet ad vos. Ita provocati sumus profectu vestro, ut tacere non possimus: profectus enim discipuli aperit os, et cor dilatat atque magnificat. O Corinthii, cor nostrum. Ut scriptum est: Quia dedit Deus Salomoni latitudinem cordis, et vobis donet. Dilatatum est. Sensibus et doctrinis. Non angustiamini in nobis. Non ex nobis est sermonis angustia. Angustiamini autem in visceribus vestris. Ex vobis causa procedit angustiae. Eamdem autem habentes remunerationem. Eamdem habentes remunerationem, si eumdem adjutorem Deum habueritis [Col. 0569A] et cursum: aut certe, si quantum docemus, Deo inspirante capitis. Tanquam filiis dico, dilatamini et vos. Quasi filii exemplo meo, implorando gratiam Dei, intellectu dilatamini, ut majora ipsius dono capiatis. Sive sacerdotes docet exemplo dilatare, vel in latitudine charitatis proficere. Nolite jugum ducere cum infidelibus. Nolite conjungi illis, vel aequari; jugum enim simul pares trahunt. Quae enim participatio justitiae cum iniquitate? Ostendit neminem posse justum esse pariter et injustum, contraria exempla proponens. Aut quae societas luci ad tenebras? Nulla: sicut nec lucis cum tenebris. Quae autem conventio Christi ad Belial? aut quae pars fideli cum infideli? Non illis potest convenire. Belial diabolum vel Antichristum dicit. Qui autem consensus templo Dei cum idolis? [Col. 0569B] Idolum dicit ipsos homines qui idola colunt. Vos enim estis templum Dei vivi, sicut dicit Deus. Illi autem templum sunt idolorum mortuorum, quos daemones possident. Cum Deus ubique sit, tamen in illis inhabitat, qui ejus sentiunt beneficium, et credunt ipsius donum esse, si aliquid sunt. Quoniam inhabitabo in illis. Hoc ipsum probat testimonio, quod templum simus nos Dei, docens quod mundum ei in corde nostro praebere debeamus ipso adjutore hospitium. Et inambulabo inter eos. Omnes eorum sensus obtinebo, vel percurram. Et ero illorum Deus. Deus natura omnium est, voluntate paucorum: non enim est Deus mortuorum, sed vivorum. Et ipse erit mihi populus. Qui voluntarie servi sunt, non inviti: id est fide et obedientia, non tantum natura. Propter quod exite [Col. 0569C] de medio eorum, et separamini, dicit Dominus. Actu et conversatione, vel familiaritate, non loco. Et immundum. Omnis qui peccat, immundus est: immundus enim apud Deum omnis iniquus. Ne tetigeritis. Ne tetigeritis conjunctione, vel consortio, seu consensione, aut imitatione actuum iniquorum. Et ego recipiam vos. Si vos ejecerint. Et ero vobis in patrem, et vos eritis mihi in filios et filias. Dicendo: Si vos parentes abdicaverint infideles, me patrem habebitis sempiternum. Dicit Dominus omnipotens. Addidit omnipotens, ne dicas, quomodo possunt homines fieri filii Dei?



CAP. VII.

Has igitur habentes promissiones, charissimi, mundemus nos. Tantas et tales promissiones habentibus, quanto studio mundanda est domus talem [Col. 0569D] hospitem receptura! et Dei filii quomodo patrem debent in omnibus imitari? Ab omni inquinamento carnis et spiritus, perficientes sanctificationem. Inquinamentum carnis est, quod per carnem committitur, spiritus vero, quod sola cogitatione peccatur. Tunc ergo perficientes sanctificationem, si utraque munda servemus. In timore Dei. Non in laude hominum vel timore. Capite nos: neminem laesimus. Accipite quod dicimus, sive nostrum exemplum accipite in his omnibus imitandum: vel considerate nos. Neminem corrupimus: neminem circumvenimus. Mala doctrina. Non ad condemnationem vestram dico: praediximus enim quod in cordibus nostris estis ad commoriendum et ad convivendum. Non me excusando, vos condemno, [Col. 0570A] quasi tales sitis: non enim possum ita de vobis sentire, quos tantum diligo, sicut dixi superius: sive dilectio vestra tantam me facit habere fiduciam. Multa mihi fiducia est apud vos. Multam mihi fiduciam loquendi dedistis, quia in omnibus obedistis: sive quia multum me a vobis diligi non ignoro. Multa mihi gloriatio pro vobis. Apud omnes Ecclesias vestra glorior emendatione. Repletus sum consolatione. Post tristitiam, quam pro vobis habebam: sive abundat mihi sermo consolationis, provocante vestro profectu. Superabundo gaudio in omni tribulatione nostra: nam et cum venissemus Macedoniam, nullam requiem habuit caro nostra. Tantum est gaudium meum, ut obliviscar omnium pressurarum. Ostendit quam magnam pressuram magnitudo gaudii superaret. Sed omnem [Col. 0570B] tribulationem passi sumus. Nullum genus tribulationis non sumus experti. Foris pugnae. Pugnae contra infideles: et a falsis fratribus timor: sive ne credentes scandalum paterentur, omnino verebamur. Intus timores. Ne exacerbati essetis. Sed qui consolatur humiles, consolatus est nos Deus. Contribulatos. In adventu Titi. Non solum autem in adventu ejus, sed etiam in solatio. Non solum quia desideratus advenit, sed etiam quia illa nuntiavit, propter quae ejus spectabamus adventum. Quo consolatus est in vobis, referens nobis vestrum desiderium. Consolatus est post luctum, quem vobiscum pro vobis habebat. Vestrum fletum, vestram aemulationem pro me. Pro contristatione nostra et pro quorumdam peccatis. Ita ut magis gauderem. Quia non solum correxistis, sed etiam amplius profecistis. [Col. 0570C] Quoniam et si contristavi vos in epistola, non me poenitet: etsi poeniteret, videns quod epistola illa etsi ad horam vos contristavit, nunc gaudeo, non quia contristati estis, sed quia contristati estis ad poenitentiam. Etsi poeniteret, eo quod vos nimium increpassem, tamen vester me facit non poenitere profectus. Contristati enim estis secundum Deum. Non secundum saeculum, nec diabolum. Ut in nullo detrimentum patiamini ex nobis. Quae enim secundum Deum tristitia est. Aut nostra negligentia, aut ne venientes aliquem damnaremus. Poenitentiam in salutem. Est enim poenitentia contra salutem. Stabilem. Impoenitibilem. Operatur. Perseverantem poenitentiam: de propitiatione enim peccatorum non debemus esse sine metu, et cum Deus non memoretur, nos memorare debemus poenitendo. [Col. 0570D] Saeculi autem tristitia mortem operatur. Saeculi tristitia est, ut de amissis rebus praesentibus, aut de alienis non invasis, aut de aliena felicitate torqueri. Secundum Deum vero tristitia est, aut sua, aut aliena peccata lugere. Ecce enim hoc ipsum, secundum Deum contristari vos, quantum in vobis operatur. Hoc ipsum quod modo factum est, potest vos docere, quid sit inter saeculi et Dei tristitiam. Sollicitudinem. Quia nostra sollicitudo illius inspiratio est: et ubi est sollicitudo, non est inertia, vel somnolentia, aut securitas. Sed defensionem. Defensionem vel disciplinae, vel fidei. Sed indignationem. Vel contra peccantes indignamur, vel gentium indignationes sufferimus. Sed timorem. Non securitatem [Col. 0571A] contra peccantes. Sed si quis scandalizatur, ego uror. Sed desiderium, sed aemulationem. Desiderium nostrum, non fastidium. Sed. Quidam dicunt hoc loco sed praepositionem esse superfluam in Latino: apud Graecos vero structuram habere sermonis. Vindictam. Non malam veniam: melius est juste vindicare, quam male indulgere; nam qui malis parcit, perdere bonos cupit. In omnibus exhibuistis vos incontaminatos esse. Probatis vos a culpa immunes. Contaminatus enim auctoritatem non habet in alio vindicandi. Negotio. De quo agitur. Igitur etsi scripsi vobis, non propter eum qui fecit. Sive non propter eum qui fecit patri injuriam, et excommunicatus est, neque propter eum qui passus est, quasi haec sola me delectassent. Injuriam. Patri. Nec propter cum qui [Col. 0571B] passus est. Subauditur, tantum. Sed ad manifestandam sollicitudinem nostram, quam pro vobis habemus coram Deo. Ne putetis nos aliquid posse latere per sollicitudinem nostram. Ideo consolati sumus. Eo quod vos probaveritis castos esse negotio. In consolatione autem nostra. Quia de vobis consolationem accipimus. Abundantius magis gavisi sumus super gaudio Titi, quia refectus est spiritus ejus ab omnibus vobis. Illud adhuc amplius gavisi sumus, quod ita a vobis Titi est spiritus refectus, ut nunquam de ejus mente recedatis: profectus enim discipulorum refectio spiritus est magistri. Et si quid apud illum de vobis gloriatus sum, non sum confusus. Gloriatio profectus confusionem non habet, sicut gloriatio saecularis. Sed sicut omnia vobis in veritate locuti sumus, ita et [Col. 0571C] gloriatio nostra, quae fuit ad Titum, veritas facta est. Qui in rebus justis gloriatur, in veritate gloriatur, et in Deo, cujus donum est. Et viscera ejus abundantius in vobis sunt, reminiscentis omnium vestrum obedientiam. Omnia vos ejus membra desiderant, ut oculi praesentiam vestram, aures sermonem, os colloquium, et caetera. Quomodo cum timore et tremore suscepistis eum. Obedientia sine timore esse non novit; nam qui ex charitate obedit, quem diligit, timet offendere. Gaudeo, quod in omnibus confido in vobis. Ut peritus archiatrus ad jam prope sanatum vulnus lenissimis medicamentis utitur, ut cauteriis ustura sanetur. Fecistis me gaudere, quia de vestra obedientia nunquam diffido.



CAP. VIII.

Notam autem vobis facimus, fratres, gratiam [Col. 0571D] Dei, quae data est in Ecclesiis Macedoniae. Exemplo ecclesiarum Macedoniae eos ad misericordiam provocat: ut non putent grave, quod viderint Philippenses vel alios jam fecisse. Et quod in multo experimento tribulationis abundantia gaudii ipsorum fuit. Tunc maxime gaudent, quando multum fuerint tribulati, sicut apostoli ibant gaudentes, quia digni habiti sunt pro nomine Jesu Christi contumeliam pati. Et altissima paupertas eorum abundavit in divitias simplicitatis eorum. Scio paupertatem tuam, et tribulationem, sed dives es: multum quidem pauperes in opibus, sed amplius in simplicitate sunt divites, et plus cupiunt dare quam habent: et ideo magis animum Deus probat, quam quod dextera porrigebat: qui enim quantum [Col. 0572A] potest facit, totum facit: aequaliter dives et pauper, quamvis dives amplius dare videatur. Quia secundum virtutem testimonium illis reddo: et supra virtutem voluntarii fuerunt. Praeposteravit verba: nam sensus hic est: Testimonium illis reddo, quod secundum virtutem fecerunt, et supra virtutem voluntarii fuerunt. Cum multa exhortatione obsecrantes nos gratiam et communicationem ministerii, quod fit in sanctos. Multum nos suadentes rogaverunt, ut gratanter susciperemus eorum communicationem in ministerio sanctorum. Et non sicut speravimus. Sed plus quam speravimus. Sed semetipsos dederunt primum Domino, deinde nobis. Non solum sua omnia, sed et se primum Domino tradiderunt in hoc opere, deinde nobis; id est, Deus voluntatem eorum vidit, nos effectum. Per voluntatem [Col. 0572B] Dei. Non ut nobis placerent contra Domini voluntatem; sed ut illi hoc facerent, voluntatis Dei fuit, qui illis hoc ut facerent, inspiravit. Ita ut rogaremus Titum, ut quemadmodum coepit, ita et perficiat in vobis etiam gratiam istam. Illorum exemplo accensi sumus mittere ad vos Titum, ut doctrina vel dispositione sua etiam hoc in vobis Deo adjutore perficiat, ne quid minus caeteris habeatis. Sed sicut in omnibus abundatis fide, et sermone, et scientia, et omni sollicitudine, et charitate vestra in nos. Non tantum cum fide sermonem et scientiam copulat. Ut et in hac gratia abundetis. Ne cum in aliis caeteros vincatis, in hoc inferiores inveniamini. Non quasi imperans dico: sed per aliorum sollicitudinem etiam vestrae charitatis ingenium bonum comprobans. Non impero, nec exigo, sed [Col. 0572C] consilium do: ut sicut in omnibus, ita et hic formam aliis praebeatis: cum etiam sciamus obedientiam et misericordiam vos tantam habere, ut non didicisse eam videamini, sed naturaliter possidere. Scitis enim gratiam Domini nostri Jesu Christi. Non enim ignoratis illum propter vos pauperem factum, qui universorum erat factor et Dominus: ut ejus gratia bonis coelestibus ditaremini. Si ergo ille propter vos omnia sua contempsit, quanto magis vos propter vos dare debetis parva, non vestra, imo sua ei restituere! Ipsi enim datur, quidquid ejus causa porrigitur. Quoniam propter vos egenus factus est. De Deo homo. Cum esset dives: ut illius inopia vos divites essetis. Et consilium in hoc do. Hoc enim vobis utile est. Contra Photinum etiam hoc facit, quia erat dives prius, quam fieret [Col. 0572D] pauper. Qui non solum facere, sed et velle coepistis ab anno priore. Quosdam ostendit posse facere non voluntate, cum aut importunitas petentis, aut auctoritas praecipientis exegerit. Nunc vero et facto perficite, ut quemadmodum promptus est animus voluntatis. Quod voluntate facere coepistis, effectu implete. Omnis etiam rei finis est expetendus. Sicut enim factum inviti acceptum non est, ita et voluntas renitens sine fructu est. Ita sit et perficiendi ex eo quod habetis. In finem usque. Si enim voluntas prompta est secundum id quod habet, accepta est. Ne putetis me aliquem supra vires exigere, aut tantum a paupere quantum a divite exspectare: omnes enim aequaliter dant, si unusquisque de tanto det quantum habet. Non secundum [Col. 0573A] id quod non habet. Sicut habueris, fili, sic fac eleemosynam. Non enim ut aliis sit remissio. Quales erant, ut hoc illis necesse esset dici: Non ut vobis nihil servetis; sed ut et illis sufficiat, et vobis! Vobis autem tribulatio. Inopiae. Sed ex aequalitate; in praesenti tempore. Sancti et servi Dei in hoc saeculo peregrini et pauperes sunt, in vita vero aeterna patriam habent atque divitias: laici vero vel qui facultatibus abundant, hic quasi patriam habere videntur, si communicant sanctis: hic illi eis restituunt, ut in sua patria, ubi esse divites comprobantur. Vestra abundantia illorum inopiam suppleat: ut et illorum abundantia. Date illis carnalia, ut et illi vacantes Deo possint vobis reddere spiritalia: isti enim duo gradus sine alterutro stare non possunt. Tam ille perfectus non erit, cogitando [Col. 0573B] de carnalibus, quam hic misericors, cum non habet cui dare vel a quo dare doceatur. Vestrae inopiae sit supplementum, ut fiat aequalitas. Sic sunt in hoc saeculo divites, quomodo ulmus vitem sustinens: illius adminiculo vitis fructus uberes dat, et per fecunditatem vitis ulmus fructuosa conspicitur. Sic sunt servi Dei, et spiritu pauperes, sicut vitis: qui facultatibus divitum sustentantur, sibi invicem quod abundant, communicant, utrique pleni ad vitam aeternam perveniunt. Sicut scriptum est. Hoc de manna dictum, cujus exemplo docemur quod omnis superabundantia generet vermes: simul et ostenditur, quae Deus dat, omnibus esse debere communia in praesenti. Qui multum non abundavit. Hoc testimonio vult nos omnia communiter possidere, ut et perfecti doctrinam non [Col. 0573C] abscondant: et habentes substantiam, eis non denegent victum. Dignus est enim operarius cibo suo. Et qui modicum non minoravit. Gratias autem ago Deo, qui dedit eamdem sollicitudinem pro vobis in corde Titi. Sicut de manna, si studium vel sollicitudinem, ut quisque pro aliis habeat, Deus dat, ut pro seipso habeat, quis alius est daturus? Quae cum ita sint, nihil Scripturis sanctis homini a Domino jubetur, propter probandum liberum arbitrium, quod non inveniatur dari ab ejus bonitate: nec omnino incipit hoc ex malo in bonum per initium fidei commutari, nisi hoc in illo agat indebita et gratuita misericordia Dei: quia non nostrae, sed dexterae Excelsi est immutatio. Quoniam exhortationem quidem suscepit: sed cum sollicitior esset, sua voluntate profectus est ad vos. Gratiam [Col. 0573D] quidem exhortationis accepit, sed et propria voluntate festinavit, ut mercedem haberet non invitus, quasi ei sit credita dispensatio. Misimus etiam cum illo fratrem nostrum, cujus laus est in Evangelio per omnes Ecclesias. Hoc de Luca intelligitur, qui laudem in Evangelio prae caeteris habet, quia et Evangelium et Actus apotolorum scripsit. Non solum autem, sed et ordinatus ab Ecclesiis comes peregrinationis nostrae. Ut eum idoneum esse demonstret. In hanc gratiam, quae ministratur a nobis ad Domini gloriam. Sive minister sanctorum, sive doctrinae: quia omnia ad Domini gloriam fiunt. Et destinatam voluntatem nostram. Propositam sive paratam. Devitantes hoc, ne quis nos vituperet in hac plenitudine, quae ministratur a nobis. [Col. 0574A] Ne quis dicat, quomodo Christus legem implevit, cum videamus Christianos nec tantam eleemosynam facere, quantam fieri in lege praeceptum est? In gloriam Domini. In gloriam Domini omnis pius glorificat Deum. Providemus enim bona. Nihil quidem propter humanam gloriam facimus: sed tamen nolumus ut per nos aliquis scandalizetur et pereat: sed ut videns opera nostra bona, magnificet Patrem nostrum, qui in coelis est. Non solum coram Deo, sed etiam coram hominibus. Conscientia nostra sufficit nobis propter nos: fama vero, propter proximos, quae non debet pollui, sed pollere. Duae res sunt, conscientia et fama. Conscientia tibi, fama aliis. Qui fidens conscientiae suae, negligit famam suam, crudelis est. Misimus autem cum illis et fratrem nostrum. Quidam dicunt hoc [Col. 0574B] de Apollo dictum; sed incertum est. Quem probavimus in multis saepe sollicitum esse. Testimonium eis perhibet, ut magis audiatur. Nunc autem multo sollicitiorem. Eum probamus, confidentes, quia vestra obedientia provocetur. Confidentia multa in vos. Ita jam novit, ut confidat in vobis. Sive pro Tito, qui est socius meus et in vos adjutor; sive fratres nostri, apostoli Ecclesiarum, gloria Christi. Sensus hoc habet, sive quia Titus ei de vobis dixit, qui vestram obedientiam probatam habet, sive quia etiam singularum Ecclesiarum apostoli eidem nuntiarunt ad gloriam Christi. Ostensionem ergo, quae est charitatis vestrae, et nostrae gloriae pro vobis, in illos o tendite in faciem Ecclesiarum Dei. Ut cum viderint verum esse quod dicitur, omnibus hoc Ecclesiis deferant pervidendum. [Col. 0574C] Sive ostendite charitatem, quam habetis, de qua pro vobis gloriamur, ad exemplum omnium Ecclesiarum.



CAP. IX.

Nam de ministerio quod fit in sanctos. Mutare sensum videtur. Quidam dicunt, superius eum de sanctis laicis dixisse: hic vero de sacerdotibus. Alii vero aiunt eum ante de eleemosyna tractasse, modo de verbi ministerio commonere, quod sanctificatis per baptismum exhibetur. Hi duo sensus usque ad finem causae diligenter sunt observandi. Ex abundantia est mihi scribere vobis. Ex superfluo commoneo, quia ultro vel docetis, vel sacerdotibus ministratis, qui etiam caeteris misericordiam non negatis. Scio enim promptum animum vestrum. In hoc opere. Pro quo de vobis glorior apud Macedonas. Animo. Quoniam [Col. 0574D] et Achaia parata est ab anno praeterito. Achaia tota per vos, qui ejus caput estis, ad hoc est ministerium provocata. Et vestra aemulatio provocavit plurimos. Hic aemulatio pro imitatione. Misimus autem fratres. Quos superius nominavit. Ut ne quod gloriamur de vobis, evacuetur. Qui vos vel praeparent vel commoneant. In hac parte, ut quemadmodum dixi, parati sitis: ne cum venerint mecum Macedones, et invenerint vos imparatos. Ne aliter inveniam, quam putabam. In parte, sive ministerii, sive doctrinae. Erubescamus nos. Si nos erubuerimus, quasi falso pro vobis gloriantes, quanto magis vos, et pro vestra negligentia, et pro nostro rubore! Multa confusio est, si pro te, qui te diligit, erubescat. Ut non dicamus [Col. 0575A] vos in hac substantia. Necessarium ergo existimavi rogare fratres, ut praeveniant ad vos. Quod superius dixerat, in hac parte. Et praeparent repromissam. Quam eis de vobis promisimus. Benedictionem. Sive a benedicendo, sive quia per eleemosynam benedictio nascitur Dei ab hominibus. Hanc paratam esse. Sufficientem benedictionem. Sic quasi benedictionem, non quasi avaritiam. Benedictio erit, si grato animo detur: Hilarem enim datorem diligit Deus, avarus autem abundans esse non potest. In scientia autem avarus est, qui sensum, quem coeperit, differt implere vel exsequi, unde et Dominus dicit, Neminem salutaveritis in via, hoc est nemini verbum salutis transitorie praedicaveritis. Hoc autem dico, qui parce seminat, parce et metet. Notandum, quia etiam hic gradus esse [Col. 0575B] monstratur. Et qui seminat in benedictionibus, de benedictionibus et metet. Potest et econtrario qui in maledictione seminat, idem et metere. Unusquisque prout destinavit in corde suo. Non quasi coactus, sed voluntarius. Non ex tristitia, aut ex necessitate. Si volens hoc ago, mercedem habeo: si autem invitus, dispensatio mihi credita est, et quam sine simulatione didici, et sine invidia communico. Hoc totum ad ministerium verbi. Nam si de eleemosynis, unusquisque prout habet. Hilarem enim datorem diligit Deus. Econtrario tristem sine dubio odit. Potens est autem Deus. Ne timeas inopiam. Omnem gratiam. Donum gratiae, id est copiam fructuum: quia exinde operibus vestris gratiae referuntur: sive gratiam scientiae. Sed bene accipitur gratia donum, quia gratis donatur, quia et [Col. 0575C] hoc donum Dei est, ut nos largi simus. Abundare facere in vobis. A fructu frumenti, vini et olei sui multiplicati sunt. Ut in omnibus semper. Sive in speciebus, sive gratiis, vel doctrinis. Omnem sufficientiam habentes, abundetis in omne opus bonum. Omnem sufficientiam tam spiritalium quam etiam carnalium, ut possitis omne opus bonum implere. Sicut scriptum est: Dispersit, dedit pauperibus, justitia ejus manet in aeternum. De rebus temporalibus aeterna justitia comparatur: qui erogat praesentia recipiet aeterna. Qui autem administrat semen seminanti, et panem ad manducandum praestabit. Hoc magis ad verbi pertinet semen: qui dedit officium docendi, escam quoque praestabit: si modo vacetis ad doctrinam: sive qui tibi dedit quod dispenses, esuriem minime patietur. Et [Col. 0575D] multiplicabit semen vestrum. Sive sermonis, sive justitiae. Et augebit incrementa frugum justitiae vestrae, ut in omnibus locupletati. Frugum justitiae, sermo Dei. Fruges justitiae sunt, et facultates, cum de eis justitia fit: cum vero aut inique congregantur, aut inique ad superbiam aut ad avaritiam abutuntur, fruges sunt iniquitatis. Pretio enim gravans triticum in populo maledictus. Sive qui per pecuniae ambitionem tumescunt. Abundetis in omnem simplicitatem. Ut sine discretione omnibus simpliciter tribuatis, non quaerentes cui detis, sed propter quid detis. Quae operatur per nos gratiarum actionem Deo. Quae simplicitas dandi est. Quoniam ministerium hujus officii. Administrationis. Non solum. Non solum inficit sanctos, sed etiam Domino [Col. 0576A] gratiae referuntur, qui vos tanta sapientia condivit. Supplet ea quae desunt sanctis. Tantum tribuitis, quod non solum suppleat necessitatem sanctorum, sed etiam remaneat unde aliis erogaretur. Sed etiam abundat per multas gratiarum actiones in Domino. Duplicem potestis habere mercedem, et refectionis sanctorum, et gratiarum a Domino actionis. Per probationem ministerii hujus. Per hoc ministerium esse probamini Christiani. Quia perfecte docetis et ostenditis divinum esse, in quo per obedientiam Deum magnificatis. Glorificantes Deum in obedientia confessionis vestrae in Evangelio Christi. Magnificant Deum, qui per obedientiam confitentur Deum, sicut quidam factis negant. Et simplicitate communicationis vestrae. Sive simpliciter docentes, sive simpliciter tribuentes. In [Col. 0576B] illos et in omnes. Quia et in illos et in omnes communicatis potius quam donatis, quod certi estis vos cum multiplici fenore recepturos. Et in ipsorum obsecratione pro vobis. Etiam in hoc abundat, haec omnia operatur administratio hujus officii. Desiderantium vos. Quis enim non desideret videre hujusmodi? Propter eminentem gratiam Dei in vobis. Sive scientiae, sive misericordiae. Gratias Deo super inenarrabili dono ejus. Subauditur, referentes: qui tantam vobis gratiam suam inspiratione donavit. Notandum quod quidquid boni vel facimus, vel habemus, donum esse ipsius comprobetur.



CAP. X.

Ipse autem ego Paulus obsecro vos per mansuetudinem et modestiam Christi. Ea vos mansuetudine rogo qua Christus, cum se posset vindicare, [Col. 0576C] injuriosos sustinuit, ut corrigeret. Qui in facie quidem humilis sum inter vos, absens autem confido in vobis. Quasi qui nihil virtutum habeam: sicut alibi, Quasi nutrix semper. Praesentia sanctorum per nimiam humilitatem potest esse contemptui: absentes vero si necesse fuerit, confidenter suam indicant potestatem. Rogo autem vos, ne praesens audeam, per eam confidentiam. Ita agite ne praesens meam incipiam vindicando manifestare virtutem. Qua existimor audere, in quosdam. Non omnis existimatio falsa est, sicut: Puto quod et ego Spiritum Dei habeam. Qui arbitrantur nos tanquam secundum carnem ambulemus. Qui putant nos nihil super humanam naturam habere virtutis. In carne enim ambulantes. Ut homines. Non secundum carnem militamus. Ut Christi ministri, et [Col. 0576D] sic intelligi potest, ut hi militare in carne dicantur, qui Vetus Testamentum humiliter edisserunt; qui vero sequuntur intelligentiam spiritalem, sint quidem in carne, quia eamdem habeant litteram quam Judaei, sed non juxta carnem militent, a carne ad spiritum transcendentes. Nam arma militiae nostrae non carnalia sunt, sed potentia Deo. Arma nostra non est scutum vel gladius, sed potentia Dei qua plus faciemus verbo quam alii armis carnalibus. Et quia nobis non est colluctatio adversus carnem et sanguinem. Ad destructionem munitionum, consilia] destruentes. Muniunt enim et circumdant etiam pseudoapostoli doctrinam suam astutis consiliis et callidis argumentis, quae aries apostolicus destruit virtute gratiae spiritalis, [Col. 0577A] sicut illum magnum Magum, quem vias Dei disputationibus subvertentem verbo caecavit. Et omnem altitudinem extollentem se adversus scientiam Dei. Quid enim superbius quam divinis contraire doctrinis? Et in captivitatem redigentes omnem intellectum in obsequium Christi. Destruimus pseudoapostolos, qui sub nomine Christi omnium intellectum sibi cupiunt captivare, et suae doctrinae subdere, quod haeretici facere conantur. Et in promptu habentes ulcisci omnem inobedientiam, cum impleta fuerit vestra obedientia. Cum jam vero obedientia per nos fuerit impleta, illi si non audientur, potestatem se vindicandi accepisse a Domino mentiuntur. Quae secundum faciem sunt, videte. Manifesta est rei probatio, et facilis intellectus. Si quis confidit sibi Christi se esse, [Col. 0577B] hoc cogitet iterum apud se, quia sicut ipse Christi est, ita et nos. Nemo tam stultus est quam qui se solum Christi esse gloriatur. Nam et si amplius aliquid gloriatus fuero de potestate nostra, quam dedit Dominus in aedificationem, et non in destructionem vestram, non erubescam. Nam et si magis me potestatem a Christo accepisse dixero, ut verum apostolum, vindicandi, non erubescam: quia et verum dicam, et non gloria elatus, sed vestrae aedificationis causa compulsus hoc faciam. Illi ergo et usurpatam, et in destructionem vestram volunt exercere potestatem. Ut autem non existimer tanquam terrere vos per epistolas: quoniam quidem epistolae, inquiunt, graves sunt et fortes; praesentia autem corporis infirma, et sermo contemptibilis. Hoc ideo dico, ne quis me putet illud comminari, [Col. 0577C] quod implere non possum, sicut de me vestri jactitant deceptores. Hoc cogitet qui ejusmodi est, quia quales sumus verbo per epistolas absentes, tales et praesentes in facto. Qui hoc putat, sciat me omnia posse facere, per eum qui manet in me, si necesse fuerit, quae promitto. Nam et obedientibus per humilitatem, infirmus, et peccantibus, per severitatem fortis invenior. Non enim audemus inserere aut comparare nos quibusdam, qui semetipsos commendant. Non enim possumus de nobis majora jactare quam simus: non audemus ita Deum contemnere, ut similes simus quibusdam, qui suis malunt laudibus quam Dei gratia commendari. Sed ipsi in nobis nosmetipsos metientes. Non excedimus mensurae nostrae terminos. Et comparantes nosmetipsos nobis. Non majoribus, ut [Col. 0577D] illi qui, cum nihil sint, non modo se aequant, sed etiam anteponunt. Nos autem non in immensum gloriabimur, sed secundum mensuram regulae qua mensus est nobis Deus, mensuram pertingendi usque ad vos: non enim quasi non pertingentes ad vos superextendimus nos. Nihil super homines, sed inquantum nobis Deus donare dignatus est, id est apostolatus gratiam, per quam etiam vobis Corinthiis praedicamus. Non enim hoc usurpatione facimus, sed praecepto. Usque ad vos enim pervenimus in Evangelio Christi. Non in nostro. Non in immensum gloriantes in alienis laboribus. Immensum est in alienis laboribus gloriari, quia illi semper ad fideles ibant, qui signa minime requirebant. Spem autem habentes crescentis fidei vestrae in [Col. 0578A] vobis magnificari. Quos nos docemus. Secundum regulam nostram. Non alienam. In abundantiam, etiam in illa quae ultra vos sunt evangelizare. Non enim usque ad vos sufficit pervenisse, sed cum vestra fides creverit, alibi transiemus, etiam ad illas gentes quae trans vos sunt, Evangelium praedicare. Non in aliena regula. Loca. In his quae praeparata sunt gloriari. Sive illi in praeparatam intrant gloriam: sive nos in his qui jam praeparati sumus, ad gloriam Domini pergemus. Qui autem gloriatur, in Domino glorietur. Etiam qui gloriatur, in Domino, cujus donum est, quod sumus, et cujus in nobis virtutes operatae sunt, glorietur. Hoc contra Pelagianos. Non enim qui seipsum commendat. Praedicatio enim nostra, nisi Domini virtutibus confirmetur, ab infidelibus non suscipitur, [Col. 0578B] ut sciamus quia et fides ex Deo, qui dat virtutes ut signa fiant, per quae credant infideles. Ille probatus est. Laudando. Sed quem Deus commendat. Signa monstrando.



CAP. XI.

Utinam sustineretis. Sustinete me parum, quia alios multum sustinetis. Modicum quid insipientiae meae, sed et supportate me. Insipientem se dicit, quia illi necesse erat aliqua de se dicere vera, ut ostendat multo magis insipientes, qui falso et nulla necessitate cogente se laudant. Aemulor enim vos Dei aemulatione. Despondi enim vos uni viro virginem castam exhibere Christo. Non stimulo livoris inflammor humani, sed vos tanquam pater aemulatione divina custodio, ut possimus vos immaculatos Christo conjungere, tanto majori studio conservatos, quanto [Col. 0578C] meliori estis sponso copulandi. Timeo autem ne, sicut serpens Evam seduxit astutia sua, ita corrumpantur sensus vestri. Serpens Evam mentiendo de Deo seduxit, dicens, solo terrore Deum comminatum esse, mortem non illaturum, si peccassent: ita et nunc pseudoapostoli, dicebant ideo Evangelii praecepta legi addita, vel ut sic custodiretur, et ea sola sufficeret custodita. Sed et nunc serpens similiter seducit, gehennam propter solum terrorem asserens nominari: eam autem aut non esse omnino, aut non aeternam esse confirmans. Et excidant. A vera castitate. A simplicitate. Castus sensus est, qui uni viro placere desiderat, et cui ejus solius semel promissa sufficiant. Quae est in Christo. Esse Dei verba credenti. Nam si is qui venit, alium Christum praedicat, [Col. 0578D] quem non praedicavimus, aut alium spiritum accipitis, quem non accepistis, aut aliud Evangelium, quod non recepistis, recte pateremini. Si vobis aliquid amplius praestarent, quam per nos accepistis, recte eos admiseratis contra nos venientes et nobis detrahentes. Existimo enim nihil me minus fecisse. In vobis. A magnis apostolis. Si a magnis, quanto magis ab istis qui nihil sunt! Sive, ne putetis vos minus quam caeterae Ecclesiae aliquid accepisse, quibus Petrus et caeteri praedicarunt. Nam etsi imperitus sermone, sed non scientia. Ostendit istos scientia imperitos, in sermone tumido gloriari. In omnibus autem manifestus sum vobis. Ostendit suam integritatem, quia omnia secundum Deum fecerit: cum nec avaritiam, [Col. 0579A] nec gulam, nec gloriam ab eis aliquando quaesierit. Aut nunquid peccatum feci, meipsum humilians, ut vos exaltemini? Si forte hoc solum peccavi, quia propter utilitatem vestram etiam licita omisi. Quoniam gratis Evangelium Dei evangelizavi vobis, alias Ecclesias exspoliavi, accipiens stipendium. Quia nec panem quotidianum a vobis accepi, quem Dominus ordinavit. Ad ministerium vestrum. Cum vobis Evangelium ministrarem. Et cum essem apud vos. Cum essem vobiscum, et a vobis non acceperim, a Macedonibus longe positis accepi, ne crederetis me lucri terreni causa Evangelium praedicare. Et egerem, nulli onerosus fui. Hoc amplius est, ut cum egerem, nolim accipere. Nam quod mihi deerat, suppleverunt fratres qui venerunt a Macedonia. Quod manibus minime occurrebam. [Col. 0579B] Et in omnibus me sine onere vobis servavi. Qui pseudoapostolos non habebant, nec erant infirmi. Et servabo. Quia adhuc tales habetis, ne illi per nos occasionem inveniant. Est veritas Christi in me. Sicut Christus quod semel statuit, non mutavit, nec est aliquando mentitus. Quoniam haec gloriatio non infringetur. Gloria est, propter Deum etiam concessa contemnere: maxime si inopiam patiantur. In me in regionibus Achaiae. Ubi illi sunt: alibi ergo accepit. Quare? quia non diligo vos? Deus scit. Deus scit, utrum vos diligam necne: imo ideo non accipio, quia diligo. Quod autem facio et faciam, ut amputem occasionem eorum qui volunt occasionem. Hic reddit causam, quare et ipse non accipiat. Pseudoapostoli docebant scilicet gulam, vel avaritiam sectantes, et [Col. 0579C] gloriam, quaerentes occasionem, ut si ille panem accepisset, illi exigerent aurum: ut si propter Deum praedicant, sicut dicunt, statim appareat: utique si non accipiant, nec docebunt. Ut in quo gloriantur, inveniantur sicut et nos. Tales. Nam ejusmodi pseudoapostoli. Dicentes, Haec dicit Dominus, et Dominus non misit eos, et visiones a corde suo loquentes. Sunt operarii subdoli, transfigurantes se in apostolos Christi, et non mirum. Subdolus operarius aliud fugit, aliud agit, et habitu simplici praedicationis Christi rapacitas belluina contegitur: tales ut placeant, et placendo accipiant, necesse est adulentur, et adulando decipiant, illa dicentes quae placeant, non quae expediant audienti. Ipse enim Satanas transfigurat se in angelum lucis. Non est tam facile somniis et aliquibus [Col. 0579D] visionibus quasi angelicis fides habenda: ne forte transfiguret se Satanas in angelum lucis, et decipiat ac fallat incautos. Non est ergo magnum, si ministri ejus transfigurentur velut ministri justitiae. Non mirum, si ministri avaritiae fingant se justitiam praedicare. Quorum finis erit secundum opera ipsorum. Mala opera malus finis exspectat. Iterum dico, ne quis me putet insipientem. Jam enim superius dixerat, Sustinete modicum quid insipientiae meae, et reddiderat rationem: Quia zelo Dei eos zelaret, non gloriae desiderio esset de se aliqua narraturus: ne scilicet in ejus odium versi falsos apostolos sequerentur. Alioquin velut insipientem accipite me, ut et ego modicum quid glorier. Quomodo vultis accipite me. Quod [Col. 0580A] loquor, non loquor secundum Deum, sed quasi in insipientia. Si Apostolus necessitate compulsus populi Dei negat secundum Deum esse gloriandum, sed de insipientia, quid de illis dicendum sit, manifestum est. In hac substantia gloriae. Est enim alia substantia verae gloriae. Quoniam multi gloriantur secundum carnem, et ego gloriabor. Quoniam in nobilitate generis gloriari carnale est. Libenter enim suffertis insipientes, cum sitis ipsi sapientes. Video enim vos, cum edocti sitis ista nullius momenti esse, tam facile insipientibus consensisse. Sustinetis enim si quis vos in servitutem redigit. In servitutem legis, vel sacerdotum, qui dominatum in populo exercebant. Si quis devorat, si quis accipit. Si quis devorat, id est substantias vestras accipiendo vel rapiendo consumit. [Col. 0580B] Si quis extollitur. Pecunia, Judaica superbia, vel generis, vel scientiae. Si quis in faciem vos caedit. Si quis vos etiam praesentes objurgat, vel conviciis agit. Secundum ignobilitatem dico. Ignobilitas maxima est, si filii Dei nobilitate terrena se jactent. Quasi nos infirmi fuerimus in hac parte. Quasi nos in hac parte ab illis minus aliquid habeamus, et non magis vobis vera et fortia praedicemus. In quo quis audet, in insipientia dico, audeo et ego. Possum audere si volo. Hebraei sunt, et ego. Israelitae sunt, et ego. Semen Abrahae sunt, et ego. Si in hoc gloriantur, quia Hebraei sunt, et ego hujus sum generis. Ministri Christi sunt, et ego. Ut minus sapiens dico. Notandum quia, si quis etiam de Christi ministerio glorietur, carnaliter gloriatur. Plus ego. Quam illi. In laboribus plurimis: [Col. 0580C] in carceribus abundantius: in plagis supra modum. Non dixit, tantis praedicavi, sed dimittens omnia praeclara facinora sua, quae toleravit enumerat. In mortibus frequenter. A Judaeis quinquies quadragenas una minus accepi. In Actibus apostolorum semel habet, quinque vicibus tricenas et novenas, quasi transgressor legis accepit. Ter virgis coesus sum; semel lapidatus sum. Haec in Actibus apostolorum non omnia reperiuntur, quia nec in Epistolis omnia quae ibi sunt continentur. Ter naufragium feci. Ibi semel habet. Nocte et die in profundo maris fui. In ultimo periculo, cum navem in profundum deductam moles fluctuum operire putaremus. In itineribus saepe: periculis fluminum, periculis latronum, periculis ex genere, periculis ex gentibus. De genere et gente [Col. 0580D] Judaeorum dicit. Periculis in civitate, periculis in solitudine, periculis in mari. Quando navigantes periclitabantur, et impegerunt navem ad littus, quia prora fixa manebat immobilis, puppis vero solvebatur a vi maris. Periculis in falsis fratribus. Qui subintroierunt explorare libertatem nostram. In labore. Manuum. Et aerumna. Miseria. In vigiliis multis, in fame et siti, in jejuniis multis, in frigore et nuditate. Fames necessitatis est, jejunium voluntatis. Praeter illa quae extrinsecus sunt, instantia mea quotidiana. Ac si diceret, praeter illa quae jam usitata sunt, et ipsa consuetudine leviora putantur. Sollicitudo omnium Ecclesiarum. Ostendit quae sit illa. Quis infirmatur. Cum infirmantibus infirmor, eum pereuntibus perire [Col. 0581A] me credo. Et ego non infirmor? In fide. Quis scandalizatur, et ego non uror? Tristitia. Si gloriari oportet. In his si volunt gloriari, in his glorientur in quibus ego, licet coactus; sed quia haec non habent, ideo de carnalibus gloriantur. Quae infirmitatis meae sunt, gloriabor. Omnes superiores passiones infirmitatis nomine designavit, quod humanae infirmitati ista praevaleant. Deus et Pater Domini nostri Jesu Christi scit, qui est benedictus in saecula, quod non mentior. Rem quasi difficilem dicturus, quod Judaei contra eum etiam gentium principes concertassent, ante Dei testimonium implorat, ne verae hoc jactantiae putaretur, quod adversum eum etiam regna surrexerint, et nihil potuerint praevalere; ideo autem haec enumerat, ut ostendat quid intersit inter veros et falsos [Col. 0581B] apostolos. Damasci praepositus gentis Arethae regis custodiebat civitatem. Damascenorum. Ut me comprehenderet, et per fenestram in sporta demissus sum per murum, et sic effugi manus ejus. Praepositus gentis illius erat, cui regnabat Aretha.



CAP. XII.

Si gloriari oportet, non expedit quidem. Nec mihi expedit, quia necessitate compellor. Veniam autem ad visiones et revelationes Domini. Ac si diceret, infirmitates meae sunt, visiones autem non meae, sed Domini. Scio hominem in Christo. Sive de se dicat, et causa humilitatis quasi de alio loquatur, sive vere de alio, utrumque stare potest. Ante annos quatuordecim, sive in corpore, nescio, sive extra corpus nescio, Deus scit, raptum hujusmodi usque ad tertium coelum. Intuere quanta necessitas ei incumbat ut quod quatuordecim [Col. 0581C] annis celaverat, postmodum prodere cogeretur. Et scio hujusmodi hominem sive in corpore, sive extra corpus, nescio, Deus scit; quoniam raptus est in paradisum. Quod iterum repetit, sive in corpore, sive extra corpus, nescio, ostendit alteram fuisse visionem. Et audivit arcana verba. Abscondita. Quae non licet homini loqui. Sive quae nulli homini fas est diei, sive quae impossibile est humanam narrare naturam. Pro ejusmodi gloriabor, pro me autem nihil gloriabor, nisi in infirmitatibus meis. Sive pro ejusmodi visione, sive pro ejusmodi homine. Pro me autem nihil, sive pro mea virtute, quia non est mea, sed Domini revelatio. Nam et si voluero gloriari, non ero insipiens, veritatem enim dicam. Hic videtur ostendere, quod quasi de alio dicat, cum dicit, [Col. 0581D] etiam se habere unde gloriari, sed nolle. Parco autem, ne quis me existimet. Sunt et occulta quae possim in veritate proferre, sed parco, id est non facio. Supra id quod videt in me. Sufficiunt manifesta, etiamsi celentur occulta. Aut audit ex me aliquid. De his me tantum aestimet unusquisque quae videt in me, aut audit ex me. Et ne magnitudo revelationum extollat me, datus est mihi stimulus carnis meae angelus Satanae. Quanta sunt quae celo! ut merito mihi esset stimulus necessarius qui me hominem esse commemoret. Ut me colaphizet. Colaphizabat eum Satanas, aut tribulationes suscitando, aut inferendo dolores: quidam enim dicunt eum frequenti dolore capitis laborasse. Alii dicunt titillatione carnis stimulatum; [Col. 0582A] sed magis credendum est juges tribulationes. Propter quod ter Dominum rogavi, ut discederet a me. Intelligimus etiam sanctos contraria aliqua postulasse; simul et discimus quod importuna petitio vel responsum mereatur, si non meretur effectum. Nam quando quod non expedit, non dat Deus, tunc magis exaudit. Et dixit mihi: Sufficit tibi gratia mea: nam virtus in infirmitate perficitur. Quam habes, sive quae te liberat quae virtus nisi ad quam pertinet, non extollit. Et quis dubitat hoc ad justitiam pertinere? hanc perfectionem virtutis utique nondum habebat Apostolus, nondum erat aequalis angelis Dei: sed inerat illi extollendi se infirmitas, quae per angelum etiam Satanae fuerat comprimenda, ne revelationum magnitudine extolleretur. Quare per angelum Satanae? Quia frequenter [Col. 0582B] et antidotum etiam de serpentibus contra venena serpentum conficitur. Quid est ergo: Sufficit tibi gratia mea, nisi, ne deficiendo succumbas sub colapho angeli Satanae? Et quid est: Virtus in infirmitate perficitur, nisi quia in isto loco infirmitatis hactenus perfectio potest esse virtutis, ut ipsa infirmitate praesente elatio reprimatur, ut ad ejus perfectionem pertineat, etiam ipsius imperfectionis et in veritate cognitio, et in humilitate confessio? Libenter igitur gloriabor infirmitatibus meis. Postquam cognovi prodesse quod nocere putabam. Ut inhabitet in me virtus Christi. Non in potentia. Propter quod placeo mihi in infirmitatibus, in contumeliis. Non in honoribus. In necessitatibus. Non in otio. In persecutionibus. Non in salutationibus. In angustiis. Non in divitiis. Pro [Col. 0582C] Christo. Non pro avaritia, vel pro aliquo crimine, sicut et Salvator ait, ut sola causa justitiae patiamur. Cum enim infirmor, tunc potens sum. Maxima potentia est infirmari pro Christo. Factus sum insipiens, vos me coegistis: ego enim debui a vobis commendari. Insipientis est suos narrare labores, et proprias jactare virtutes. Sed hoc vos coegistis, qui cum aliis de me satisfacere debuissetis, quia nihil minus fuerim a magnis apostolis, modo iterum opus habetis, ut vobis nos ipsi commendemus. Nihil enim minus feci ab his qui sunt supra modum apostoli. Quanto magis istis! Tametsi nihil sum, signa tamen apostolatus mei facta sunt super vos in omni patientia in signis, et prodigiis, et virtutibus. Ego quidem nihil sum quia homo, sed apostolatus sua signa ostendit in vobis, hoc est, [Col. 0582D] potentiam virtutis atque prodigia. Quid est enim quod minus habuistis prae caeteris Ecclesiis. Quibus alii apostoli praedicaverunt. Nisi quod ego ipse non gravavi vos? Quia nihil a vobis accepi. Donate mihi hanc injuriam. Si hoc injuriam esse putatis, ignoscite. Ecce tertio hoc paratus sum venire ad vos, et non ero gravis vobis: non enim quaero quae vestra sunt, sed vos. Nec enim debent filii parentibus thesaurizare. Salutem vestram quaero, non munera. Sed parentes filiis. Ego magis vobis debeo dare quod habeo. Ego autem libentissime impendam. Si quid habeo. Et superimpendar ipse pro animabus vestris. Licet plus vos diligens, minus diligar. Quod habeo labore impendo, et ipse superimpendar pro vestris animabus: perfecta enim dilectio non [Col. 0583A] solum totum gratis impendit quod habet, sed etiam ipsa libenter impenditur. Ubi necesse est. Sed esto, ego vos non gravavi. Per omnia se purgat ipsorum semper conscientiam interrogans, simul et quomodo ab illis caveant monstrans. Sed cum essem astutus, dolo vos cepi. Nunquid per aliquem eorum quos misi ad vos, circumveni vos? Rogavi Titum, et misi cum illo fratrem. Forte. Nunquid Titus vos circumvenit? Non utique, non. Nonne eodem spiritu ambulavimus? Nunquid tulit vobis aliquid quod mihi afferret, aut aliter docuit quam me docere videtis? Nonne iisdem vestigiis? Olim putatis quod excusemus nos apud vos. Non, ut superius dixi, ut vobis placeamus, haec dicimus: sed ne nobis, cum venerimus, necesse sit acrius vindicare. Coram Deo in Christo loquimur, omnia autem, [Col. 0583B] charissimi, propter vestram aedificationem. Quam fallere impossibile est. Timeo enim ne forte cum venero, non quales volo inveniam vos, et ego inveniar a vobis qualem non vultis. Si vos non invenero justos, et ego a vobis severus inveniar. Blandimentis minime utitur. Ne forte contentiones, aemulationes, animositates, dissensiones, detractiones, susurrationes, inflationes, seditiones sint inter vos. Si propter haec se dicebat severissime vindicare, quid faceret si nostris temporibus adinveniret, quibus ad comparationem aliorum criminum ista nec putantur esse peccata? Contentio est ubi non ratione aliquid, sed animi pertinacia defenditur. Susurro est quia murmurat, et non alicui in facie, sed de ipso aliis male loquitur. Et iterum cum venero, humiliet me Deus apud vos. Et hoc timeo. Et [Col. 0583C] lugeam multos ex his qui ante peccaverunt, et non egerunt poenitentiam super immunditia et fornicatione. Contra Novatianos poenitentiae negatores. Si luget poenitentiam non agentes, utique de agentibus gaudet. Et impudicitia quam gesserunt. Impudicitia gravior est, quasi monstruosa fornicatio, sicut ille fecit qui uxorem patris accepit.



CAP. XIII.

Ecce tertio hoc venio ad vos. Jam enim bis fuerat. In ore duorum vel trium testium stabit omne verbum. Secundum legem. Praedixi enim et praedico, ut praesens, et nunc absens, his qui ante peccaverunt, et caeteris omnibus, quoniam si venero iterum, non parcam. Qui postmodum peccaverunt nec ipsis parcam, quia priorum ruina istos facere debuit cautiores. An experimentum quaeritis ejus qui in me loquitur Christi? An [Col. 0583D] in me Christum tentatis si vobis valeat vindicare? Et notandum quod doctrina ejus non humana, sed Christi esse probatur, quam qui reprehendit, sine dubio Deo contumax invenitur. Qui in vobis non infirmatur. Potest dici eum non infirmum, sed potentem esse, nec ipsi ignoratis. Sed potens in nobis. Si etiam in vobis potens est, quanto magis in nobis capacioribus sui! Nam etsi crucifixus est. Quod crucifixus est, nostrum [Col. 0584A] est, quod vivit, suum. Ex infirmitate. Humanae naturae. Sed vivit ex virtute Dei: nam et nos infirmi sumus in illo. Sed et nos in praesenti quidem infirmamur, sed in futuro cum illo, non in nostra, sed Dei virtute vivemus. Sed vivemus cum eo, ex virtute Dei in nobis. Si nos provocaveritis infirmos, invenietis nos vivere cum Christo in virtute Dei, cum in vos vindicare coeperimus. Vosmetipsos tentate, si estis in fide: ipsi vos probate. Si estis in fide, ex vobis nos cognoscite, date sententiam in peccante, et videte si non statim verbo vindicta procedit. Annon cognoscitis vosmetipsos, quia Christus Jesus in vobis est, nisi forte reprobi estis. An nescitis quia Christus Dei virtus in vobis est? si tamen non estis reprobi, hoc est si non dereliquit per negligentiam vestram. Spero autem quod cognoscetis [Col. 0584B] quia nos non sumus reprobi. Spero nos sensuros quomodo vos video conversari. Oramus autem Deum, ut nihil mali faciatis. Si enim aliquid feceritis, nos vindicando probati parebimus; sed malumus nos reprobi videri, tantum ut vos quod bonum est faciatis. Non ut nos probati pareamus, sed ut vos quod bonum est faciatis. Subauditur, oro. Nos autem ut reprobi simus. Non enim possumus aliquid adversus veritatem, sed pro veritate. In innocentem enim non praevalet nostra sententia, nisi in eum qui peccaverit. Gaudemus enim quando nos infirmi sumus, vos autem potentes estis. Gaudemus si necesse non est ut nostra virtus appareat: sicut apparuit in Anania et Saphyra Petri, ut nostra in Mago. Hoc et oramus, vestram consummationem. Ut vos perfecti sitis atque potentes. Ideo haec [Col. 0584C] absens scribo, ut non praesens durius agam secundum potestatem quam Dominus dedit mihi. Si enim non corrigitis, adhuc durius agam quam dico. In aedificationem. Ut et vos emendetis, et alii peccare formident. Et non in destructionem. Vestram: sicut illi sibi usurpant. De caetero, fratres, gaudete, perfecti estote. Notandum quod omni Ecclesiae scribens dicit esse debere perfectos, et quod laicos se jubet invicem exhortari. sicut alibi dicit: Vellem omnes homines esse sicut meipsum. Sed quia ibi sequitur: Unusquisque proprium donum habet a Deo: in donantis, non in accipientis est potestate perfectio. Exhortamini, idem sapite, pacem habete. Hoc est unum. Et Deus pacis et dilectionis erit vobiscum. Sin autem auctor dissensionis et odii erit vobiscum, et eritis cum illo in aeternum. [Col. 0584D] Salutate invicem in osculo sancto. Non ficto. Salutant vos sancti omnes. Non divites. Gratia Domini nostri Jesu Christi, et charitas Dei, et communicatio sancti Spiritus. Contra Arianos, qui calumniantur quod Pater major sit, quia semper prior nominetur. Sit cum omnibus vobis. Amen. Sicut est cum aliquantis justioribus vobis, ita sit cum omnibus vobis.



EPISTOLA B. PAULI APOSTOLI AD GALATAS.
[Col. 0583]




ARGUMENTUM.
[Col. 0583D]

Galatae sunt Graeci: hi verbum veritatis primum ab Apostolo acceperunt, sed post discessum ejus tentati [Col. 0584D] sunt a falsis apostolis, ut in legem et circumcisionem everterentur: hos Apostolus revocat ad fidem veritatis, scribens eis ab Epheso. Hoc ut apparet argumente, [Col. 0585A] Galatae erant a pseudoapostolis persuasi atque seducti, quod Paulum, per quem vero Evangelio crediderant, non esse apostolum audiebant, videlicet quia neque de duodecim electis, neque Christum, ut Petrus et caeteri aliquando secutus fuisset: quam derogationem necesse habet veris rationibus ex auctoritate sancti Spiritus refutare, per ordinem probans, non se ab hominibus, neque per hominem missum: sed per eum, qui ipsum, et caeteros in ordinem apostolatus elegit.



CAPUT PRIMUM.

Paulus apostolus. Ut saepe dictum est, pusillus, ab humilitate. Non ab hominibus, neque per hominem, sed per Jesum Christum. Non ab humana praesumptione, neque per apostolos, ut Aaron per Moysen; sed per ipsum Deum et Dominum, ut Moyses et apostoli, et prophetae. Ab hominibus plerique ordinantur, cum populi favore, non digni, patientiam [Col. 0585B] Domini contemnentes; et ut majorem auctoritatem suam ostenderet, adjecit: Per Jesum Christum; et Deum Patrem, qui suscitavit eum. Quia et Filii, et Patris una est operatio: et ut scias quia Deus est Christus, a quo ille est factus apostolus, diligenter adverte quod ante nominaverit Filium quam Patrem, contra calumnias Arianorum. A mortuis. Secundum hoc quod potuit mori, carne scilicet. Et qui mecum sunt omnes fratres, Ecclesiis Galatiae. Ne si solus, indigne ferre putaretur suam conculcari doctrinam. Gratia vobis. Quia sola fide salvati estis per gratiam Dei. Et pax a Deo Patre et Domino nostro Jesu Christo. Quia remissis delictis omnibus reconciliati fuerant Deo. Qui dedit semetipsum pro peccatis nostris, ut eriperet nos. Ostendit beneficia Christi, quibus ingrati existunt, volentes [Col. 0585C] in lege vivere, quae peccatoribus data est, quibus omnia sunt peccata dimissa. De praesenti saeculo nequam. De saeculi operibus malis, quae in eo fiunt. Secundum voluntatem Dei et Patris nostri, cui est gloria. Non secundum merita nostra. In saecula saeculorum. Infinitis beneficiis, infinita gloria debetur. Amen. Quod prologum suo Amen, Hebraeo sermone concludit. Amen Septuaginta transtulerunt , fiat; Aquila : nos vero vere, sive fideliter: quod etiam in Evangelio a Salvatore semper assumitur, sua per Amen verba firmante. Miror quod sic tam cito transferimini ab eo qui vos vocavit. Enumeratis beneficiis, mirari se dicit quod ab illo potuerint solis verbis retrahi, a quo nullis tormentis debuerint separari. In gratiam Christi, in aliud Evangelium. Non in legem. [Col. 0585D] Quod non est aliud, nisi sunt aliqui qui vos conturbant. Nam Evangelium aliud esse non potest. Et volunt convertere Evangelium Christi. Perverso ordine, dum lex ad Evangelium proficeret, illi Evangelium ad legem revocare nituntur. Sed licet nos, aut angelus de coelo evangelizaret vobis praeterquam quod evangelizavimus vobis. Breviter omni personae praejudicavit, quando nec apostolos, contra quod semel praedicaverat, nec vocem de coelo angeli loquentis permisit audiri. Facit autem hoc contra omnes haereticos, qui traditiones apostolicas mutare conantur. Anathema sit. Abominabilis sit vobis. Sicut praediximus, et nunc iterum dico: si quis vobis evangelizaverit praeter id quod accepistis, anathema sit. Repetit, ut fortius commendet. [Col. 0586A] Modo enim. Ostendere vult, se hominum odium non timentem libere praedicare debere veritatem. Nunquid propter homines vos suadeo, sicut propter Judaeorum traditiones ante faciebam? Hominibus suadeo. Satisfacio. An Deo? Sed Deo. An quaero hominibus placere. Ubicunque sine additamento aliquo homines nominantur, maxime in malam partem accipitur, ut est illud: Omnis homo mendax, et, Quem me dicunt homines esse? et, Nonne homines estis? Igitur quicunque talibus placere voluerit, necesse est, ut eorum faciat voluntatem: sancti autem Deo tantum et Deum amantibus placent, qui jam amplius quam homines esse dicuntur. Si adhuc hominibus placerem, Christi servus non essem. Nam me oderunt, quia servus sum Christi. Notum enim vobis facio, fratres, Evangelium, [Col. 0586B] quod evangelizatum est a me, quia non est secundum hominem. Vult purgare usurpationes, et humanae traditionis infamia. Neque enim ego ab homine. Neque a me finxi, neque ab alio accepi, quod gentes sola fide salventur. Simul notandum, quod hic Christum Deum dicat, a quo accepit Evangelium. Accepi illud, neque didici, sed per revelationem Jesu Christi. Inter accipere et discere, hoc interest: quod accepit Evangelium, cui primum insinuatur, et ad fidem ejus adducitur, ut credat vera esse quae scripta sunt: discit is qui ea quae in illo per aenigmata et parabolas figurata sunt, explanata et disserta cognoscit. Audistis enim. Nec vos ipsos latet quod dico. Conversationem meam aliquando in Judaismo. Hic enumerat quam firmiter tenuerit Judaismum, et qualiter pro traditionibus [Col. 0586C] patriis Ecclesiam expugnaverit, ut ostendat se non potuisse inde humano consilio, nisi divina revelatione et misericordia separari. Quoniam supra medum persequebar Ecclesiam Dei et expugnabam illam. Suum exemplum ponit: ut si ego, qui Judaeus natus, et ibi eruditus, non legis caeremonias sequor, quid vos facere debetis? Et proficiebam in Judaismo. Non in lege Dei, sed traditione patrum. Supra multos coaetaneos in genere meo. Non dixit supra omnes, ne jactantiae videretur occasio. Abundantius aemulator existens paternarum mearum traditionum. Paternas traditiones, non Domini mandata commemorat. Cum autem placuit ei qui me segregavit de utero matris meae. Qui me jam in praesentia ab utero segregaverat, quando voluit, fecit quod sciebat esse futurum. Uterus matris suae [Col. 0586D] potest et Synagoga intelligi. Et vocavit per gratiam suam. Non meis meritis. Ut revelaret Filium suum in me, ut evangelizarem illum in gentibus. Per me, vel in me. Revelavit autem non solum in via, sed etiam in caeteris locis. Continuo non acquievi. Continuo non fui incredulus coelesti visioni, quia non carnis et sanguinis vocem audivi, sed Domini, nec contuli cum carne et sanguine. Carni et sanguini, id est, generi meo. Neque veni Hierosolymam ad antecessores meos apostolos, sed abii in Arabiam, et iterum reversus sum Damascum. Ut aliquid ab illis discerem; sed de Damasco abii in Arabiam, ut docerem quod mihi fuerat revelatum. Deinde post annos tres Hierosolymam veni. Ideo post annos tres, ut intelligamus, non illum [Col. 0587A] indiguisse doctrina, quia tribus jam annis docuerat. Vadit aut videre Petrum, quando refertur tentasse se jungere discipulis. Videre Petrum. Videndi gratia, non discendi. Et mansi apud eum diebus 15. Susceptum se ab illo monstrat in charitate, et brevi tempore nihil discere potuisse. Alium autem apostolorum vidi neminem. Ne si non a Petro, ab aliis didicisse videretur. Nisi Jacobum fratrem Domini. Ex cognatione Mariae. Quae autem scribo vobis ecce coram Deo, quia non mentior. Deinde veni in partes Syriae et Ciliciae. Eram autem ignotus. Notandum quia post triennium vidit ignotos. Facie Ecclesiis Judaeae, quae erant in Christo. Tantum autem auditum habebant, quoniam qui persequebatur nos aliquando, nunc evangelizat fidem, quam aliquando expugnabat. Qui tunc seorsum ex Judaeis [Col. 0587B] credentes suas Ecclesias habebant, nec his qui erant ex gentibus miscebantur. Et in me clarificabant. De re difficili grande miraculum est. Deum. Qui solus potest de persecutore Apostolum facere, et de malo bonum.



CAP. II.

Deinde post annos quatuordecim iterum ascendi Hierosolymam cum Barnaba, assumpto et Tito. Quando de oneribus legis quaestio mota est. Ascendi autem secundum revelationem. Non secundum propriam voluntatem. Et contuli cum illis Evangelium. Non didici ab illis, sed contuli cum illis. Aliud est conferre, aliud discere: inter conferentes aequalitas est: inter docentem et discentem minor est ille qui discit. Quod praedico in gentibus. Quod sola gratia et fide salventur. Seorsum autem. Ne illos discipuli dubitare putarent. His qui videbantur aliquid esse. Praestantiores. [Col. 0587C] Ne forte in vacuum currerem, aut cucurrissem. Non est dubitantis, sed confirmantis. Sed neque Titus, qui mecum erat, cum esset gentilis, compulsus est circumcidi. Neque semper negationem secum habet. Sed propter subintroductos falsos fratres, qui subintroierunt. Reddit causas quare secundum Latina exemplaria circumcideret Titum: non quia illi circumcisio prodesset, sed ut scandalum vitaretur. Explorare libertatem nostram, quam habemus in Christo Jesu, ut nos in servitutem redigerent. Qua liberi sumus a jugo legis. Quibus neque ad horam cessimus subjectioni, ut veritas Evangelii permaneat apud vos. Latinus habet: Quibus ad horam cessimus, ut periculum vitaremus, et essent qui in vobis veritatem Evangelii confirmarent: non impleto sensu quem coeperat, [Col. 0587D] alium introduxit: quo expleto, redit ad coeptum. Ab his autem qui videbantur esse aliquid, nihil accepi. Si igitur nos inter tantos Judaeos, imminentibus hinc inde fratribus, ex parte conniventibus, nulla potuimus vi ac ratione compelli, ut observaremus circumcisionem, quam sciebamus esse finitam, vos ex gentibus, vos in Galatia, vos quibus vis nulla inferri potest, ultro a gratia recedentes, ad legis jam abolitae transcenditis vetustatem, et caeremonias jam non necessarias observatis? Quales aliquando fuerint, nihil mea interest. Non mihi curae est, quod cum Domino conversati sint. Deus enim personam hominis non accipit: mihi autem qui videbantur esse aliquid, nihil contulerunt. Quia tempus non praejudicat fidei. [Col. 0588A] Sed contra, cum vidissent, quod creditum est mihi Evangelium praeputii, sicut Petro circumcisionis. Ut praedicem gentibus, sicut Petrus Judaeis. Qui enim operatus est in apostolatum Petro circumcisionis, operatus est et mihi inter gentes. Non illi sum inferior, quia ab uno sumus ambo, in unum ministerium ordinati. Et cum cognovissent gratiam, quae data est mihi: Jacobus, et Cephas, et Joannes. Hic reddit causam, et nomina, et qui essent quos supra dixerat. Qui videbantur columnae esse. Firmamentum Ecclesiae, et in quibus incumbebat. Dextras dederunt mihi. Consenserunt, ita nos debere docere. Et Barnabae societatis. Ambo enim simul missi sumus ab Spiritu sancto gentibus Evangelium praedicare. Ut nos in gentes, ipsi autem in circumcisionem. Essent, subauditur. Tantum ut pauperum memores [Col. 0588B] essemus. Qui sua vendentes ad apostolorum pedes posuerant: aut quorum bona fuerant a Judaeis invasa, sicut ad Hebraeos dicitur: Et rapinam bonorum vestrorum cum gaudio suscepistis. Quod etiam sollicitus fui hoc ipsum facere. In omni epistola hoc agit. Cum autem venisset Cephas Antiochiam, in faciem ei restiti. Galatarum infirmitas compulit eum narrare quod nec ipsi Petro pepercerit, veritatem Evangelii non libere defendenti, sicut ad profectum Corinthiorum manifestavit visionem quam annis quatuordecim occultaverat. Hoc autem totum agit, ut ostendat se nunquam circumcisionis fuisse fautorem, sicut de illo pseudoapostoli jactitabant. Quia reprehensibilis erat. A gentibus: quia eos judaizare cogebat. Prius enim quam venirent quidam ab Jacobo, [Col. 0588C] cum gentibus edebat. Edebat cum his qui ex gentibus erant, sciens sibi dictum a Domino, ut neminem hominum vocaret immundum. Cum autem venissent, subtrahebat, et segregabat se, timens eos qui ex circumcisione erant, et simulationi ejus consenserunt caeteri Judaei. Non idcirco reprehenditur, quia cum illis edebat, sed quia se postea subtrahebat. Ita ut Barnabas duceretur ab illis in illam simulationem. Qui mecum missus ad gentes, nullam esse differentiam praedicaverat inter Judaeum atque gentilem. Sed cum vidissem quod non recte ambularent ad veritatem Evangelii. Quamvis hoc propter scandalum faceret Judaeorum, tamen publice illum conveni, ut et Judaeis superbia, et gentibus desperatio tolleretur. Dixi Cephae coram omnibus. Publicum scandalum non poterat [Col. 0588D] private sanari. Si tu cum sis Judaeus. Rationem reddidit, non injuriam fecit: si tu non tenes quod natus es, quomodo illos facis tenere quod nati non sunt? Gentiliter et non Judaice vivis. Non ex operibus, sed sola fide per gratiam vitam habere te nosti. Quomodo cogis gentes judaizare? Nos natura Judaei, et non ex gentibus. Subtrahendo te tanquam (hoc est malum) aliquid habentibus. Peccatores. Tamen peccatores, quia conclusit Scriptura, omnia sub peccato. Scientes autem quod non justificatur homo ex operibus legis. Legis, non justitiae operibus. Opera autem legis circumcisio, sabbatum, dies festi, baptismata, et caetera, quae non propter justitiam, sed occupandi populi gratia sunt mandata. Nisi per fidem Jesu Christi: [Col. 0589A] et nos in Christo Jesu credimus, ut justificemur ex fide Christi, et non ex operibus legis, id est, fidem a Christo donatam. Propter quod ex operibus legis non justificabitur omnis caro. Hoc tempore. Juxta simplicem intellectum justificabantur quondam ex lege, non omnis caro, sed hi tantum homines qui in Palaestina erant. Nunc autem ex fide Jesu Christi justificatur omnis caro, dum Ecclesia ejus in toto orbe fundatur. Quod si quaerentes justificari in Christo, inventi sumus et ipsi peccatores. Si enim gentes fides sola non salvavit, nec nos, quia ex operibus nemo justificabitur. Ergo adhuc peccatores sumus, et Christus peccatorum minister est, tanquam non valens peccata donare. Nunquid Christus peccati minister est? Absit. Peccatoribus ministrat, sicut Moyses, quia per Moysen, [Col. 0589B] id est legem, aucta sunt peccata, non ablata. Si enim quae destruxi haec iterum aedifico, praevaricatorem me constituo. Destruxi nihil amplius habere Judaeum, si hoc iterum reaedifico, ut illi dicunt, ipse meae sententiae refragator invenior. Ego enim per legem legi mortuus sum. Per legem Christi veteri, sive per ipsam legem veterem ipsi mortuus sum, quia ipsa se cessaturam praedixit. Ut Deo vivam. Non saeculo. Christo crucifixus sum cruci. Omnibus peccatis mortuus sum, propter quod lex data est. Ergo lex mihi minime necessaria est. Vivo autem jam non ego. Non vivit vetus homo, ille qui quondam vivebat in lege, qui persequebatur Ecclesiam; vivit autem in eo Christus, sapientia, fortitudo, sermo, pax, gaudium, et caeterae virtutes, quas qui non habet, non potest [Col. 0589C] dicere: Vivit autem in me Christus. Hoc autem totum sub sua persona adversus Petrum de Petro disputat. Vivit vero in me Christus. In illo vivit Christus, in quo vivunt virtutes ejus. Quod autem nunc vivo in carne. Aliud est in carne esse, aliud in carne vivere: qui enim in carne sunt, Deo placere non possunt; unde ad bene viventes dicitur: Vos autem in carne non estis, sed in spiritu. In fide vivo Filii Dei. In sola fide: quia nihil debeo legi. Qui dilexit me, et tradidit seipsum pro me. Uti Patris suamque faceret voluntatem. Seipsum pro me, non aliquid aliud. Non abjicio gratiam Dei. Non debeo illi ingratus existere, qui me tantum dilexit, ut pro me mori non recusaret. Abjicio enim gratiam, si mihi hoc solum non sufficit. Si enim per legem justitia. Si lex [Col. 0589D] poterat justificare, superflue Christus mortuus est. Erubescant qui dicunt quod lex ad regnum miserit. Ergo Christus gratis mortuus est. Hucusque contra Petrum, vel contra Judaeos: nunc ad Galatas revertitur.



CAP. III.

O insensati Galatae. Non est contrarium Salvatori, qui fratrem fatuum vocari prohibet, non enim dicitur sine causa. Stultos vocat quia spiritum legis, et litteram dijudicare non possint. Quis vos. Quis vobis invidit? sicut Salomon dicit: Domum in vidi cruciat oculus. Fascinavit non credere veritati? Qui apud nos invidus, in Graeco significantius ponitur () fascinator. Dicitur fascinus proprie infamibus nocere, et aelati parvulae, et iis qui necdum firmo vestigio figunt gradum. Unde est illud: Quis teneros [Col. 0590A] oculus mihi fascinat agnos? Quomodo ergo tenera aetas noceri dicitur fascino, sic etiam Galatae in Christi fide nuper na i et nutriti, quodam fascinante sunt nociti [* 1Kb] , et stomacho fidei nauseati; Spiritus sancti cibum evomuerunt. Ante quorum oculos Jesus Christus proscriptus est. Quibus tantum manifesta facta est passio ejus me praedicante, ut eum ante oculos vestros pendere putaretis. Et in vobis crucifixus. Sententiam accepit; sive, quem tanquam damnatum, etiam nunc vilem habetis. Hoc solum a vobis volo discere. Hoc unum vos interrogo, Spiritum sanctum vobis legis opera dederint, an auditus fidei. Ex operibus legis Spiritum sanctum accepistis, an ex auditu fidei? Si ex fide Spiritum accepistis, quid vobis amplius conferet lex? Sic stulti estis, ut cum spiritu coeperitis. [Col. 0590B] Cum Judaei non aliter Spiritum accipiant, nisi per fidem, vos econtrario putatis vobis Spiritum non sufficere, nisi et legi subdamini. Nunc carne consummamini. Tanta passi estis sine causa. Adverte quod qui Scripturam juxta litteram sequitur, consummari carne dicitur. Si tamen sine causa. Pro Christo si passi estis, tamen non gratis. Hic, Si tamen, non dubitantis est, sed confirmantis: ut est illud: Si tamen justum est apud Dominum retribuere his qui vos tribulant tribulationem, et vobis qui tribulamini, requiem nobiscum. Qui ergo tribuit vobis Spiritum et operatur virtutes in vobis. Spiritum sanctum sola virtute accepistis, qui non nisi a justis accipitur. Justos ergo sine legis operibus fuisse vos constat. Ex operibus legis, an ex auditu fidei? Legis [Col. 0590C] opera, sabbati otium, observatio circumcisionis, et caeremoniarum superstitio. Sicut scriptum est: Abraham credidit Deo, et reputatum est ei ad justitiam. Ita et vobis fides sola sufficit ad justitiam. Cognoscitis ergo quia qui ex fide sunt. Sive Judaei, sive Graeci. Hi sunt filii Abrahae. Non qui carnaliter circumcisi sunt. Providens autem Scriptura. Ante videns. Quia ex fide justificat gentes Deus, praenuntiavit Abrahae. Non ex operibus, sed ex fide, quam ipse inspirat gratia sua. Quia benedicentur in te omnes gentes. Non soli Israelitae. Igitur qui ex fide sunt, benedicentur cum fideli Abraham. Non enim omnes circumcisae sunt gentes, ut possint ex operibus benedici. Quicunque enim ex operibus legis sunt, sub maledicto sunt. Quia ita praevaluit consuetudo peccandi, ut nemo jam [Col. 0590D] custodiat legem, et ideo non immerito subjacent maledicto. Scriptum est enim, Maledictus omnis. Quaeritur, Utrum fides sola sufficiat Christiano, et, Utrum non sit maledictus qui evangelica praecepta non servat. Fides sufficit, ut primo credentem et justum efficiat, si deinceps in justificatione permaneat; caeterum sine operibus mortua est, sed fidei operibus, non legis. Qui non credit Deo, attendit mandatis, et eos qui Evangelii praecepta contemnunt, maledictos esse et Salvator edocuit dicens: Discedite a me, maledicti, in ignem aeternum. Et Jacobus apostolus: Qui unius mandati transgressor est, omnium reum se esse monstravit. Sed istud unum transgressum charitatem intelligunt docti, in qua omnis lex pendet et [Col. 0591A] prophetae. Nam quidam dicunt quod fides sine operibus prosit, quia et si baptizatus transeat statim, aut certe facultas desit unde operetur, sufficit fides sine operibus, nam opera sine fide nihil sunt. Qui non permanserit in omnibus quae scripta sunt in libro legis, ut faciat ea. Hoc est, qui non omnia usque ad finem mandata legis servaverit. Quoniam autem in lege nemo justificatur apud Deum, manifestum est. Hoc tempore lex nullum justificat, sic nec antea profuit sine fide. Quia justus ex fide. Fides perfecta est, non solum Christum, sed etiam in Christo credere. Vivit. Vitam habet. Lex autem non est ex fide. Quia non justificat. Justus ergo ex fide vivit, et non additur in his sive in illis. Vivens autem in lege, qui fecerit, vivit in eis, hoc est, in his quae fecit, quae putavit [Col. 0591B] bona, mercedem laboris sui habens, ea tantum opera quae fecit in praesenti vita, sive longitudinem vitae, ut Judaei putant, sive declinationem praesentis poenae, per quam transgressor legis occiditur. Sed qui fecerit ea, vivet in illis. Suo labore vivit, sub timore vivebat in illa quandiu viguit Christus. Qui sub maledicto non erat, quia solus per omnia legem implevit, et ideo indebito maledicto ejus nostrum compensatum est maledictum, ut libere transeuntes ad fidem, legis opera non curemus. Nos redemit de maledicto legis, factus pro nobis maledictum. Qui emit, alienum emit: qui autem redimit, id emit proprie quod suum fuit et suum esse desivit. Redemit ergo nos Christus de maledicto legis, quod peccantibus constitutum est, sicut dicit: Ecce peccatis vestris venditi [Col. 0591C] estis, et reliqua. Quia scriptum est: Maledictus omnis qui pendet in ligno. Considerandum est, quod non quicunque in ligno pependerit, maledictus sit apud Deum, sed qui peccaverit, et propter scelus morti fuerit adjudicatus. Non ideo maledictus, quia crucifixus est quicunque malus, sed quia meruerit pro reatu crucifigi, quia reum non facit poena, sed causa. Sic enim est scriptum, Si cui fuerit judicium mortis, suspenderis eum in ligno, et non manebit corpus ejus in ligno, quia maledictus omnis qui pependit in ligno. Non ideo maledictus quia pependit, sed ideo pependit, quia maledictus. Christus ergo, cui non erat judicium mortis, nec erat causa crucis, et maledicti, pro nobis maledictum subiit, quia omnes rei eramus mortis, et debiti ligno, quia maledicti, quippe [Col. 0591D] qui non permansimus in omnibus quae scripta erant in libro legis, utrumque enim eadem lex decreverat maledictum. Ut in gentibus benedictio Abrahae fieret in Christo Jesu. Ut sola fide gentes benedicerentur in Christo, sicut promissum fuerat Abrahae. Ut pollicitationem spiritus accipiamus. Qui per Johel promissus est omni carni, id est, omni generi hominum: a parte totum, secundum synecdochen. Per fidem. Solam. Fratres, secundum hominem dico. Humana comparatione loquor: comparari enim humana divinis propter evidentiorem intellectum possunt, aequari non possunt. Tamen hominis confirmatum testamentum nemo spernit, aut superordinat. Hoc est, jure conscriptum testamentum non dicitur sine morte. [Col. 0592A] Abrahae dictae sunt repromissiones. Promissiones Abrahae Novum Testamentum vocat. Et semini ejus. A Deo. Non dicit, Et seminibus, quasi in multis, sed quasi in uno, Et semini tuo, qui est Christus. Semen Abrahae Christum interpretatur. Hoc autem dico testamentum confirmatum a Deo, quae post quadringentos et triginta annos facta est lex. Lex quae post tantum temporis data est, testamentum illud non potest evacuare, quod Abrahae Deus confirmavit in Christo. Hic si quaeramus, utrum Vetus an Novum sit hoc Testamentum, quod dicit confirmatum a Deo, non infirmari a lege, quae post quadringentos et triginta annos facta est, nulli dubium quin Novum, sed in propheticis latebris occultatum, donec veniret tempus quo revelaretur in Christo. Ad Testamentum Vetus illi pertinent, [Col. 0592B] qui cum acceperint legem sanctam et justam, putant sibi ad vitam litteram posse sufficere, justitiam suam quaerentes statuere, justitiae Dei non sunt subjecti. Sed dicet aliquis: Quomodo vetus appellatur, quod post annos 430 factum est per Moysen, et novum dicitur, quod ante tot annos factum est ad Abraham. Qui ex hoc non litigiose, sed studiose movetur, intelligat: primum quia ex anteriori tempore dicitur vetus, ex posteriore autem novum; revelationes eorum considerantur in his nominibus, non institutiones. Per Moysen quippe Testamentum Vetus, per quem lex data est sancta et bona, per quam fieret non abolitio, sed cognitio peccati: per quam convincerentur superbi. Erat enim occulta ista lex ab initio, cum homines iniquos natura ipsa convinceret, aliis facientes [Col. 0592C] quod sibi fieri noluissent. Revelatio autem Novi Testamenti in Christo facta est, cum est manifestatus in carne, in quo apparuit justitia Dei, id est, quae hominibus ex Deo est. Sic enim ait: Nunc autem sine lege justitia Dei manifestata est. Ecce qua causa illud dicitur Vetus Testamentum: quia priore tempore revelatum est. Deinde quia Testamentum Vetus pertinet ad hominem veterem, a quo necesse est hominem incipere: Novum autem ad hominem novum, quod debet homo ex vetustate transire: quia in illo sunt promissa terrena, in isto promissa coelestia. Non irritum facit ad evacuandam promissionem. Nam si ex lege haereditas, jam non ex promissione. Non posse per legem, quae postea data est, repromissiones, quae ante factae sunt ad Abraham, destrui: [Col. 0592D] et posteriora prioribus praejudicare, cum repromissiones ad Abraham ante 430 annos datae sint, benedicerentur in illo universae nationes. Abrahae autem per repromissionem donavit Deus. Non ergo quae ex lege, quae nondum erat, sed cum venit, ostendit peccatum, non abstulit. Quid igitur? Utquid ergo data est infirmis necessaria? ut lubricos et errantes praecepti salutaris austeritate cohiberet, et observationum attentione concluderet. Bona autem lex, quia spiritalis? ei ergo non putat spiritalem (sic). Bona est lex, si supra litteram mentem erigas, quia littera occidit. Lex propter transgressionem posita est. Ut nos doceret non transgredi, vel constringeret usque dum Christus veniret. Donec veniret semen cui promiserat. Post [Col. 0593A] offensam in eremo populi, post adoratum vitulum, et murmur in Dominum, lex transgressionis prohibitoria successit. Justo lex non est posita, et ideo tam dura praecipit, ut domaret superbiam Judaeorum. Propter transgressionem, inquit: nam non propter justificationem. Haec audientes conticescant, qui delirant quod lex quemquam per se ad regnum coelorum transmiserit. Ordinata per angelos. Hoc vult intelligi quod in omni Veteri Testamento, ubi angelus quicunque sit visus, in illo mediator loquebatur, qui dicit: Ego sum Deus Abraham, Deus Isaac, et Deus Jacob. Nec enim mirum si Deus loquatur in angelis, cum etiam per angelos qui in hominibus sunt loquatur Dominus in prophetis, dicente Aggeo: Et ait angelus qui loquebatur in me; et infert: Haec dicit Dominus Deus [Col. 0593B] omnipotens. Angelos possumus accipere Moysen, Aaron et Josue, qui Dei nuntii fuerunt, per quos Deus legem dedit et ordinavit per angelos. Quae lex per angelos ordinata est. Legimus enim angelos adfuisse sive Moysi, ut quidam putant, sive Christo. Nam et Moyses, inquiunt, inter Deum et populum medius fuit. Nam angelus officii nomen est, non naturae. In manu mediatoris. In potestate, et potentia, et virtute Christi. Mediator autem unius non est, Deus autem unus est. Lex ergo adversus promissa Dei? Absit. Subauditur substantiae, vel unius partis: quia inter Deum et homines exstitit mediator. Ideo autem addidit: Deus autem unus est, ne quis eum propter officium carnis assumptae ab unitate divinae substantiae separaret. Unius non est, ut subaudias, substantiae: quia [Col. 0593C] in Christo sicut una persona, ita gemina substantia. Si enim data esset lex quae posset vivificare. Sicut ad Romanos. Nam quod impossibile erat legis in quo infirmabatur: scilicet quia jam a nemine servabatur: si enim non vivificabatur, quomodo mortuos ad regnum mittebat? Vere ex lege esset justitia. Haereditatem justitiam nominavit, vel certe justitiam, quae ex fide est Novi Testamenti. Sed conclusit Scriptura omnia sub peccato. Deprehendit. Ut promissio Jesu Christi daretur credentibus. Ut necesse esset sola fide per gratiam salvari credentes. Prius autem quam veniret fides, sub lege custodiebamur. Priusquam veniret cui crederemus, vel per quam crederemus. Si venit, ubi sunt qui dicunt quod ex natura sit fides? Conclusi in eam fidem quae revelanda erat. Servabamur a lege [Col. 0593D] huic fidei, quae erat revelanda. Ergo non est ex natura, quae quandoque post legem est revelata. Itaque lex paedagogus noster fuit in Christo. Perfectae aetatis discipuli non indigent paedagogo. Ut ex fide justificemur. At ubi venit fides, jam non sumus sub paedagogo. Diligenter adverte, quoties dicit, Ex fide: ut confundantur illi qui dicunt quod lex ad regnum miserit sine gratia: et non intelligunt quod quicunque sub lege salvati sunt, gratia sunt salvati, quia ex fide, quam gratia tribuit. Omnes enim filii Dei estis per fidem in Christo Jesu. Omnes enim aequaliter et Judaei et gentes per fidem solam, qua dono Dei creditis Christo. Quicunque enim in Christo baptizati estis, Christum induistis. Filium Dei induti, et toti ejus [Col. 0594A] membra per baptismi sanctificationem effecti, filii Dei sitis necesse est. Utquid ergo vobis legem, quae peccatoribus data est, quibus jam peccata remissa sunt? Non est Judaeus neque Graecus. Tunc inter Judaeum et proselytum, etiam inter tribum et tribum, et in istis omnibus diversitas erat. Non est servus, neque liber. Non conditione separantur, sed fide: quia potest et servus libero esse melior, et liber servum in fidei qualitate praevertere. Non est masculus neque femina. Omnes enim vos unum estis in Christo Jesu. Fortitudine et imbecillitate corporum separantur. Caeterum fides in mentis devotione censetur: nam saepe mulier viro fit causa salutis. Si autem vos Christi, ergo Abrahae semen estis, secundum promissionem haeredes. Si corpus Christi unum omnes facti estis, Abrahae semen [Col. 0594B] estis et veri haeredes: non ex carnali semine, sed ex divina promissione.



CAP. IV.

Dico autem: Quanto tempore haeres parvulas est. Secundum comparationem coeptam loquitur. Nihil differt a servo, cum sit dominus omnium; sed sub tutoribus et actoribus est usque ad praefinitum tempus a patre. Quia in illos dominatum sacerdotes et principes exercebant, quos tutores et actores appellat. Modo autem non dominari, sed formam exhibere jubentur: quia omnes genus sumus sacerdotale, et omnia communiter, quamvis per illos sacramenta percipimus. Tutores autem et actores possunt et prophetae accipi, quorum verbis quotidie in adventum Salvatoris erudiebamur, sicut paedagogus lex Moysi superius dicta est. Recte ii sub tutoribus et actoribus [Col. 0594C] esse dicuntur, qui habentes spiritum timoris, necdum meruerunt spiritum libertatis et adoptionis accipere. Aetas enim infantiae peccata formidat, paedagogum metuit, non confidit se liberam, licet per naturam domina sit. Ita et nos cum essemus parvuli. Potest intelligi quandiu quis parvulus est, nec statutum a patre tempus implevit, ut filius et haeres appellari queat. Sub elementis hujus mundi eramus servientes. Dierum et temporum, quae propter infirmitatem, et ne idola observaremus, aliquando accepimus: elementa mundi eos quos supra tutores et actores dixerat appellavit, quod sub ipsis primum praesidibus constituti, quia necdum filii Dei ad nos capere poteramus adventum. Alii elementa mundi, coelum et terram, et ea quae intra haec sunt, dixerunt. Alii legem interpretantur [Col. 0594D] elementa, et eloquia prophetarum: quod per haec quasi initia et exordia litterarum Dei timorem, qui sapientiae principium est, suscipiamus. Tamen simpliciter elementa pro litteris accipiuntur, vel lex et prophetae, quod per ea initiantur homines: et non tam sui quam alterius rei utilitate discantur: ut possimus orationem legere contextam, in qua sensus magis et ordo verborum quam litterarum principia considerantur. At ubi venit plenitudo temporis. Quando jam legem nemo poterat per consuetudinem custodire, vel quod in praesentia sua decreverat se facturum. Misit Deus Filium suum. Missio Filii incarnatio ejus intelligitur, non diminutio majestatis. Factum ex muliere. Mulier, non corruptionem, sed sexum significat. [Col. 0595A] Denique Eva statim ut facta est, mulier appellatur. Quomodo sub lege factus est? ut eos qui sub lege erant redimeret. Nam si aliter salvari non poterant, sic propter illos qui nati erant, ex muliere et femina nasci voluit. Nam et baptismum ideo quasi poenitens, cum esset a peccatis liber, accepit, ut caeteros edoceret mundandos esse per baptismum. Factum sub lege, ut eos qui sub lege erant redimeret. Quia si sub lege factus non esset, Judaeos salvare non poterat. Gentes vero poterat positas sub lege redimere. Ut adoptionem filiorum reciperemus. Non enim omnes recepissemus adoptionem, si factus sub lege non esset. Quoniam autem estis filii, misit Deus Spiritum Filii sui in corda vestra clamantem: Abba, Pater. Probat nos filios esse Dei, ut spiritum quem in se [Col. 0595B] habuit, Christi acciperemus, clamantem, id est clamare nos facientem. Itaque jam non es servus, sed filius; quod si filius, et haeres per Deum. Quid vis servus fieri, qui accipiens spiritum Filii, filius et haeres effectus, non per meritum proprium nec per naturam? Sed tunc quidem ignorantes Deum. Convertit se ad illos, hoc est, ex gentibus credentes, et arguit illos quod dies festos velint et tempora Judaica observare, sicut antea ad idola faciebant. Nam et Judaeis ideo isti dies concessi sunt, ne eos amore festivitatis idolis exhiberent. His qui natura non sunt dii serviebatis. Nunc autem cum cognoveritis Deum, imo cogniti sitis a Deo, quomodo convertimini iterum ad infirma et egena elementa, quibus denuo servire vultis? Quia non novit iniquos: non ergo vos illum quaesistis, sed ille vos. [Col. 0595C] Dies observatis, et menses, et tempora. Nos non similiter: non enim calendas colimus, nec dies festos in luxuriis, sicut illi, et epulis celebramus: sed in azymis sinceritatis et veritatis. Et annos. Forte de septimo remissionis anno dicit, aut de quinquagesimo, id est jubilaeo. Timeo ne forte sine causa laboraverim in vobis. Nihil enim profeci Christianos vos faciendo, si ista iterum observatis. Estote sicut ego. Sancti estote, et perfectiora sapite. Quia et ego sicut vos. Homo qui sine querela vixi in lege, omnia ut stercora arbitratus sum, ut Christum lucrifacerem. Fratres, obsecro vos, nihil me laesistis. Ut merito putetis me inimicitiarum, et non salutis vestrae causa moveri. Laedit discipulus magistrum, si per negligentiam suam praecepta laboremque ejus spernit. Scitis autem quia per infirmitatem [Col. 0595D] carnis evangelizavi vobis jampridem. Sive passionum, sive naturalem infirmitatem: quia habebat thesaurum in vasis fictilibus. Per infirmitatem carnis docet, qui dicit, si se non continent, nubant: hoc est humiliora praecepta dedi vobis, quasi parvulis. Potest et ita accipi: quando veni ad vos, non veni in sermone sapientiae, sed humilis atque contemptus. Et tentationem vestram in carne mea non sprevistis neque respuistis. Grandis tentatio est discipulis, si magister aut infirmetur, aut impune laedatur. Sed ideo hic a Deo ista pati permittuntur, ut virtutem in infirmitate perficiant, et ut corruptionem sentientes incorruptam vitam majori ardore desiderent. Sed sicut angelum Dei excepistis me. Cum se angelo comparatum dicit, [Col. 0596A] ostendit angelum majorem. Sicut Christum Jesum. Non solum ut angelum, quia me ita suscepistis. Ubi est ergo beatitudo vestra? Testimonium enim perhibeo vobis, quia si fieri posset, oculos vestros eruissetis, et dedissetis mihi. Ostendit quanta cum charitate susceperint, et quomodo se totos ejus doctrinae tradiderint, ut quae charissima sunt corporis sui membra eidem dare cuperent, quo vel sic evangelico lumini vicem redderent, si sua lumina tradidissent. Ergo inimicus vobis factus sum, verum vobis dicens? Haec est natura veritatis, ut eam inimicitiae prosequantur, sicut per adulationem perniciosae amicitiae prosequuntur. Libenter enim quod delectat auditur; offendit omne quod nolumus; sicut et ii diligere coeperant sabbati otium, et dierum festorum epulas, praedicantes contra [Col. 0596B] Apostolum, qui omnem continentiam suo docebat exemplo. Aemulantur vos non bene: sed excludere vos volunt, ut illos aemulemini. Aemulus et imitator intelligi potest, et inimicus et invidus. Non bene aemulatur qui, ut alium dejiciat, non ut ipse proficiat, aemulatur. Bonum autem aemulamini in bono semper, et non tantum cum praesens sum apud vos. Nolite illos aemulari, sed bonum semper aemulamini, non ad tempus. Filioli mei, quos iterum parturio, donec formetur Christus in vobis. Per Evangelium in lucem producti, et per doctrinam geniti. Ostendit per poenitentiam posse renasci. Iterum me dolorem sustinere fecistis. In illo vero Christus formatur, qui virtutem fidei ejus intelligit: in quo omnis conversatio ejus exprimitur atque depingitur. Formatur Christus in corde [Col. 0596C] credentium, cum omnia illis sacramenta panduntur, et ea quae obscura videbantur perspicua fiunt. Vellem autem esse apud vos modo. Quia scribere tanta non possum quanta vos audire miremini. Et mutarem vocem meam. Vocem blandientis patris in furorem magistri verterem arguentis. Doctrina Scripturae divinae aedificat et delectat, sed multo plus prodest, si de litteris vertatur in vocem. Magnam siquidem vim habet vox viva, quae sic exponitur, quomodo in corde generatur. Quoniam confundor in vobis. Dicite mihi, qui sub lege vultis esse, legem non legistis? Detrimentum discipulorum confusio et opprobrium est magistri, sicut et profectus eorum gloria est praeceptoris. Confunditur enim in eis, quia jam filii facti, servi esse desiderant. Scriptum est enim quoniam Abraham [Col. 0596D] duos filios habuit: unum de ancilla, et unum de libera. Sed qui de ancilla, secundum carnem natus est; qui autem de libera, per repromissionem. Ismael carnis filius, Isaac fidei fuit. Illum enim Abraham secundum carnalem consuetudinem genuit: istum contra naturam per repromissionem, credendo suscepit. Qui sunt secundum carnem nati, nisi dilectores mundi? Qui sunt per repromissionem nati, nisi amatores regni coelorum? quia et ipsis promissum est desiderantibus vitam aeternam, gratis colentibus Deum. Quae sunt per allegoriam dicta. Hoc est, aliud ex alio figuratum. Dedit regulam Apostolus, quomodo allegorizare debemus: scilicet ut manente veritate historiae, figuras intelligamus. Nam cum dixisset Abraham vere [Col. 0597A] duas uxores habuisse, postea quid hae ipsae praefigurarent ostendit: et hoc ipsum fecit, ubi aliqua sanctorum facta referuntur, non ubi peccata damnantur. Caeterum delicta mysteria dicere, Deum aut impossibilitatis, aut ignorantiae notare est, qui aut aliter sacramenta sua monstrare non potuerit, aut nesciens sibi necessaria, peccata quorumdam antea generaliter condemnaverit; deinde vel postea ea non reprehendisset et vindicasset, si illa propter mysteria sua fieri ipse voluisset: praecepta vero difficile invenies ita interpretata, ne eorum virtutem evacuare videretur. Haec enim sunt duo Testamenta: unum quidem a monte Sinai. Vetus et Novum, quasi duae matres, et quod in monte Sinai per Moysen datum est. In servitutem. Subauditur legis. Generans. Judaei [Col. 0597B] metu etiam praesenti cogebantur ut servirent: legis minis errentur, Christiani praemiis invitantur ut liberi. Illi quasi servi praeter moralia praecepta etiam diversis operibus occupantur: nobis tanquam filiis adimpletis moralibus monitis omnia servilia onera auferuntur; et illi sacerdotibus ex debito servientes, etiam tributa reddere cogebantur, nos vero praeter charitatem nihil debentes, eos voluntarie honoramus. Ex ipso genere fuerunt qui donum crucifixerunt et in eadem infidelitate manserunt: inde sunt per omnes terras dispersi, ut ex eorum codicibus Christianae non desit testimonium veritati. Ex Veteri igitur Testamento Deus condidit Novum, quia Deo placuit usque ad plenitudinem temporis promissis terrenis tanquam in praemio constitutis promissa revelare coelestia, et [Col. 0597C] populo terrenis bonis inhianti in tabulis lapideis legem dedit. Quae est Agar. Ancilla Abrahae. Sina enim mons est in Arabia. De qualitatibus locorum vult intelligi diversitatem Testamentorum. Qui conjunctus est ei quae nunc est Hierusalem, et servit cum filiis ejus. Confinis. Illa autem quae sursum est. Ideo et de coelo advenit mediator et pontifex Novi Testamenti. Et Evangelium non in uno loco, sed in toto mundo est praedicatum. Hierusalem libera est. Filii liberae servi esse non debent. Quae est mater omnium nostrum. Hoc est multitudinis credentium. Scriptum est enim: Laetare, sterilis, quae non paris. Probat aliam matrem nos habere meliorem quam Judaei, Hierusalem plenam iniquitatis. Erumpe, et clama, quae non parturis. Clama prae magna laetitia. Quia multi filii [Col. 0597D] desertae. Quod praefigurabat Anna, quae dixit: Sterilis peperit septem, et fetosa in filiis infirmata est. Magis quam ejus quae habet virum. Quae de fecunditate gloriatur, virum habere se putans: aut quia tunc habebat, antequam ejiceretur ancilla cum filio suo. Nos autem fratres secundum Isaac. Quomodo de Isaac promissum est Abrahae, ita et de nobis: quia in eo benedicerentur omnes gentes. Promissionis filii sumus. Non secundum Ismael carnis. Sed quomodo tunc qui secundum carnem natus fuerat. Non solum Judaei, sed carnales Christiani hodie quoque persequuntur Ecclesiam, aut detrahendo, aut immittendo calumnias, aut male vivendo, quae longe major est persecutio. Semper quidem qui carnales sunt, eos qui spiritales [Col. 0598A] sunt persequuntur: quod mirari non debemus, si ex hoc nos spiritales intelligamus, si tales nos insectentur. Persequebatur eum qui secundum spiritum. In Genesi quidem scriptum est: Quia ludebat Ismael cum Isaac. Sed hic ostenditur non simplex lusus fuisse qui persecutio nominatur, sed quia scurrilem eum et levem volebat facere qualis ipse erat, ne ei in haereditate praeponeretur. Ideo Abraham dejiciendo eo vocem Sarae audire jubetur. Forte Ismael quasi major natu, et eo tempore circumcisus, quo jam poterat intelligere et sentire, quod passus sibi primogenita vindicabat, Scriptura jurgium parvulorum lusum vocabat: hodieque Judaei plus quam gentiles persequuntur Ecclesiam. Ita et nunc. Ita vos isti sui similes esse desiderant servos. Sed quid dicit Scriptura? [Col. 0598B] Ejice ancillam et filium ejus. Non enim haeres erit filius ancillae cum filio liberae. Itaque, fratres, non sumus ancillae filii. Quantumvis se iniquitas extollat, ancilla est, et subjicienda est sanctis: quantumvis se extollant, et filios Abrahae esse se jactitent. Quandiu ancillae filii fuerint, vobiscum haereditatem habere non possunt. Sed liberae. Non ergo debemus derelicta matre nostra ancillam sequi: quia licet ejusdem viri fuerit uxor, tamen ad tempus, quia nondum poterat Sara generare. Qua libertate Christus nos liberavit. Redemit de manu inimici.



CAP. V.

State. In fide Evangelii firmi estote. Et nolite iterum jugo servitutis contineri. Jam enim saeculi tempus effluxit: jam tenebrae transierunt et verum lumen jam lucet: non debetis ultra jugum trahere [Col. 0598C] cum servis. Jugum servitutis, legem vocat duram, difficilem, laboriosam, quae cultores suos gravi onere consumat, quod Christus abstulit a nobis illud gravissimum multarum observationum jugum, ne carnaliter circumcidamur, vel reliqua hujusmodi: sed ea spiritualiter intellecta teneamus, remotisque umbris significantibus, in rerum ipsarum, quae significantur, luce vigilemus. Nam et ad nos pertinet: Ne memor sis injuriae civium tuorum: et, Alienum si quis invenerit, reddat, et reliqua. Maximeque ipsum decalogum, excepta sabbati observantia, carnaliter contineri. Ecce ego Paulus dico vobis. Ego Paulus audenter vobis dico, neminem pertimescens, non occultans nomen meum, ut audientes non tam missi quam mittentis auctoritate moveantur. Quoniam si [Col. 0598D] circumcidamini, Christus vobis nihil proderit. Quem vobis solum ad salutem sufficere non putatis. Testificor autem rursum omni homini circumcidenti se. Qui caput operum legis suscepit, necesse est ut universa persolvat, et maledicto subjaceat. Quoniam debitor est universae legis faciendae. Debitor est non solum circumcisionis, sed et dies festos Hierosolymis frequentando, hostiarum holocausta offerre, et reliqua. Evacuati estis a Christo. Si enim in lege spem ponitis, infirmam Christi gratiam judicatis: et quod gratis jam accepistis, tanquam non habentes, propriis vultis laboribus adipisci. Qui in lege justificamini, a gratia excidistis. Justificari vultis, et umbram magis quam veritatem sequi. Quis ita sit surdus adversus apostoli [Col. 0599A] voces, ut audeat dicere legem esse gratiam, cum clamet Apostolus: Qui in lege justificamini, a gratia excidistis? Nos enim spiritu. Spiritualibus actibus, non carnalibus. Ex fide. Non ex lege. Spem justitiae. Spe enim salvati sumus. Exspectamus. Moraliter spiritum ad distinctionem litterae posuit. Spes vero justitiae Christus intelligendus: quia ipse est veritas, patientia, spes, justitia, omnis virtus: cujus nos secundum exspectamus adventum, quo judicaturus est omnia: etiam non in patientia, sed in terrore et justitia affuturus. Nam in Christo Jesu. Valebat in lege, non valebat in Christo. Neque circumcisio aliquid valet, neque praeputium. Nec circumcisio prodest, nec praeputium obest. Sed fides. Ergo et fides operatur: qui enim credit Deo, attendit mandatis. Nam qui [Col. 0599B] credit futuris, amplius operatur quam qui praesentem poenam metuit. Quae per charitatem operatur. Non per timorem. Currebatis bene: quis vos impedivit veritati non obedire? Fidei gressibus et moralibus disciplinis, qui vos iterum vocat, quis ille fuit, qui vos legis oneribus impedivit, quae nec ipsi ferre potuerunt? Persuasio haec non est ex eo qui vocat vos. Persuasionem istam non dicit Dei esse, sed eorum qui talia asserunt: hortatur eos nullum eorum audire debere. Modicum fermentum totam massam corrumpit. Ne quis diceret, cur omnes corripis, dum non omnes erraverint? praedicit quod modicum fermentum malitiae totam possit Ecclesiae massam corrumpere. Nolite putare paucorum hominum, qui a Judaea venientes aliud docent, insidias contemnendas, quia modicum [Col. 0599C] fermentum totam massam corrumpit. Ego confido in vobis in Domino. In vobis: qui necdum estis pravitate corrupti. Quod nihil aliud sapietis. Quam veritas habet. Qui autem conturbabat vos, portabit judicium, quicunque est ille. Qui conturbat vos ab Evangelii veritate. Ego autem, fratres, si circumcisionem adhuc praedico. Sicut de me vobis mentiti sunt seductores, quod ita aliis praedicarem. Quid adhuc persecutionem patior? Tanquam legis et circumcisionis inimicus. Omne, inquit, in me odium Judaeorum, et cum adversum me frendeant insania, ob aliud non est, nisi quia doceo gentes non debere circumcidi, et legis onera superflua, licet abolita, custodire: quia veniente veritate umbrae cessarunt. Ergo evacuatum est scandalum crucis. Ideo enim scandalizantur, quod [Col. 0599D] in sola fide crucis dico esse salutem. Ac per hoc illi inimici sunt crucis ejus, qui per legem dicunt esse justitiam, ad quam jubere pertinet, non juvare. Utinam et abscindantur qui vos conturbant. Quidam dicunt, utinam abscindantur ab errore, et inserantur veritati; alii dicunt, si putant sibi hoc prodesse, non solum circumcidantur, sed etiam abscindantur, si exspoliatio membri proficit. Vos enim in libertatem vocati estis, fratres, tantum ne libertatem in occasionem detis carnis. In libertatem Novi Testamenti, in tantum ne per occasionem circumcisionis ad legis servitia revocemini. Et ne libertate vivendi in occasionem carnis utantur, scilicet ne juxta carnem vivant. Juxta carnem circumcidantur. Juxta carnem legis praecepta observent. [Col. 0600A] Si spiritu magis stent, spiritu praeputium carnis abscindant, et ad spiritus intelligentiam altius attendentes humilitatem litterae derelinquant. Sed per charitatem spiritus servite invicem. Non superbiam doceo, sed voluntarium debet esse servitium, non coactum: quia charitas non quaerit quae sua sunt, sed quae proximi. Omnis enim lex in uno sermone impletur. Legis etiam ipsa moralia quae quaeruntur, uno possunt sermone concludi, et uno praecepto compleri. Non ergo sola ad vitam sufficit fides, ut laciniosa legis praecepta uno dilectionis capitulo concludantur. Diliges proximum tuum. Charitas, vel dilectio in quatuor modis completur: hoc est, primo Deus diligendus est; secundo nos ipsos diligamus; tertio proximos; quarto inimicos. Deum plus quam nos, [Col. 0600B] proximum sicut nos, inimicum quasi proximum; et nisi Deum primum dilexerimus, nos diligere non possumus, hoc est, non peccare; et si nos non diligamus, ad quam formam proximos diligemus? si autem proximum non amamus, multo magis inimicum. Si ergo volumus dilectionem habere, primo Deum plus quam animas nostras diligamus: quod ita probatur: si propter Deum etiam salutem nostram et ipsas animas contemnamus, non ergo sola ad vitam sufficit fides? Sicut teipsum. Qui dicit se diligere proximum, non solum ei malum non facit, quod sibi non vult, sed etiam bonum facit ei, quod sibi vult ab alio fieri: et universam legem implet, quae duo habet genera mandatorum: hoc est, non faciendum malum, et faciendum bonum. Quod si invicem mordetis [Col. 0600C] et comeditis. Per contentionem, quia vos meliores alterutrum judicatis, quando detrahitis alterutrum, quando aliena torquemini felicitate, et ex alterius bono vestrum malum facitis, cum invicem mordetis, et quando maledicto vos putatis ulcisci: vel sive secundum legem, oculum pro oculo, et reliqua legis praecepta ad revindicandum parata quaeritis, ut morsum sequatur remorsus, ut quae videtur justitia esse, consumptio sit; non unum vindicans, sed utrumque consumens. Videte ne ab invicem consumamini. Dum alter alteri occasio perditionis existit. Dico autem, Spiritu ambulate. Spiritalibus actibus quos infra describit. Et desideria carnis non perficietis. Non quod caro sine anima concupiscat: sed ipsa anima, quando carnalia cogitat, caro dicitur: quando divina, unus [Col. 0600D] spiritus cum Deo. Quandiu ergo duplex in nobis desiderium, vel voluntas est, non perficimus quaecunque volumus. Uno aedificante, et alio destruente non perficimus: dum reluctamur desideriis. Et hoc notandum, quod non dixerit, ne habueritis, sed ne perfeceritis: id est: Ne consensum praebeatis, et desinatis facere. Caro enim concupiscit. Carnales actus. Non enim caro sine anima concupiscit, quamvis caro concupiscere dicatur, quia carnaliter anima concupiscit. Tunc enim erit justus sine ullo omnino peccato, quia lex nulla erit in membris ejus repugnans. legi mentis ejus: sed prorsus tota anima et mente diligit Deum, quod est primum summumque praeceptum. Adversus spiritum; spiritus autem adversus carnem. [Col. 0601A] Haec enim sibi invicem adversantur. Adversus spiritalem actum: caro adulterium, spiritus castitatem desiderat. Ut non quaecunque vultis, illa faciatis. Haec facit ratio, ut voluntatem consequatur effectus, quia in hac vita pugnat caro contra spiritum, et spiritus contra carnem. Quod si spiritu ducimini, non estis sub lege. Si vos totos spiritalibus occupetis, non vobis opus est lex, quae carnalibus data est. Si spiritu, inquit, ducimini, non estis sub lege. Lege utique quae timorem incutit, non quae tribuit charitatem. Quia charitas Dei diffusa est in cordibus nostris non per legis litteram, sed per Spiritum sanctum, qui datus est nobis. Haec est lex libertatis, non servitutis. Inquantum quisque spiritu ducitur, non est sub lege: quia quantum condelectatur lege Dei, non est sub legis [Col. 0601B] timore, qui timor tormentum habet, non delectationem. Manifesta autem sunt opera carnis. Nec difficile est discernere inter carnalia opera atque spiritalia. Quae sunt fornicatio. Principium operum carnis, fornicatio. Immunditia, impudicitia, luxuria, idolorum servitus. Quam faciebat Onam, filius Judae. Veneficia, inimicitiae, contentiones, aemulationes, irae, rixae, dissensiones, sectae, invidiae, homicidia, ebrietates, comessationes. Inimicitias et caetera similia carnalia dixit quae animae sunt, non carnis: ne Manichaeam carnem accusare putarent. Sed omne malum carnale definivit, quia carnalia cogitando efficitur. Omne vero bonum spiritale, quia desursum descendit. Et his similia. Potestis ex his caetera ipsi colligere. Quae praedico vobis, sicut praedixi, quoniam qui talia agunt regnum [Col. 0601C] Dei non consequentur. Notandum itaque plangendumque quod contendentes, et dissidentes, et iracundos, cum idololatris, veneficis, et homicidis, penitus exclusit a regno. Fructus autem Spiritus est charitas. Omnium virtutum prima est charitas, quae, sicut notavimus, in quatuor dividitur partes, in dilectionem Dei, in suam uniuscujusque, in proximi et inimici. Gaudium. Spiritale. Pax. Si tranquilla mens nullis passionibus perturbetur. Longanimitas. Injurias illatas sustinere. Bonitas. Semper benefacere velle. Benignitas. Nulli injuriam facere, sed et sibi factam patienter tolerare. Mansuetudo, fides. Notandum quod et fides a Deo detur: quam inter fructus spiritus septimo loco Apostolus posuit; et hoc notandum, quia a Deo est fides, vel Deo credere, vel hominibus [Col. 0601D] promissa complere. Modestia. Non irasci. Continentia, castitas. Continentia pro tempore est: castitas sempiterna. Et non solum a fornicatione, sed ab omni iniquitate contineri. Adversus hujusmodi non est lex. Non enim ista prohibuit, et qui novum implet, non est in Veteri Testamento. Qui autem sunt Christi, carnem suam crucifixerunt cum vitiis et concupiscentiis. Si omnia simul vitia crucifixa sunt, et caro quasi pendens nihil concupiscit, utquid nobis legem, quae data est ad vitia coercenda? Simul illud notandum, quod eos dixerit Christi esse qui carnem cum vitiis et concupiscentiis crucifigunt: contra illos qui solam fidem sufficere arbitrabantur.



CAP. VI.

Si vivimus spiritu, spiritu et ambulemus. [Col. 0602A] Per spiritum vitam habemus, si spiritaliter conversemur, et non legi carnaliter serviamus. Quis est autem qui vivit spiritu, nisi absconditus homo noster, qui et juxta carnem interdum solet vivere? Sed cum spiritu vixerit, spiritu ambulat. Cum in carne voluerit ambulare, vivens mortuus est. Vir perfectus in Christo, semper vivit spiritu: spiritu obedit, nunquam vivit in carne. Econtra qui se totum carni dederit, et passionibus deputarit, nunquam vivit in spiritu. Inter hos medii sunt, quos nec spiritales possumus appellare, nec carneos; sed qui inter virtutes et vitia fluctuantes, nunc ad meliora retrahuntur, et spiritus sunt; nunc carnis lubrico supplantantur, et caro sunt. Si spiritu, inquit, vivimus, spiritu obtemperemus, nequaquam per legem, sed per charitatem, [Col. 0602B] nobis invicem servientes. Non debemus de Scripturarum interpretatione contendere, et dicere, verbi gratia: Circumcisio melior est: non, sed praeputium. Contemnenda historia, et allegoria sequenda: imo allegoria vana est, et umbratica, et nullis veritatis fulta radicibus. Unde venit, ut invicem nascantur invidiae. Excludere enim, ait, vos volunt, ut illos aemulemini: non tam veritatem legis volentes docere, quam vincere. Non efficiamur inanis gloriae cupidi, invicem provocantes, invicem invidentes. Istae grandes expositiones de commentis sancti Hieronymi sunt ad Galatas. Inanis gloria est, si in iis sunt quae non praecipiuntur in lege, ut abstinentiam omnis carnis cogamus facere quod facimus, et cum ipsa jam non potuerimus, haec superflua esse dicimus. Dicam plane, [Col. 0602C] nec tacebo passionem meam, passionem pene communem, non de divitiis, non de potentia, non de pulchritudine, et corporum venustate gloriandum: haec enim manifeste inter carnis opera numerantur. Eleemosyna si ob laudem fiat, inanis est gloria: longa oratio, pallor ex jejunio sequens. Non mea sunt verba, sed Salvatoris in Evangelio pertonantis. Ipsa quoque castitas in matrimonio, in viduitate, in virginibus saepe plausum quaerit humanum: et quod dudum timeo dicere, sed dicendum est: martyrium ipsum, si ideo fiat ut admirationi et laudi habeamur a fratribus, frustra sanguis effusus est. Loquitur Apostolus, loquatur Vas electionis: Si tradidero corpus meum, ut glorier (sic), charitatem autem non habeam, nihil mihi prodest. Ille qui dixerat: Scio hominem [Col. 0602D] in Christo, ante annos quatuordecim sive in corpore, sive extra corpus, nescio, Deus scit, raptum esse usque ad tertium coelum, et reliqua. Illi, inquam, qui plus omnibus laboravit, ne magnitudo revelationum extolleret eum, datus est stimulus carnis ejus, angelus Satanae, qui eum colaphizaret, ut non extolleretur. Et certe ter Dominum rogavit ut discederet ab eo: sed dictum est ei. Sufficit tibi gratia mea: virtus enim in infirmitate perficitur. Quid tam Dei opus, quam Scripturas legere, in ecclesia praedicare, sacerdotium capere, ante altare Domini ministrare. Sed haec, nisi aliquis omni diligentia custodierit cor suum, de cupiditate laudis oriuntur. Videas plerosque (quod etiam Tullius ait) libros suos de [Col. 0603A] contemnenda gloria inscribere, et causa gloriae proprii nominis titulos praenotare. Interpretamur Scripturas saepe, et quae digna lectione sunt scribimus, et nisi causa Christi fiant, sed memoriae in posteros, et famae in populos, totus labor irritus fiet: et erimus quasi tympanum sonans, et cymbalum concrepans. Videas plerosque de Scripturis inter se contendere, et athleticum scamma Dei facere sermonem: invicem provocant, et si victi fuerint, invident: inanis quippe gloriae cupidi sunt. Fratres, et si praeoccupatus fuerit homo in aliquo delicto: vos qui spiritales estis, hujusmodi instruite in spiritu lenitatis. Praevenitur humana fragilitas in levioribus, quae ex insperato contingunt: caeterum non est praeventio, ubi aliquid cum consilio diu meditato committitur, [Col. 0603B] non illis dicit qui non fuerant persuasi, ut non mansuete corrigant praeventos. Sciens Paulus ejus Dei se esse cultorem, qui nollet mortem peccatoris, sed poenitentiam, et omnem creaturam, licet non peccet, tamen posse peccare, eum quoque qui spiritualis est, cohortatur sui timore, ne peccet, et manum porrigere corruenti: et pulchre praeoccupatum in delicto hominem vocat, qui mori possit, ex ipso nomine fragilitatem conditionis ostendens, ut dignus sit venia, qui velut homo errore deceptus, et mersus in voraginem, seipsum sine auxilio et adjutore erigere non possit. Notandum, quod non peccatis pluribus, sed qui vitio aliquo praeoccupatus erravit, illi lenitatis spiritum et mansuetudinis in correctione peccati spiritualis adhibeat, ne rigidus, ne iratus et tristis, [Col. 0603C] corrigere cupiat errantem: sed provocet eum sponte ad salutem, veniam repromittens: et Christi testimonium proferat, quo gravi legis et peccatorum onere depressos ad jugum suum suave, et leve invitet onus: ut discat quia humilis sit, et mitis, et mansuetus corde, et inveniat requiem animae suae. Utamur hoc testimonio adversus haereticos, qui diversas fingentes fabulas, natura aiunt spiritalem esse arborem, et nunquam malos afferre fructus. Ecce Apostolus, cujus et ipsi auctoritatem sequuntur, dicit eos qui spiritales sunt posse peccare, si per altitudinem cordis sui inflentur et corruant. Quod et nos quoque fatemur, et eos quoque spiritales fieri si ad meliora revertantur. Opponi potest illud quod ad Corinthios scribitur: Quid vultis? in virga veniam ad vos, an in [Col. 0603D] charitate et spiritu mansuetudinis? Si enim ibi ad peccatores non in spiritu mansuetudinis, sed in virga venire se dicit, quomodo nunc illis qui in aliquo peccato praeventi fuerint, non virgam adhibet, sed spiritum mansuetudinis? Verum ad eos dicitur qui post peccatum non sentientes errorem suum, nolebant majoribus suis subdi et poenitentia corrigi. Ubi vero peccator intelligens vulnus suum, tradit se medico curandum, ibi non est virga necessaria, sed spiritus lenitatis. Sed et illud forte quaeritur: Quod si propterea instruere quis debeat peccatorem in spiritu lenitatis, quia consideret se, ne et ipse tentetur, ergo justus, qui de sua certus est mente, qui scit non posse se labi, non instruet peccatorem in [Col. 0604A] spiritu lenitatis? Ad quod dicimus, etiamsi vicerit justus, sciens quanto labore superaverit, magis peccanti veniam largietur. Si quis ergo usque ad senectam in virginitate permanserit, ignoscat ei qui adolescentiae quodam calore deceptus est, sciens quantis difficultatibus illam transierit aetatem. Si quis pro nominis Christi confessione cruciatus in tormentis viderit quempiam denegasse, compatietur vulneribus negatoris, et non tam illum victum, quam se vicisse miretur. Cautelam quoque scribentis attendite, quia non dixit: Considerans te, ne et tu cadas, sed: ne tu tenteris. Vinci quippe, vel vincere, adjutore Deo in nostra estpotestate. Caeterum tentari in potestate tentantis est: si enim Salvator tentatus est, quis potest esse securus intentatum se vitae hujus maria transire? Non [Col. 0604B] ergo Paulus desperat salutem; sed manum porrigit deprecanti, et quantum in se est, flet cum flente, infirmatur cum infirmo, suaque judicat aliena peccata. Iste per charitatem adimplet legem Christi, quae lex est: Hoc est mandatum meum, ut diligatis invicem. Quae lex Filii Dei est? Diligite alterutrum, sicut et ego dilexi vos. Qui clementiam non habet, nec indutus est viscera misericordiae et lacrymarum, quamvis spiritalis sit, non adimplet legem Christi. Sed et si quis infirmus in fide est, et adhuc lacte nutritur infantiae, nec potest tam cito a legali observatione ad spiritalia sacramenta transire: vos qui robustiores estis, ejus onera portate: ne per scientiam vestram frater pereat, pro quo Christus est mortuus. Portat quoque fratris necessitatem, qui gravatum pauperem [Col. 0604C] onere egestatis adjuvat, et facit sibi amicos de iniquo mammona. Considerans teipsum, ne et tu tenteris. Quia et tu homo es, et potes in aliquo praeveniri, et adjutorio indigere. Sani enim infirmos sustinent, et mortuos sepeliunt: quia et ipsi infirmari et mori posse se credunt. Alter alterius onera portate. Verbi gratia: Iram fratris tu portabis, cum tu adversus eum non irasceris. Et rursum: Eo tempore quo te ira praeoccupaverit, ille te lenitate et tranquillitate supportet. Certe vel si quis in se loquacitatem vicerit, et pertinaciam nondum vicerit, alius vero adhuc loquax, sed jam pertinax non sit: debet ille hujus loquacitatem, et iste illius pertinaciam, donec illud in illo, et hoc in isto sanetur, charitate portare. Et sic adimplebitis legem Christi. Lex Christi charitas est, [Col. 0604D] dicit enim: Mandatum novum do vobis, ut vos invicem diligatis sicut ego dilexi vos. Nam si quis existimat se aliquid esse, cum nihil sit, ipse se seducit. Qui se putat non posse tentari, sive plus de se laudanti se, quam suae conscientiae credit, seipsum seducit. Si quis non vult onera aliena portare, et immisericors suo tantum opere et virtute contentus est, non quaerens quae aliena sunt, sed quae sua: hoc est, sui tantum amator et non etiam Dei, ipse se seducit. Opus autem suum probet unusquisque. Qui conscientiam habet operis boni, et seipsum considerans, opus suum non reprehendit, non debet de hoc apud alium gloriari, et laudem suam foras fundere, et communicare cum cunctis, et ex hominum quaerere favore jactantiam: [Col. 0605A] sed in semetipso habeat gloriam, et dicat: Mihi absit gloriari, nisi in cruce Domini nostri Jesu Christi, per quem mundus mihi crucifixus est, et ego mundo. Qui gloriam quaerit ab altero, huic nec mundus crucifixus est, nec crucifixus est ipse cum Christo. Recepit quippe quod quaerebat ab hominibus mercedem suam. Et sic in semetipso tantum gloriam habebit, et non in altero. In sua conscientia, non in alterius adulatione. Item aliter: Hoc est portare oleum secum: non ex aliena laude pendere: sed quam gloriam in se habebit, nisi in eum cui dicitur: Gloria mea, et exaltans caput meum? qui gloriatur in sua justitia, non in alieno peccato. Nihil enim proficit per alterius detrimentum, nec ex illius delicto in die judicii quanto est justior apparebit. Unusquisque enim [Col. 0605B] onus suum portabit. Si unusquisque onus suum portabit, alter alterius onera portare non poterit. Sed videndum quod ibi praeceperit, ut peccantes in hac vita nos invicem sustentemus, et in praesenti saeculo alterutrum auxilio simus. Hic autem de Domini dicat in resurrectione judicio, quod non ex alterius peccato, sed juxta nostrum opus simus recepturi, in die judicii hoc erit. Nam hic peccantes in hac vita invicem nos sustentemus: et ideo dixit: Invicem onera vestra portate, etc. Onus suum portabit. Non enim onus ejus laus auferet seducenti. Communicet autem is qui catechizatur verbo ei qui se catechizat in omnibus bonis. Communicet sive obedientia, verbo, et actibus, imitatione, sive substantia victus; qui a magistris spiritalia accipitis, magistris carnalia praebete. Nolite errare. [Col. 0605C] Deus non irridetur. Homo potest a serpente Dei vindictam negante irrideri, sicut Eva. Nam Deus exhibet quod promittit. Nam ut omnem diaboli astutiam excluderet, amplius Adae et Evae reddidit quam promisit. Et uxori Loth, etiam quod non praedixerat, fecit. Quae enim seminaverit homo, haec et metet. Et quantum seminaverit. Quoniam qui seminat in carne sua, de carne metet corruptionem. Qui spem ponit in circumcisione carnali, vel qui vitia seminat in spiritali conversatione, vel in fide. Qui autem seminat in spiritu, de spiritu metet vitam aeternam. Omne quod loquimur, agimus, cogitamus, in duobus seminatur agris, carne et spiritu: si bona sunt quae de manu, corde, ore promuntur, seminata in spiritu, vitae aeternae fructibus redundabunt: si mala ab agro carnis excepta, [Col. 0605D] corruptionis nobis segetem pullulabunt. Item aliter: Qui legem carnaliter intelligit, repromissiones quoque carnales, et quae in praesenti saeculo corrumpuntur, exspectat; qui autem spiritalis adjutor est, seminat in spiritu, et de spiritu metet vitam aeternam. Illud etiam observandum, quod qui seminat in carne, cum additamento, sua, ponitur; qui autem seminat in spiritu, non dicitur, in spiritu suo, sed simpliciter, in spiritu: qui enim bona seminat, non in suo spiritu, sed in Dei Spiritu; et ideo nemo sibi aliquid tribuat, quia Dei dona sunt, quaecunque bona sunt. Bonum autem facientes non deficiamus. Sicut in Ecclesiastico scribitur: Non impediaris orare semper, et non verearis usque ad mortem justificari: quoniam [Col. 0606A] merces Dei in aeternum manet. Indeficientem ergo justitiam indeficiens praemium subsequetur: qui enim perseveraverit usque in finem, hic salvus erit. Cohortatur eos ad studium perseverantiae, qui in hac vita mercedem boni operis exspectant: nescientes quia sicut in semine aliud sationis, aliud messis est tempus, sic et in praesenti vita sementis est opera quae vel in spiritu vel in carne metuntur. Messis vero futurum judicium; et pro qualitate vel diversitate sementis diversas non facere messuras, centesimum, sexagesimum, et trigesimum fructum: quam segetem nemo potest metere deficiens. Qui enim perseveraverit, ut supra dictum est, usque in finem, hic salvus erit. Quale est autem, ut cum peccatores quotidie in malis operibus augeantur, nos in bono opere lassemur. [Col. 0606B] Tempore enim suo metemus non deficientes. Nunc tempus seminandi est, non metendi: non ergo hic mercedem nostram quaeramus accipere; nec hieme tenera herba dimissa in praesenti, ut haec herba non prematur, et non sit quae in futuro metatur. Dicetur enim nobis: Recepistis bona vestra in vita vestra. Et iterum: Recepistis mercedem vestram. Ergo dum tempus habemus, operemur bonum ad omnes. Tempus sementis, ut diximus, tempus est praesens, et vita quam currimus: in hac licet nobis quod volumus seminare. Cum ista vita transierit, operandi tempus auferetur, sive aegrotemus, sive sani simus: humiles, vel potentes; ignobiles, vel honorati; esurientes, atque vescentes, omnia in nomine Domini cum patientia et aequanimitate faciamus, et implebitur in [Col. 0606C] nobis illud quod scriptum est: Diligentibus autem Deum omnia cooperantur in bonum. Quod si nos oportet in cunctos indifferenter liberalitatis frena laxare, quanto magis in domesticos fidei, et in Christianos, qui eumdem habent patrem, et ejusdem magistri appellatione censentur? Videtur mihi locus iste posse superioribus cohaerere, ut domesticos fidei magistros nominet; quibus supra omnia quae putantur bona ab auditoribus suis jusserat ministrari. Ultimum sementis hoc tempus est, festinemus ergo campos omnes serere, et maxime eos qui sunt uberrimi repleamus: ne incipiamus tempore messium aliis epulantibus esurire. Maxime autem ad domesticos fidei. Et Judaeis, et paganis, atque Christianis, et bonis, et malis misericordiam faciamus, ne eis quod Deus non [Col. 0606D] negat denegemus: maxime tamen iis qui peculiarem fidei exhibent famulatum. Videte qualibus litteris scripsi vobis mea manu. Intelligite quam fiducialiter scripserim, et neminem pertimuerim, qui litteras mea manu perscripsi. Quicunque enim volunt placere in carne. Qui Judaeis carnalibus placere desiderant, crucis Christi persecutionem sustinere timentes, non vestrae aliquid saluti providentes. Hi cogunt vos circumcidi, tantum ut crucis Christi persecutionem non patiantur. Caius, qui et Julius Caesar, et Octavianus Augustus, et Tiberius successor Augusti leges promulgaverant, ut Judaei, qui erant in toto orbe Romano dispersi, proprio ritu viverent, et patriis caeremoniis viverent. Quicunque igitur circumcisus erat, [Col. 0607A] licet in Christum crederet, a gentilibus quasi Judaeus habebatur, et nemo eum persequebatur: quam circumcisionem nunc Apostolus confidentiam nominat; et ideo dicit: Quicunque volunt placere in carne, hi cogunt vos circumcidi, tantum ut crucis Christi persecutionem non patiantur. Neque enim qui circumciduntur legem custodiunt, sed volunt vos circumcidi. Velut si circumcisio legem faceret custodiri, aliquid videretur habere rationis ista persuasio; sed propter terrenam felicitatem, vel cupiditatem adipiscendi, vel timore amittendi; et ideo non vere custodiunt, quoniam carnalis cupiditas qua peccatur, mutatur potius quam augetur, cupiditate alia non sanatur: quia facit eos carnalis timor et cupiditas servos: quia carnaliter cuncta observare se credunt. Ut in carne vestra glorientur. Sive quod discipulos ad se transduxerint. Mihi autem absit gloriari, nisi in cruce. Apud Judaeos. Domini nostri Jesu Christi. Non in propria justitia vel doctrina, sed in fide crucis, qua mihi omnia peccata dimissa sunt, ut ego mundo morerer: et ille mihi solus potest in cruce Christi gloriari, qui tollit eam, et sequitur Salvatorem, qui crucifixit carnem suam cum vitiis et concupiscentiis; qui mortuus est mundo, et non contemplatur ea quae videntur, sed quae non videntur. Per quem mihi mundus crucifixus est, et ego mundo. Mortuus. In Christo enim Jesu neque circumcisio [Col. 0608A] aliquid valet, neque praeputium, sed nova creatura. Hoc tempore neque circumcisio prodest, neque praeputium nocet. Sed hoc solum prodest, si quis renatus nova conversatione utatur, sicut ait propheta: Innovate vobis novalia: et ne seminaveritis in spinis: circumcidite vos Deo vestro, et circumcidite praeputium cordis vestri. Et quicunque hanc regulam secuti fuerint. Hanc regulam qua in sola fide spes ponenda est. Pax super illos et misericordia. Super Christianos: nam Judaei secundum carnem sunt Israel. Et super Israel Dei. Est enim Israel, et non Dei, id est carnalis; non enim omnes qui ex Israel, hi Israelitae. De caetero nemo mihi molestus sit. Nemo me amplius interroget quasi dubitans. Omnem enim veritatem exposui. Ego enim stigmata Domini nostri Jesu Christi [Col. 0608B] in corpore meo porto. Ego enim signa et characteres non circumcisionis, sed crucis per passionem in corpore meo circumfero, et plagas vel flagella, quae propter Christum sustinui. Gratia Domini nostri Jesu Christi cum spiritu vestro, fratres. Amen. Subscriptio Pauli talis est. Optat autem ut gratia cum eis Domini, non legis opera, comitetur: Cum spiritu, inquit, non in carne, in cujus circumcisione gloriantur carnales, vos autem spiritualiter circumcisi estis, et spiritualiter conversamini.



EPISTOLA BEATI PAULI AD EPHESIOS.
[Col. 0607]




ARGUMENTUM.
[Col. 0607C]

Ephesii sunt Asiani. Hi, accepto verbo veritatis, perstiterunt in fide. Hos collaudat Apostolus, scribens eis a Roma de carcere. Ephesii ex Judaeis et gentibus Apostolo praedicante crediderunt, quibus firmiter stantibus scribit. In principio Epistolae Judaeos appellans sacramenta Christi Incarnationis exponit. Post ad gentes convertitur, et hortatur ut tantis beneficiis ingrati non sint. Deinde communiter usque ad finem moralia praecipit statuta.



CAPUT PRIMUM.

Paulus apostolus Christi Jesu. Sicut omnibus Epistolis auctoritas praeponitur apostolica. Per voluntatem Dei. Subauditur Patris: non meis meritis. Sanctis omnibus qui sunt Ephesi. Omnis sanctus, fidelis, non omnis fidelis sanctus baptizatis fidelibus sive fideliter servantibus sanctitatem: catechumenis qui habent fidem, quia credunt, sed non habent sanctitatem. [Col. 0607D] Et fidelibus in Christo Jesu. Qui licitis utuntur. Gratia vobis. Subsit. Et pax a Deo Patre nostro et Domino Jesu Christo. Tunc vobis erit gratia, si ei non sitis ingrati, et salutem vestram non vestris meritis, sed ejus gratiae deputantes. Pacem vero reconciliationis servavimus, si nihil ejus bonitati vel justitiae deinceps contrarium faciamus. Consueta ejus est salutatio: cum ab utroque gratia optatur, unum esse monstrantur. Benedictus Deus et Pater Domini nostri Jesu Christi. A laudibus Dei incipit, qui talia eis donaverit, quae inferius continentur. Qui benedixit nos in omni benedictione. Non in aliqua: ita ut nihil in ulla gratia desit. Spiritali. Non carnali prosperitate, nec terrena abundantia. In coelestibus. Rebus, non in terrenis. In Christo. In capite omnia membra benedixit [Col. 0608C] et elegit, ut nos faceret sanctos et immaculatos: non quia futuri eramus, sed ut essemus. Sicut elegit nos in ipso. In Christo praedestinavit. Ante mundi constitutionem, ut essemus sancti et immaculati. Quia Deo nihil est novum, apud quem omnia erant antequam fierent: non ut quidam somniant, animas ante mundum in coelo fuisse electas: sed Ecclesia sua sine macula et ruga in illis est praescientia praedestinata atque electa, quia ipse scit qui sunt ejus. Non sicut Pelagiani de hoc loco sentiunt, quod acceptis praeceptis possint solo libero arbitrio esse immaculati, dicentes: Quoniam praescivit Deus nos tales futuros, ideo nos ante mundi constitutionem elegit, et praedestinavit in Christo. Sed non ita est, nec quia futuros tales nos esse praescivit, sed ut essemus tales, [Col. 0608D] per ipsam electionem gratiae suae nos tales ipse facturus, qua gratificavit in dilecto Filio suo. Cum ergo nos praedestinavit, opus suum praescivit, quo nos sanctos et immaculatos facit. In conspectu ejus et in charitate. Non hominum. Qui praedestinavit nos. Hoc praedestinavit, ut infundendo fidem filios Dei faceret omnes credentes. Loquebantur quidem verbum Dei cum fiducia omni volenti credere; sed ut crederent, jam Deus cor eorum tetigerat, sicut in ipsis Actibus legimus: Et credidit Lydia purpuraria, cujus Deus aperuit cor, ut intelligeret quae a Paulo dicebantur. Et: Scit Dominus qui sunt ejus; et: Praeparatur voluntas a Domino. In adoptionem filiorum. Non naturam. Per Jesum Christum in ipsum. Ut membra ejus simus. Secundum propositum voluntatis suae. Non secundum [Col. 0609A] merita nostra. In laudem gloriae gratiae suae. Ut laudemus gloriam justitiae et misericordiae ejus, quam contulit non merentibus. In qua gratificavit nos. Gratia vel voluntate sua gratos nos sibi fecit in eo. Sic dicitur, gratificavit, a gratia, sicut justificavit, a justitia. In dilecto: in quo habemus redemptionem per sanguinem ejus, remissionem peccatorum. In dilecto, subaudis, Filio suo. Non quia futuros nos tales esse praescivit; sed ut essemus tales, per ipsam electionem gratiae suae tales fecit. Non solum nos redemit, sed etiam peccata remisit, ut sine nostro labore justi essemus. Secundum divitias gratiae ejus. Subauditur, habemus nos redemptionem: non secundum merita nostra. Ubi sunt qui dicunt sua industria posse salvari? Quae superabundavit in nobis in omni sapientia [Col. 0609B] et prudentia: ut notum faceret nobis sacramentum voluntatis suae, secundum bonum placitum ejus. Plusquam abundavit, ut non solum a morte redemptis peccata dimitteret, sed etiam tantam nobis sapientiam donaret, ut voluntatis ejus occulta mysteria nosceremus; ipso pro sua clementia revelante in hoc sacramento voluntatis suae posuit divitias gratiae suae secundum bonum placitum ejus, non secundum nostrum. Quod proposuit in eo. In Christo, in quo electi et praedestinati sumus, ut nos ipse faceret sanctos: non quod praeviderit sanctos. In dispensationem plenitudinis temporum. In novissimis temporibus, quando jam omnis dispensatio temporum legis et naturae transacta est, atque prophetarum, sicut alibi dicit: Cum venisset plenitudo temporum, misit Dominus Filium [Col. 0609C] suum. Instaurate omnia in Christo. Hoc proposuit. Quae in coelis, et quae in terra sunt, in ipso. Multi super hac re diversa senserunt: quidam aiunt coelos animas, terram corpora accipiendum. Alii coelos Judaeos, qui coelestia praecepta habuerant, terram esse gentiles. Alii vero asserunt in coelis non angelos restauratos, sed eorum scientiam ex Christi tempore profecisse, qui tanquam ignari interrogabant: Quis est iste rex gloriae? et docentur Dominum eum esse virtutum. Sed quoniam restaurari non dicitur, nisi lapsum, melius est, si eorum gaudium per salutem hominum restauratum esse dicamus, quod ante habuerant quam homines a justitia penitus declinarent. In terra vero genus humanum restauratum esse quis ambigat? Item aliter: Reparatur in coelo illa quae [Col. 0609D] cum principe suo cecidit angelorum portio, per augmentum et societatem sanctorum, de quibus scribitur: Sed sunt sicut angeli in coelo. Reparantur quoque omnia in terra, cum etiam loco deficientium Judaeorum admittentur credentes ex gentibus. Et aliter: Restaurantur quae sunt in terra, dum nos per mediatoris nostri sanguinem reconciliationemque reparamur. Reparantur coelestia, cum de salute nostra gaudium nascitur angelorum. In qua etiam nos sorte vocati sumus. Nos qui ex Judaeis credidimus. Praedestinati. Ante destinati, sive praecogniti et praesciti: non quia eramus, sed quia ab ipso de malis futuri eramus boni. Secundum propositum ejus. Quia proposuit Judaeos primo restaurare, et sic gentes: licet [Col. 0610A] pars crediderit Judaeorum. Qui omnia operatur. Omnium causa voluntas est Dei, quam rationabilem esse fidelium nullus ignorat, sine dubio bona. Si ipse omnia, ubi est superbia Pelagiana? Ipse ergo et ut credere incipiamus, operatur, qui omnia operatur. Secundum consilium voluntatis suae. Non secundum merita nostra. Qui dicunt: Voluntas mea bona fecit me Christianum? cum audivit: Secundum consilium voluntatis suae, taceant de meritis. Ut simus in laudem gloriae ejus. Ut per signa quae facimus, laudetur gloria Dei. Nos qui ante speravimus in Christo. Nos ex Judaeis, qui priores credidimus, sive ex lege cum speravimus. In quo. In quo etiam vobis annuntiata est salus. Et vos cum audissetis verbum veritatis, Evangelium salutis vestrae. Gentes subaudiendum. In quo et credentes [Col. 0610B] signati estis. In quo Evangelio, vel in Christo, uno charactere signati, et hinc cognoscemini unus esse grex, quia et vos similiter ut nos virtutes per spiritum operamini, quae virtutes arrha sunt futurae haereditatis. Si ergo mortuos suscitare arrha est, quanta erit ipsa possessio? Spiritu promissionis sancto. Qui promissus est per Joelem prophetam. Qui est pignus haereditatis nostrae. Pignus datur, ut promissis credatur. In redemptionem acquisitionis. Quos sibi sanguine acquisivit. In laudem gloriae ipsius. Ut etiam in hoc nomen ejus glorificetur a nobis. Propterea et ego audiens fidem vestram, quae est in Domino Jesu, et dilectionem in omnes sanctos. Quam firmiter credatis Domino Jesu, et omnes sanctos, sine exceptione personae, vel notitiae diligatis. Cavere enim a falsis prophetis, [Col. 0610C] et non omni spiritui credere: non ante probationem judicare praecipimur. Non cesso gratias agens pro vobis. Hoc est, fidem operibus comprobare: quia vobis dono misericordiae suae infudit fidem, qua crederetis, et charitatem, qua diligeretis. Memoriam vestri faciens in orationibus meis. In orationibus, non ut quidam, jucunditate convivii; mihi autem nihil oratione jucundius. Ut Deus Domini nostri Jesu Christi Pater gloriae. Pater gloriae Domini nostri Jesu Christi. Det vobis spiritum sapientiae et revelationis. Quomodo Ephesiis a Deo sapientiam postulat, cum scientiam inflare dixerit ad Corinthios? sed distat in effectu, quod non distat in nomine: nam ibi scientia saeculari loquitur, quae stultitia est apud Deum: hic vero coelestem divinamque sapientiam petit, quam qui habuerit, humiliari [Col. 0610D] magis poterit quam inflari: et per quam dono Dei omnes possunt acquiri virtutes: quia scientia sicut sine charitate inflat, ita cum charitate aedificat. In agnitione ejus. Quomodo optat ut agnoscant Deum, quem usque adeo sciebant, ut ei credentes pro eo omnes diligerent sanctos? Sed ut perfecte cognoscant quia Dei gratia, non suo merito sunt salvati: et quanta sit virtus et magnitudo ejus. Virtus, quia potest promissa praemia vel poenas implere; magnitudo, quia ubique est, et nihil eum potest latere. Qui enim haec cognoverit, et pro certo habuerit, peccare capitalia pertimescit. Nam qui humanam praesentiam erubescit, multo magis divinam. Inde filii Eli sacerdotis Deum nescisse dicuntur, quia ejus praesentiam [Col. 0611A] et potentiam minime timuerunt. Illuminatos oculos cordis vestri. Spiritalia promissa non nisi spiritalibus oculis praevidentur. Ut sciatis quae sit spes vocationis ejus, quae divitiae gloriae haereditatis ejus. Si scieritis ad quam spem vocati estis, omnem spem saeculi facile contemnetis. Et si divitias haereditatis Dei videtitis, omnis terrena vobis sordebit haereditas. Nemo enim regnum cum opibus suis sperans, aes aut plumbum possidere dignatur. In sanctis. In justis et sanctis: non omnibus hominibus. Et quae sit supereminens magnitudo virtutis ejus in nos qui credidimus. Quis potest comprehendere magnitudinem virtutis ejus, et ineffabilem bonitatem, quam vel in eos qui ex circumcisione, vel in eos qui ex gentibus crediderunt contulit, ut eos faceret credentes, et Filio suo faceret membra, qui est caput Ecclesiae suae, et ad [Col. 0611B] suam dexteram in coelestibus collocaret? Secundum operationem potentiae. Non secundum legem vel naturam. Virtutis ejus, quam operatus est in Christo. Haec est supereminens magnitudo virtutis ejus super nos. Suscitans illum a mortuis. Nostrae naturae assumptione. Et constituens ad dexteram suam in coelestibus super omnem principatum, et potestatem, et virtutem. Dextera pro honore ponitur ac beatitudine; non ut Deus corporeus esse credatur: nam et Pater a dextris Filii esse dicitur, sicut scriptum est: Dominus a dextris tuis confregit. Ambo ergo a dextris sunt, quia nihil est in Divinitate sinistrum. Dextera ergo Dei beatitudo; sessio, habitatio intelligenda est. Et dominationem. Quia unum cum Deo, vel in Deo est. Et [Col. 0611C] omne nomen quod nominatur. Si quod est aliud quod nescimus. Non solum in hoc saeculo, sed et in futuro. Et omnia subjecit sub pedibus ejus. In futuro, hoc est in coelesti, quod nobis futurum est, non Deo, nec sibi. Et ipsum dedit caput omni Ecclesiae. Christus caput Ecclesiae est, omnium plenitudo membrorum. Quae est corpus ipsius et plenitudo ejus. Capitis. Qui omnia in omnibus adimpletur. Qui totus in membris omnibus adimpletur, non in singulis, ne ulla diversitas meritorum sit: quando omnes crediderint, et perfecti fuerint, tunc erit corpus perfectum in omnibus membris.



CAP. II.

Et vos cum essetis. Hinc illis vult ostendere quantum eis beneficii sit collatum. Mortui delictis et peccatis vestris. Morte peccati, contra Pelagianos, qui [Col. 0611D] naturam tantum defendunt quantum ratio non habet: et dicunt fidem ex natura esse. Quid enim boni potest mortuus facere? In quibus aliquando ambulastis. Jam vero non ambulatis. Secundum saeculum mundi hujus. Ideo saeculum homines saeculi dicimus, sicut dicimus domum vel bonam, vel malam, dum habitantes in ea intelligimus homines saeculi. Idola colentes nominat saeculum, sicut et serpentes, quorum similes eramus sequentes diaboli voluntatem. Secundum principem potestatis aeris hujus. Secundum principem illius potestatis, qui in hoc aere ventoso est de coelis dejectus. Spiritus qui nunc operatur. Suasione, non vi. In filios diffidentiae. In eos qui non credunt: unusquisque illius filius efficitur, quem imitatur, sive [Col. 0612A] quo dignus est: quomodo filii irae, et mortis, et gehennae. In quibus et nos. Non solum vos. Omnes aliquando conversati sumus. Gentes Deum non credendo, Judaei male vivendo: omnes originali peccato detinebamur. In desideriis carnis nostrae, facientes voluntates carnis et cogitationum. Quando anima nostra rebus terrenis et carnalibus inhaerebat: non solum desiderans, sed et faciens quae cogitatio suggerebat. Et eramus natura. Ita nos paternae originis mala consuetudo possedit, ut omnes ad damnationem nasceremur. Filii irae, sicut et caeteri. Filii irae, sicut supra diffidentiae, filii Adae, filii vindictae. Haec audiant et erubescant, qui tantum vitiatae naturae tribuunt, ut Apostolo contradicant, et a fide exorbitent. Deus autem, qui dives est in misericordia. Non solum in virtute, [Col. 0612B] sed etiam in misericordia. Misereris autem, ait, omnium, quia omnia potes, et diligis ea quae creasti: nec enim odiens aliquid constituisti. Propter nimiam charitatem suam. Nimia charitas est, rebelles servos, et impios, velut filios diligere. Unde considerandum est quantum dil gat jam sanctos effectos, qui tantum amavit peccatores et impios. Qua dilexit nos. Et misertus est nostri. Et cum essemus mortui peccatis. Rei mortis jam quasi mortui vivebamus, non solum in originali peccato, sed etiam actuali. Convivificavit nos Christo. Sine peccato per baptismum faciendo, et resuscitando: nec debemus desperare in vobis fieri quod nostra natura jam possidet in Christo. Cujus gratia estis salvati. Gratis, non merito nostro, ut humilietur humana superbia, quae se de meritis jactat, [Col. 0612C] et sciat gratiam gratis datam. Et conresuscitavit, et consedere fecit in coelestibus in Christo Jesu. Quia ubi caput est, ibi erit et corpus, sicut et ipse ait: Volo ut ubi ego sum, et ipsi sint. Ut ostenderet in saeculis supervenientibus. Ante praedestinavit quod erat modo facturus. Abundantes divitias gratiae suae in bonitate. Vere abundans gratia, ut non solum peccata donaret, sed etiam cum Christo resuscitaret: et nec hoc suffecit, nisi etiam nos ad dexteram Dei in coelestibus collocaret in assumpto homine. Super nos in Christo Jesu. In corpus Christi, vel exemplo ejus. Gratia enim estis salvati. Non meritis vestris, sed gratia gratis data. Hoc contra eos qui dicunt quod suis meritis salventur. Per fidem. Per solam fidem, quam sanctus Spiritus dono suo infundit. Et hoc non ex vobis, Dei [Col. 0612D] enim donum est. Sed dono gratiae, ne dicerent quod fides ex ipsis esset, et non ex Deo. Non ex operibus vestris, ut ne quis glorietur. Ne quis glorietur se suis meritis accepisse. Ipsius enim sumus factura. Quia nuper sumus in Christo renati, ut in bonis operibus Dei adjutorio ambulemus, quae in Evangelio sunt ostensa. Creati in Christo, in operibus bonis. Non de illa creatione dicit, qua in Adam vel ex Adam nascimur, sed qua in baptismo per gratiam reformamur, ut ipsius adjutorio in bonis operibus ambulemus. Haec omnia ex gratia eveniunt, vel praeparantur: nam quod sequitur, Quae praeparavit Deus, id est praedesti navit. Quae praeparavit Deus, ut in illis ambulemus. Praeparavit Deus in praesentia sua: et nunc dedit per [Col. 0613A] gratiam suam, secundum novum hominem ambulemus: id est, praedestinavit; praedestinatio sine praescientia esse non potest. Propter quod memores estote, quod aliquando vos gentes. Commemorat illos de quanta ignobilitate ad summam regni perducti sunt, ut non sint ingrati ei qui hoc illis gratia sua praestare dignatus est. In carne, qui dicebamini praeputium. Gentes praeputium, Judaei circumcisio dicebantur. Ab ea quae dicitur circumcisio. Non in corde per spiritum. In carne manu facta. Humana. Quia eratis in illo tempore sine Christo, alienati a conversatione Israel. Quia illi Christum in multis mysteriis et sacramentis habebant promissum: vos autem idola caeca et muta sequentes, nec in nomine Christum sciebatis, qui Dei populus habebatur. Et hospites [Col. 0613B] testamentorum. Etiamsi aliqui credebant, proselyti, hoc est, peregrini habebantur: quia extraneae erant gentes ab Israel et a Christo. Promissionis spem non habentes. Sicut illi sperabant promissa Dei quae promiserat Abrahae, in Christo salutem esse venturam. Et sine Deo in hoc mundo. Multos enim falsos deos sequentes, unum et verum amiserant. Nunc autem in Christo Jesu. Unum estis in corpore ejus, id est, Ecclesia. Vos qui aliquando eratis longe a Deo facti, estis prope. Ita ut Judaeis aequaremini. In sanguine Christi. Credite vos ejus sanguine liberatos, qui vos illis aequavit. Ipse enim est pax nostra. Reconciliatio populi utriusque ad invicem, et ad Deum. Qui fecit utraque unum. Gregem. Et medium parietem maceriae. Medius quasi paries et maceria sepserant: inter [Col. 0613C] utrumque populum onera legis, quae gentes deterrebant, ne Israelitico populo jungerentur. Ipse paries inimicitia nominatur. Vel certe peccata tam actualia, quam originalia, quae a Deo separare noscuntur, merito inimicitiae dicuntur. Solvens inimicitias in carne sua, legem mandatorum. Hoc est circumcisionis et caeterorum, quae non Dei voluntas, sed populi duritia exigebat. Has inimicitias tulit Dominus, et pacem refudit, legemque evacuans, ut duos conderet in uno novo homine: in quo non solum interiorem et exteriorem, sed etiam Judaeum significat, et Graecum, ut esset omnia in omnibus. Dominus enim sabbati, superstitionem tulit sabbati corporalis, et quasi medium solvit legis parietem, qui nos ab ea pietate, quae secundum Deum est, decretorum difficultate [Col. 0613D] prohibebat: quia impossibile erat gentibus juxta legem Moysi militare Deo. Decretis evacuans, ut duos condat in semetipsum in unum novum hominem. Per fidem solam justificans: et dum decernit, sola moralia ista destruxit, quo non solum exteriorem et interiorem, sed etiam in unum populum christianum ex duobus populis factum. Faciens pacem, et reconciliet ambos in uno corpore Deo. Quia ambo fuerant per peccatum aversi. Per crucem. Per solam fidem crucis, quae neminem deterret. Non enim gravis est, quam subito accipere etiam latro potuit crucifixus, Interficiens inimicitiam. Separationis. In semetipso. In carne sua. Et veniens evangelizavit. Ad hoc venit. Pacem vobis, qui longe fuistis. Gentibus loquitur, quae [Col. 0614A] longe a Deo discesserant: non loco, sed idola colendo. Et pacem his qui prope. Judaeis. Quoniam per ipsum habemus. Nemo venit ad Patrem nisi per me. Ambo accessum. Populi. In uno spiritu ad Patrem. Unum corpus unum spiritum habet. Ergo jam non estis hospites, et advenae; sed estis cives sanctorum et domestici Dei. Jam non extranei, nec proselyti: nec enim separavit vos a populo suo, sicut praedixit Isaias: cives ejusdem sunt et originis et habitationis. Superaedificati super fundamentum. Fundamentum apostolorum et prophetarum Christus est, qui etiam lapis dicitur angularis; ut scriptum est: Lapidem quem reprobaverunt aedificantes, duos parietes conjungens et continens. Et fundamentum autem, et summus, quia in ipso et fundatur et consummatur [Col. 0614B] Ecclesia. Apostolorum et prophetarum, ipso summo angulari lapide Christo Jesu. Prophetarum, Novi, non Veteris Testamenti: alioquin priores prophetas nominasse debuerat. In quo omnis aedificatio constructa crescit. Ad comparationem templi Salomonis dicit instrui corpus Christi, id est, Ecclesiam: ut multo majorem habeat munditiam et sanctitatem veritas quam imago. In templum sanctum in Domino. In templo sancto non possunt poni lapides non sanctificati. In quo et vos. Ut et vos sitis Dei habitaculum spiritale, id est, non manu factum. Coaedificamini in habitaculum Dei in spiritu. Apostolis et prophetis.



CAP. III.

Hujus rei. Hujus, quam superius memoravi, quod Filius Dei descendens de coelis, et Judaeos et gentes salvaverit, et unum fecerit gregem. Gratia. Dono [Col. 0614C] Dei. Ego Paulus vinctus Christi Jesu. Sive vinctus catenis, sive vinctus amore Christi, non possum meam, nisi Dominus dederit, facere voluntatem. Quando se vinctum nominat, confirmat Evangelium, ostendens quanta sit spes ejus, pro qua talia pati libenter amplectitur, cum possit apud Judaeos ut legis doctor, et magnis divitiis abundare, et summo honore haberi. Pro vobis gentibus. Secundum Evangelium inimici propter vos, quia eos unum esse dicebat. Si tamen audistis. Si firmiter retinetis. Dispensationem gratiae Dei, quae data est mihi in vobis. Quis fidelis servus et prudens, quem constituit Dominus super familiam suam, ut det illi escam in tempore? Haec est dispensatio praedicationis. Diligenter adverte, quod gratiae Dei tribuit quod est, ne aliquis de meritis extollatur; [Col. 0614D] et dum sibi tribuit, quod habet, dono Dei existat ingratus. Quoniam secundum revelationem notum mihi factum est sacramentum. Judaeos et gentes unum esse in Christo, secundum revelationem, non secundum humanam doctrinam. Sicut supra scripsi in brevi, prout potestis legentes intelligere. Non quantum ego scribere poteram, sed quantum intelligere valebatis. Prudentiam meam in mysterio Christi. Non in eloquentia saeculari. Quod aliis generationibus non est agnitum filiis hominum. Sciebant, quidem antiqui prophetae gentes esse vocandas; sed nesciebant nullam distantiam futuram inter Judaeum et gentilem: sive non ut homines prophetae loquebantur. Sicuti nunc revelatum est sanctis apostolis ejus et prophetis. Propheti, [Col. 0615A] Novi Testamenti, quibus nunc asserit revelatum. In spiritu. Per spiritum. Esse gentes cohaeredes. Non solum cohaeredes, quod potest esse diversi generis: nec solum corporales, quia possunt ejusdem generis filii, non ejusdem esse in haereditate substantiae. Sed et concorporales, et comparticipes promissionis in Christo Jesu. Unius corporis. Per Evangelium, cujus factus sum minister. Omnibus innotescit, proprie hoc mihi donum collatum esse. Secundum donum gratiae Dei, quae data est mihi. Non secundum meritum meum: unde cognoscamus non de meritis gloriandum, quia donum gratis datur. Secundum operationem virtutis ejus. Cujus virtus me confortavit: sive per virtutes Evangelium confirmatur. Mihi enim omnium sanctorum minimo data est gratia haec in gentibus. Est ergo [Col. 0615B] inter sanctos minimus, id est, extremus secundum ordinem, et maximus per gratiam. Quamvis enim se humiliaverit, tamen est opus in quo se humiliat unusquisque. Evangelizare. Annuntiare divitias futurae haereditatis. Investigabiles divitias Christi. Investigabiles per se humano sensui, non revelationi divinae. Et illuminare omnes, quae sit dispensatio sacramenti absconditi. Ut Judaeos et gentes sacramenti hujus docerem rationem. A saeculis in Deo. A prioribus saeculis intra Deum, hoc est, ipsi soli notum erat. Qui omnia creavit. Et Judaeos, et gentes: sive omnem creaturam, contra Marcionem. Ut innotescat principatibus, et potestatibus in coelestibus. Ut per me his, qui rebus coelestibus per omnem Ecclesiam principantur, multiformis Dei gratia innotescat. Per Ecclesiam [Col. 0615C] multiformis sapientia Dei, secundum praefinitionem saeculorum, quam fecit in Christo Jesu Domino nostro. Quae praefinivit, ut hoc tempore, quando homines aliter salvari non poterant, sola fide Christi salvarentur. In quo habemus fiduciam et accessum in confidentia. Non per nostram justitiam habemus fiduciam et accessum ad Deum: sed in eo cujus fides nobis peccata dimisit. Per fidem ejus. Audi fidem ejus, et noli hoc tibi arrogare, quod de tuo habeas fidem, nisi ab illo datam. Propter quod peto, ne deficiatis in tribulationibus meis pro vobis, quae est gloria vestra. Ne me audientes sine causa, et impune claudi, et contumeliis affici, ad Deum non pertinere putetis meam injuriam; sed magis gloriari debetis, intelligentes, me tanta sine fructu pati non posse, quia [Col. 0615D] remunerationem in futurum retribuit. Hujus rei gratia, flecto genua mea ad Patrem Domini nostri Jesu Christi. Ex quo omnis paternitas in coelis et in terra nominatur. Ex quo omnis paternitas nomen accepit; sive ex quo omnis res paternitas nominatur: quia cum ille nobis pater primus et verus sit, ab illius nomine derivatur, a quo Patres alii appellantur. Ut det vobis secundum divitias gloriae suae. Ut vos per illuminationem scientiae divitiarum suae gloriae confirmet. Virtute corroborari per Spiritum ejus. Sapientiae et protectionis suae. In interiori homine habitare Christum per fidem in cordibus vestris. Ubi interior homo per fidem robustus est, ibi habitat Christus, non ubi exterior saginatus. In charitate. Ut eum cognitis ejus [Col. 0616A] beneficiis diligatis. Radicati et fundati, ut possitis comprehendere. Ut ex omni parte magnitudine scientiae comprehendere valeatis. Cum omnibus sanctis. Quaeris apud malos sapientiam, et non invenies. Quae sit latitudo, et longitudo, et sublimitas, et profundum. Quidam dicunt quod latitudo spatiosa via intelligitur; longitudo, vita aeterna; sublimitas, coelum; profundum, inferna; ut scilicet horum omnium notitiam habentes, sciant quid eligant, quid refutent. Item aliter: in latitudine, bona opera charitatis; in longitudine, perseverantiam boni usque in finem; in altitudine, spem coelestium praemiorum; in profundo, inscrutabilia judicia Dei, unde ista gratia in homines venit, et hunc intellectum coaptat sacramento crucis. Longitudo, ut longanimitate pro charitatis latitudine [Col. 0616B] molestiae tolerentur. Altitudo, aeternum praemium. Profundum, unde gratuita gratia Dei secundum secretum voluntatis ejus existit. Scire etiam supereminentem scientiae charitatem Christi. Supereminet scientiae charitas Christi, ut ex ipsa nascatur, sicut radicem supereminet fructus. Ut impleamini in omnem plenitudinem Dei. Ut perficiamini in omnibus Christi virtutibus. Ei autem qui potens est omnia facere superabundanter quam petimus aut intelligimus. Frequenter majora tribuit non solum quam petimus, sed etiam intelligimus. Secundum virtutem quae operatur in nobis. Ex virtute signorum hoc intelligimus, quae operatur in nobis: vel quidquid boni per nos agitur, ipse operatur in nobis. Ipsi gloria in Ecclesia. Nos enim non habemus unde gloriari. In Christo Jesu in omnes [Col. 0616C] generationes. Quia veniens Christus congregavit Ecclesiam ad gloriam Dei. Saeculi. Immensa beneficia immensis laudibus celebranda sunt. Saeculorum. Amen. Hucusque de mysterio Incarnationis Christi, et de vocatione gentium, et unitate cum Judaeis per Evangelium facta; ejus mysterium ipse suscepit, ut per omnia per gratiam Dei verbo et oratione sua eos exhibere perfectos edocuit.



CAP. IV.

Obsecro itaque vos, ego vinctus in Domino, ut digne ambuletis vocatione qua vocati estis. Ego vos rogo, qui vestri causa sum vinctus, ut vos Dei filios agnoscentes digne tanto honore conversemini: quia unaquaeque dignitas habet propria instituta, quibus agnoscitur, et mentis, et corporis, ne ficta sit. Cum omni humilitate, et mansuetudine. Humilitas nihil [Col. 0616D] sibi vindicat: mansuetus nihil nocet, nulli malum pro malo reddit. Cum patientia supportantes invicem in charitate. Et philosophi sufferunt, sed non in charitate, nec propter Deum; sed propter laudem humanam. Nos vero non ut laudemur, sed ut ille quem sustinemus proficiat, non cum dolore, sed cum amore sufferamus. Solliciti servare unitatem spiritus in vinculo pacis. Per vinculum pacis unitas sancti Spiritus retinetur, quem unum omnes accipimus, et ubicunque unitas et concordia est, ibi Spiritum sanctum ejusque donum esse non dubitemus. Ubi autem discordia et dissensio, ibi spiritus contrarius, id est, operatio antichristi, qui jam mysterium operatur iniquitatis. Unum corpus, et unus [Col. 0617A] spiritus, sicut vocati estis in una spe vocationis vestrae. Unum consensum debet habere in uno corpore omnium compago membrorum, quae ad unam spem sunt vocata. Potest contra illos dici, qui sibi licere putant peccare, et aliis non licere: cum et ipsi in uno corpore baptizati, eumdem Spiritum acceperint: et caetera quae sequuntur. Unus Dominus, una fides. Una omnium fides, in qua omnes credidistis. Unum baptisma, unus Deus. Cognoscant haeretici qui rebaptizant. Et Pater omnium. Omnium etiam gentium credentium, non solum Judaeorum. Qui super omnes, et per omnia et in omnibus nobis. Super omnes virtutes, quia omnipotens per omnia opera sua, quia immensus in omnibus Christianis secundum sanctificationem habitare dignatur. Unicuique autem nostrum [Col. 0617B] data est gratia. Non multa sunt corpora, sed membra diversa per varietatem gratiarum. Secundum mensuram. Secundum mensuram suae donationis, et discretionem largitatis suae: mensuram, fidem. Donationis Christi: propter quod dicit. Dona illius sunt, ut et praeparemur unicuique gratiae, et quomodo vult ipse dispensat. Cognoscamus dona, non praesumamus de meritis. Ascendens in altum captivam duxit captivitatem, dona dedit hominibus. Quos diabolus captivos tenebat in mortem, Christus captivavit ad vitam, caput nostrae naturae sursum vehendo. Quod autem ascendit, quid est, nisi quia et descendit primum. Exponit cur dicatur ascendere, qui ubique est, secundum formam scilicet servi, ad quam non localiter descendere est, sed dignanter. Nam qui secundum [Col. 0617C] deitatem ubique est, quo ascendit, vel descendit? Corpus enim Domini, in quo passus est et resurrexit, uno loco esse potest: veritas ejus et divinitas ubique est. In inferiores partes terrae? Ergo sub terra est infernus. Qui descendit, ipse est et qui ascendit super omnes coelos, ut adimpleret omnia. Qui descendit cum anima in infernum, ipse cum anima et corpore ascendit ad coelos, ut impleret omnia quae scripta sunt. Et ipse dedit quosdam quidem apostolos. Contra Arianos, quod una est Filii cum Patre operatio; nam ad Corinthios Deum Patrem dicit posuisse primo apostolos, secundo prophetas. Hic vero Christum eos dedisse commemorat. Quosdam autem prophetas. Novi Testamenti. Alios vero evangelistas. Omnis apostolus evangelista, non [Col. 0617D] tamen omnis evangelista apostolus: sicut Philippus, qui erat unus ex septem. Alios autem pastores et doctores. Pastores sunt sacerdotes, doctores omnes quicunque sunt idonei ad alios instruendos. Omnes ergo pastores etiam doctores [Supp., non autem omnes doctores] etiam pastores. Ad consummationem sanctorum, in opus ministerii, in aedificationem corporis Christi. Hos omnes posuit ad hoc ut aedificent Ecclesiam, quae corpus est Christi, et omnes ad fidei perceptionem adducant. Donec occurramus omnes in unitatem fidei et agnitionis Filii Dei. Volo esse omnes homines sicut me: ille qui agnovit Filium Dei, non repugnat contra praecepta Dei, nec committit capitalia, nec defendit [Col. 0618A] mala sua; quod tunc fiet, quando fuerit omnia in omnibus Christus: et omne schisma, vel contentio mortis carnisque discesserit, ut voce libera dicant justi: Ubi est, mors, cententio tua? et reliqua. In virum perfectum. Sicut Christus. Qui enim dicit se in Christo manere, debet sicut ille ambulavit et ipse ambulare. In mensuram aetatis plenitudinis Christi. Ut non annorum ejus aetatem, sed plenitudinis imitemur, fidei ejus perfectionem teneamus. Ut jam non simus parvuli fluctuantes, et circumferamur omni vento doctrinae. Ut non simus ignorantes, neque dubii, neque vacillantes, et more imperiti gubernatoris, omni vento nostrae mentis vela pandamus, ut facile naufragemus, aut ad portum minime veniamus. In nequitia hominum. Nequitia humana [Col. 0618B] et astutia a fidei recto cursu detorquent quos decipiunt. In astutia ad circumventionem erroris. Errantibus remedium facile promittentes, permanere faciunt in errore, sive remedium erroris sui putant, si plures faciant secum errare. Veritatem autem facientes in charitate, crescamus in illo. Omnia in veritate propter charitatem Christi, et nihil in hypocrisi facientes. Per omnia qui est caput Christus. In ipsius perfectione ex omni parte crescamus. Ex quo totum corpus compactum et connexum per omnem juncturam subministrationis secundum operationem. Ex capite compactum et connexum corpus per omnem subjectionem operationis crescit, dum se alterutrum aedificant diligendo; ita ut unumquodque membrum in sua mensura augeatur, hoc est, ut qui est oculus, in eorum [Col. 0618C] numero crescat, qui oculi officium gerunt, et singula suo loco membra proficiant. In mensuram uniuscujusque membri, augmentum corporis facit in aedificationem sui in charitate. Dum singula membra crescunt, majus efficitur corpus, dum se alterutrum membra in charitate aedificant. Hoc igitur dico et testificor in Domino. Quod superius obsecrat, hic Domini obtestatione constringit. Ut jam non ambuletis sicut gentes ambulant. Nolo, ait, solo vos esse nomine Christianos, Deum ore confitentes, operibus denegare; sed quantum inter diabolum distat et Deum, tanta differentia debent filii Dei a filiis diaboli, non solum nomine, sed etiam operibus separari; ne Deum labiis honorantes, corde, hoc est affectu et timore longius absistamus, et dicatur de nobis: Sine causa [Col. 0618D] colunt me, hoc est, nullos ex mea cultura capiunt fructus. In vanitate sensus sui. Vani sunt omnes homines, quibus non est scientia Dei. Tenebris obscuratum habentes intellectum. Habentes quidem naturalem intellectum, sed ignorantiae tenebris obscuratum, ita ut pro Deo idola venerentur; nos vero econtrario scientiae lumine dono gratiae illustratum. Alienati a vita Dei. Illi ideo a vita Dei alienati sunt, quia ignorant Deum. Vos autem qui cognovistis Deum, sequi debetis. Per ignorantiam quae est in illis. Notandum, quia idololatriam ignorantia generavit. Propter caecitatem cordis ipsorum. Excaecatum est insipiens cor eorum dicentium: Non est Deus. Qui desperantes. Desperantes poenam impiorum, et praemium esse justorum, [Col. 0619A] vel de futura vita. Semetipsos tradiderunt impudicitiae. Necesse est, ut qui de futura desperant, praesentibus haereant voluptatibus, sicut in libro Sapientiae dicitur ex persona eorum qui animam in aere solvi praesumpserant: Venite et fruamur bonis quae sunt, et caetera. In operationem immunditiae omnis, in avaritiam. Omnia crimina avaritiae nomine comprehendit. Vos autem non ita didicistis Christum. Ut sicut illi, id est gentiles, vivatis. Ille enim vere Christum audivit, et ab ipso didicit, qui nullo vitio gentibus similis invenitur. Si tamen illum audistis et in ipso edocti estis, sicut est veritas in Jesu. Sicut ille vere est mortuus, et vere resurrexit, ut nos vere in novitate vitae ambulemus, ut ait ad Romanos: Sicut in die honeste ambulemus, et caetera. Deponere vos [Col. 0619B] secundum pristinam conversationem veterem hominem. Exposuit quid sit vetus homo, et quomodo deponatur, scilicet qui pristinos errores repudiat, et secundum conversationem Christi mutatur. Qui corrumpitur secundum desideria erroris. Faciens voluntatem carnis et cogitationum. Renovamini autem spiritu mentis vestrae. Sicut ait Jeremias: Facite vobis cor novum et spiritum novum. Et mente possumus accipere spiritum: renovamini in anima. Et induite novum hominem. Ex vetere novum intellige. Qui secundum Deum creatus est in justitia et sanctitate. Exposuit quid sit hominem ad imaginem Dei esse creatum, ut sit scilicet justus, et sanctus, et verax sicut Deus. Veritatis. Non vanitatis, quae vanam hominum gloriam aucupatur, cum scriptum sit: Juste quod justum est persequeris, et [Col. 0619C] iterum: Qui custodierint juste justa, justificabuntur, non qui injuste servaverit justa. Propter quod deponentes mendacium, loquimini veritatem unusquisque cum proximo suo. Deponentes mendacium litterarum saeculi, legis Dei loquimini veritatem. Ipsas describit species sanctitatis, quibus homo novus agnoscitur; sed et mendacium nos fugere docuit. Quoniam sumus invicem membra. Nemo suum fratrem circumveniat, quia unum corpus sumus, et non possunt alterutrum membra se fallere, vel lacerare; nec enim manus ori mentitur, nec dentes laniant corpus, nisi ubi spiritus immundus inhabitat. Irascimini, et nolite peccare. Non mentem ira inebriet, sed severitas dispensetur: nec tuam injuriam, sed fratris animadverte peccatum; vel irascimini vobiscum, in aliquod praevenimini [Col. 0619D] (sic). Sol non occidat super iracundiam vestram. Nolite locum dare diabolo. Ne fidei vel scientiae lumen in tua indignatione deficiat. Et locum damus diabolo iracundiam retinendo, vel si indignatio in odium convertatur. Qui furabatur, jam non furetur. Irascendo vel furando locum damus diabolo, vel quolibet peccato; porta enim diaboli est rapina, sicut Spiritus sancti porta est justitia. Magis autem laboret, operando manibus. Alienos labores invasos suo labore compenset, et operando tribuat indigentibus, quae multos furando fecit egentes. Quod bonum est, ut habeat unde tribuat necessitatem patientibus. Non quod malum est. Sunt enim multae vel inhonestae, vel malae artes, ut maleficia et quae voluptati proficiunt. Omnis sermo malus [Col. 0620A] ex ore vestro non procedat. Non unus, non duo, sed omnes. Sed si quis bonus ad aedificationem fidei. Notandum quia, licet omni Ecclesiae praecipiat, sed praecipue sacerdotali officio: et non silentium imposuit, sed qualitatem loquendi mutavit, ut omnis sermo fidem aedificet Christianam, et os nostrum ad solum pateat Dei verbum. Ut det gratiam audientibus. Ut ex sermone nostro gratiam accipiant audientes, sicut alibi dicit: Sermo vester semper in gratia sale sit conditus. Et nolite contristare Spiritum sanctum Dei. Ex humana comparatione loquitur ut hominibus, ut ex nobis intelligamus quantam Spiritui sancto injuriam faciamus, cum domum (Alias, donum) ejus in nobis aliqua peccati sorde polluimus: et quia de hospitio suo nobis condolet, ideo sic dolens tristis [Col. 0620B] abscedit. Caeterum tristitia, et ira, et caetera hujusmodi in nobis passiones sunt, quia passibiles sumus; in Deo vero dispensationes; nos enim ea inviti patimur; ille voluntate ad nostram emendationem assumit. Haec est inter Deum et hominem harum conditionum diversitas, quae et naturae. Item aliter: Neque enim ipsa Spiritus sancti, quae est quidquid ipse est, substantia contristari potest, cum hab at aeternam atque incommutabilem beatitudinem, magisque sit ipsa aeterna et incommutabilis beatitudo; sed quia in sanctis habitat, ut eos impleat charitate, qua necesse est ut spiritales homines gaudeant profectu fidelium et bonis operibus, ideo necesse est etiam contristentur lapsu vel peccatis eorum de quorum fide atque profectu gaudebant. Propterea Spiritus [Col. 0620C] sanctus dicitur contristari ab eis qui sic agunt, ut eorum factis contristentur sancti, non ob aliud, nisi quia Spiritum sanctum habent, cujus dono tam boni sunt, ut eos mali moestificent: sicut etiam dicitur Deus facere quidquid ipso ordinante fecerimus, ita recte dicitur Deus requiescere, cum ejus munere requiescimus; sicut dicitur cognoscere, cum efficit ut nos cognoscamus; sicut et gemere, cum nos gemere facit. In quo signati estis. Novum signum habere coepistis. In die redemptionis. In die baptismi signaculum Spiritus sancti accepistis. Omnis amaritudo. Ostendit in quo contristetur Spiritus sanctus, scilicet amaritudine, id est provocatione. Et ira. Omnem occasionem tulit ne irascamur. Et indignatio, et clamor. Indignatio ex superbia est, cum aliquem judicamus indignum, et ideo [Col. 0620D] eum non sustinemus. Non clamabit neque contendet vir bonus. Clamor qui ex furore descendit, quem non habuit Christus. Caeterum et Isaias clamare jubetur, et Dominus clamavit in templo: Si quis sitit, veniat et bibat. Et blasphemia. Ut neminem blasphemetis. Tollatur a vobis cum omni malitia. Quae vel inimico vicem referre potest. Estote autem invicem benigni, misericordes. Servat ordinem legis, ut non solum malitia tollatur, sed etiam benignitas inseratur. Donantes invicem. Ne nobis dicatur: Serve nequam, omne debitum remisi tibi, et caetera. Sicut et Deus in Christo. Per Christum. Donavit nobis. Omnia peccata.



CAP. V.

Estote ergo imitatores Dei, sicut filii charissimi. Imitatione enim vel adoptione estis Dei filii, non natura, [Col. 0621A] sicut ait Dominus: Ut sitis filii Patris vestri, et caetera. Et ambulate in dilectione, sicut et Christus dilexit vos. Sicut et Joannes ait: In hoc cognovimus charitatem ejus, quia ille pro nobis animam suam posuit: et nos debemus pro fratribus animas ponere. Et tradidit semetipsum pro nobis oblationem et hostiam Deo. Voluntarie ipse se tradidit. In odorem suavitatis. Suavissimus Deo odor est charitas. Fornicatio autem. Omnia crimina breviter comprehendit, duas nominando radices. Et omnis immunditia, aut avaritia. Quomodo enim in veteri lege, de nefandis criminibus, quae in occulto fiunt, et ea nominare turpissimum est, ne ea dicentes os et aures audientium polluerent, generaliter Scriptura complexa est dicens: Verecundos, vel reverendos facite filios Israel ab [Col. 0621B] omni immunditia. Et in hoc loco caeterae extraordinariae voluptates, ipsarum quoque opera nuptiarum, si non verecunde et cum honestate, quasi sub oculis Dei fiant, tantum ut liberis serviatur, immunditia nominantur. Nec nominetur in vobis, sicut decet sanctos. Consideremus si licet fieri quod non licet nominari. Aut turpitudo, aut stultiloquium. Stultiloquium etiam in hominum filiis reprehenditur. Aut scurrilitas, quae ad rem non pertinet. Scurrilitas quae risum movet, et gravitati non convenit Christianae, quia ad rem coelestem divinamque non pertinet. Sed magis gratiarum actio. Hoc magis agere et tractare debetis, ut Deo non sitis ingrati. Hoc enim scitote, intelligentes quod omnis fornicator. Contra illos agit qui solam fidem dicunt posse sufficere ad salutem sine operibus, [Col. 0621C] quod de illis solis bene dicitur, qui post baptismum rapiuntur, et tempus non habent operandi. Aut immundus, aut avarus, quod est idolorum servitus. Quia hujusmodi actus non Deo, sed daemonibus exhibentur. Avarus enim dum solidos servat et pecuniae famulatur, de qua nec sibi nec aliis prospicit, utique effigiem humanam colit, in modum simulacrorum, non congrue idolis servire dicitur. Non habet haereditatem in regno Christi et Dei. Quae Dei filiis, non diaboli praeparatur. Contra Arianos, qui dicunt: Major est qui prior nominatur. Nemo vos seducat inanibus verbis. Dicendo, opus est ut fides sit, et homo, Christi tantum baptisma consequatur, quantumvis peccet, perire non potest. Propter haec venit ira Dei in filios diffidentiae. Ex praeteritis futura cognoscite: [Col. 0621D] si Sodomitis pepercit et his qui in diluvio perierunt, parcet et vobis. Nolite ergo effici participes eorum. Si in peccatis participes fueritis, eritis et in poena consortes. Eratis autem aliquando tenebrae. Quando nesciebatis Domini voluntatem; nunc vero omnia cognovistis. Quantum ergo interest inter lucem et tenebras, tantum debetis a pristina conversatione distare. Nunc autem lux in Domino: ut filii lucis ambulate. Diligenter advertendum quia tenebrae nos sumus; lux autem in Domino, ut nemo de suis meritis glorietur. Fructus enim lucis est in bonitate, et justitia, et veritate. Tales habet vera scientia fructus. Probantes quid sit beneplacitum Deo. De lege probate, quid Deus velit, non quid homines asseverent. Et [Col. 0622A] nolite communicare operibus infructuosis tenebrarum. Quia nec lux potest communicare cum tenebris. Non prodest quidquid sine timore vel scientia est Dei, vel quidquid non propter Deum fit. Magis autem redarguite. Non solum communicare nolite, sed etiam redarguite: Quae enim in occulto fiunt ab ipsis. In domibus, vel in templis. Turpe est et dicere. Nobis dicere turpe est quae illi quasi in tenebris facere non erubescunt. Omnia autem quae arguuntur, a lumine manifestantur. Incipit lumen esse, cum credit, et vobis jungitur. Omne enim quod manifestatur, lumen est. Sicut ad Corinthios ait: Occulta etiam cordis ejus manifestata fiunt, et tunc cadens in faciem suam adorabit Dominum, pronuntians quia vere Deus est in vobis. Propter quod dicit: Surge, qui dormis. Quasi [Col. 0622B] vocem alicujus sapientis conscientiam pagani pulsantis inducit. Et illuminabit tibi Christus. Cum ei credideris, efficieris lux. Videte itaque, fratres, quomodo caute ambuletis, non quasi insipientes, sed ut sapientes. Quasi filii sapientiae et filii lucis, ne alicui offendiculum detis, et incipiatis causa ei perditionis existere. Redimentes tempus. Vestra sapientia, vel cautela, et pro quiete vestra, calumniatoribus necesse est ut aliquid pereat. Quoniam dies mali sunt. Non dies mali sunt, sed homines; sicut locus dicitur malus, in quo aliquid mali committitur. Propterea nolite fieri imprudentes, sed intelligentes quae sit voluntas Dei. Scripturas scrutamini, quia ibi voluntas ejus agnoscitur. Et nolite inebriari vino, in quo est luxuria; sed impleamini spiritu, loquentes vobismetipsis. Exponit [Col. 0622C] continentiae bonum, quia luxuriae materiam appetere non convenit crucifixis, sed Spiritu sancto repleri, quia ebrietas mater est vitiorum. In psalmis et hymnis, et canticis spiritualibus cantantes. Non de rebus saeculi, sicut ait David: Ut non loquatur os meum opera hominum. Et psallentes in cordibus vestris Deo. Non ore tantum Dei verba cantemus. Gratias agentes semper pro omnibus in nomine Domini nostri Jesu Christi, Deo et Patri. Pro omnibus quae eveniunt, sicut Job, seu bona, seu mala, dicite: Sit nomen Domini benedictum; secundum David: Benedicam Dominum in omni tempore. Subjecti invicem in timore Christi. Non humano timore, vel avaritiae causa, sicut quidam suis patronis adulantur. Mulieres viris suis subditae sunt, sicut Domino. Quia non eos, [Col. 0622D] sicut Corinthios, lactabat incontinentes, sed perfecto cibo continentiae nutriebat, timet ne in plerisque, cessante carnis officio, aut in mulieribus subjectio, aut in viris cessaret charitatis affectus, et non tam continentiam quam divortium docuisse videretur. Caeterum quale est, ut novae vitae praedicator nulla ex causa hoc doceret quod ipsa natura poscebat. Quoniam vir caput est mulieris, sicut Christus caput Ecclesiae. Ipse salvator corporis ejus. Reddit causam subjectionis: quia prior est vir, et utriusque corporis debet esse salvator. Sed sicut Ecclesia subjecta est Christo, ita et mulieres viris suis in omnibus. Omnibus piis debent parere praeceptis. Viri, diligite uxores vestras, sicut et Christus dilexit Ecclesiam. Tam sancta charitate. Et [Col. 0623A] semetipsum tradidit pro ea. Ita et vos pro sanctitate uxorum nec mori, si necesse fuerit, recusetis. Ut illam sanctificaret, mundans eam lavacro aquae. Aqua lavit corpus, animam sanctificatione verbi, vel doctrina, sicut ad Hebraeos ait: Abluti corpus aqua munda. In verbo, ut exhiberet ipse sibi gloriosam Ecclesiam. Ita et vos corpora uxorum continentia, animam mundate doctrina. Non habentem maculam, aut rugam, aut aliquid ejusmodi. Ita sibi Christus mundavit Ecclesiam, ut et vetera crimina tolleret, et novas maculas. Sed ut sit sancta et immaculata. Si omnibus membris immaculata est, maculati in ea esse non censentur, nisi rursum poenis purgatoriis expurgentur; sed sine macula et ruga in futuro erit: nam modo permixta est, ut palea et triticum in area ante [Col. 0623B] ventilationem. Ita et viri debent diligere uxores suas ut corpora sua. Ut quales ipsi cupiunt inveniri, tales et uxores exhibeant. Qui suam uxorem diligit, semetipsum diligit. Quia duo in carne sunt una. Nemo enim unquam carnem suam odio habuit; sed nutrit et fovet eam, sicut et Christus Ecclesiam. Non ut ei labores et dolores infligat, sed ut securam faciat et quietam. Non nuptias damnat, sed ad continentiam hortatur. Quia membra sumus corporis ejus. Membra ejus debent eum in omnibus imitari. De carne ejus et de ossibus ejus. Ex omni substantia sumus corporis ejus. Propter hoc relinquet homo patrem et matrem suam, et adhaerebit uxori suae: et erunt duo in carne una. Sacramentum hoc magnum est. Amore, non loco solum. Ego autem dico in Christo et in Ecclesia. Verumtamen [Col. 0623C] et vos singuli unusquisque suam uxorem sicut seipsum diligat. Ego hoc, inquit, in Christo intelligo et in Ecclesia; sed tamen non ideo vos non amare debetis, imo amplius, ut Christus Ecclesiam. Quoniam Christus reliquit matrem, id est, relinquendo Synagogam Judaeorum, de qua secundum carnem natus est, et inhaerendo Ecclesiae suae, quam ex omnibus gentibus congregavit. Quomodo reliquit Patrem? non quia recessit a Patre, sed quia in ea forma apparuit in qua aequalis est Patri. Uxor autem timeat virum. Subjecta sit tanquam infirmior, ut regatur.



CAP. VI.

Filii, obedite parentibus vestris in Domino. Parate eos disciplina, quia eos a parentibus secundum Deum praecipit erudiri. Hoc enim est justum. Ut mutua officia rependatis. Honora patrem tuum et matrem tuam. [Col. 0623D] Sed bonos: nam ipse Moyses docuit, contra Deum venientes non sequendos, honorem tamen eis exhibere pro Dei timore debemus. Quod est mandatum primum in promissione. Promissionis primum in secunda tabula, quae ad humanitatem pertinentia praecepta sex numero continebat. Prima enim tabula propria divina officia exigebat. Ut bene sit tibi, et sis longaevus super terram. Non in hac terra, in qua etiam impii et scelesti senes sunt, sed super illam terram quam et Dominus mitibus repromittit, et in qua justi inhabitabunt; et quam Psalmista visurum esse se credit. Et patres, nolite ad iracundiam provocare filios vestros. Sive simpliciter accipiendum, ne immoderate et sine causa correpti magis ad iracundiam provocentur. [Col. 0624A] Sed educate illis in disciplina et correctione Domini. Ne dum male vivitis aut cum uxoribus, aut post uxores, malo vestro eos perdatis. Servi, obedite dominis carnalibus. Servitium non natura dedit, sed captivitas adinvenit; neque ex maledicto Cham coepit, ut quidam putant, cum exreges legamus esse generatos: sed in Chananaeis impletum est, qui Israel sunt filiis subjugati. Providit Apostolus ne doctrina Dei in aliquo blasphemetur, si credentes servi inuti les suis dominis fiant: et qui forte permissurus erat etiam alios servos fieri Christianos, de ipsis jam factis incipiet poenitere: si vero viderit eos in melius pro fecisse, et fideles effectos, non solum alios optabi credere, sed etiam ipse salvabitur: Non enim venit Christus mutare conditiones, sed mores. Cum timore [Col. 0624B] et tremore, in simplicitate cordis vestri. Hoc est, cum omni humilitate, exposita priori superbia. Sicut Christo. Christo facitis, quidquid propter Christum hominibus exhibetis. Non ad oculum servientes, quasi hominibus placentes; sed ut servi Christi. Hoc est, nolite praesentes tantum Domino operari. Facientes voluntatem Dei ex animo, cum bona voluntate servientes, sicut Domino, et non hominibus. In his quae Dei non sunt contraria voluntati; in multis enim concurrunt cum lege naturaliter animi dominorum, quia servos et fideles, et sobrios, et castos, et benignos habere desiderant. Servite domino non cum murmuratione. Scientes quoniam unusquisque quodcunque fecerit bonum, hoc percipiet a Domino. Cuicunque propter Deum benefeceris, a Deo exspectas mercedem. [Col. 0624C] Sive servus, sive liber. Non vos desperare faciat conditio servitutis. Et vos, domini. Audite me: si et illos vultis audire, date illis exemplum. Eadem facite illis. Ne si fugerint, non religioni, sed tuae incipies malitiae imputare. Remittentes minas: scientes quia et illorum et vester Dominus est in coelis. Minamini propter disciplinam, sed remittite propter misericordiam, ut et vobis a vestro Domino remittatur. Et personarum acceptio non est apud Deum. Apud Dominum usque adeo unum estis, ut aequaliter empti sitis, una vobis sit haereditas repromissa. De caetero, fratres, confortamini in Domino, et in potentia virtutis ejus. Epistolam generali exhortatione concludit, in exemplo Domini et virtute. Induite vos armaturam Dei, ut possitis stare adversus insidias diaboli. Contra spiritales [Col. 0624D] hostes spiritalia arma sumenda sunt, ut dissimilitudo naturae armorum spiritualium fortitudine protegatur. Quia non est nobis colluctatio adversus carnem et sanguinem. Caro et sanguis homo dicitur. Sed adversus principes et potestates. Qui sibi principatum in hujus mundi hominibus usurparunt, et qui homines ignorantes, et impios ad peccata committenda et instigant, et gubernare videntur. Adversus mundi rectores tenebrarum harum. Ne quis spiritus nefandos cum auctore et principe suo diabolo regere coelum et terram et mare arbitraretur, subjecit et expressit quid deceret, mundi. Tenebrarum, inquit, harum, id est tenebrarum harum, utique infidelium et impiorum, qualibus jam credentibus dictum est: Fuistis aliquando [Col. 0625A] tenebrae, nunc autem lux in Domino. Fuistis tenebrae, id est infideles; nunc autem per Dominum facti estis fideles. Contra spiritalia nequitiae. Sunt enim et spiritalia bonitatis. In coelestibus. In aere, in quo aves volantes, coeli volucres appellantur. Propterea accipite arma Dei. Quia tales habetis inimicos. Ut possitis resistere in die malo. Dies malus est nobis, quando impugnamur a malo. Et in omnibus. Non in uno. Perfecti stare. Ut cum Dei adjutorio diabolicis insidiis perfecte armis spiritalibus resistamus, lumbos mentis accincti, hoc est casti, et in omni praelio viriliter praeparati, et ab omnibus curis saeculi expediti. State ergo succincti lumbos vestros in veritate. Non hypocrisi. Et induti loricam justitiae. Sicut lorica multis armillis intexitur, vel circulis, ita et justitia diversis virtutum [Col. 0625B] connectitur speciebus; munit autem non solum pectoris conscientiam, sed et ventris continentiam, necnon et ad femorum pertingit libidinem coercendam. Et calciati pedes in praeparationem Evangelii pacis. Sicut calciati pedes fiducialiter ambulant, ita et vos intrepide praedicate. In omnibus sumentes. In omnibus praeliis fide tegamur, quia scutum ipsorum-quoque armorum defensio est, et sine hoc infirma sunt omnia. Ita et hae virtutes sine fide salvare non possunt. Scutum fidei, in quo possitis omnia tela nequissimi ignea exstinguere. Sicut scutum omnia injecta respuit et excutit, ita et fides omnes ejus suasiones exstinguit, quamvis, quasi rationales, lumen habere videantur. Et galeam salutis assumite. Quae omnes sensus capitis a pravis officiis protegat aut abscondat. [Col. 0625C] Et gladium. Nemo miles audet ad pugnam sine gladio proficisci; se enim utcunque tueri potest, sed hostem non valet interimere; nonnunquam etiam ab audaci hoste suis armis exspoliatus occiditur. Ita sine Dei verbo justitia omnis intecta est. Spiritus, quod est verbum Dei. Spiritalem gladium. Per omnem orationem et obsecrationem. Nunc gladium postulate, et semper habete. Orantes omni tempore in spiritu. [Col. 0626A] Ne impediaris orare semper, sed pro rebus spiritalibus deprecare. Et in ipso vigilantes in omni instantia, et obsecratione, pro omnibus sanctis et pro me. Nihil enim prodest dormientis more jacente corpore animo pervagari, dum hac vanitate nec ab homine aliquid impetretur. Ut detur mihi sermo in apertione oris mei cum fiducia notum facere mysterium Evangelii. Ut abundanter et sine metu persecutionis vel odii Judaeorum exponam uniti in Christo populi rationem. Pro quo legatione fungor in catena. Omnes enim verbi legatos talia necesse est sustinere. Ita ut in ipso audeam prout oportet me loqui. Tunc enim major fiducia erit, si rationabiliter dicatur, et sit abundantia, quae exprimat rationem. In ipso, inquit, et non in meis viribus. Ut autem et vos sciatis quae circa me [Col. 0626B] sunt, quid agam, omnia nota faciet vobis Tychicus charissimus frater, et fidelis minister in Domino: quem misi ad vos in hoc ipsum ut cognoscatis quae circa nos sunt, et consoletur corda vestra. Sollicite agit, non solum ut proficiant, sed etiam ne deficiant in tribulationibus ejus, vel ne in aliquo contristentur. Pax fratribus. Et pax, charitas et fides perfectum faciunt Christianum. Simulque notandum quod haec nobis non a nobis, sed a Deo Patre, et Domino Jesu Christo esse confirmat, ut ne quis de suis glorietur meritis, et se dicat fidem non a Deo accipere. A quo ergo pax et charitas, ab illo est et fides. Propter quod ab illo eam quam non solum augeri habentibus poscimus, sed et non habentibus dari deprecamur. Et charitas. Charitas major est pace; potest enim eam habere [Col. 0626C] quis, non tamen et amari. Cum fide, a Deo Patre nostro et Domino Jesu Christo. Sine fide enim infructuosa sunt omnia. Et diligenter attendite quod et ipsa fides cum reliquis virtutibus nobis donatur. Gratia cum omnibus qui diligunt Dominum nostrum Jesum Christum in incorruptione. Amen. Sive in castitate, sive in quorum corde nullo adulterino saeculi amore Christi dilectio violatur. Scripta ab Urbe.



AD PHILIPPENSES D. PAULI EPISTOLA.
[Col. 0625]




ARGUMENTUM.
[Col. 0625C]

[Col. 0625D] Quid sanctus Hieron. de divo Paulo dixerit in Apologetico ad Pammachium videamus: »Paulum apostolum proferam, quem quotiescunque lego, videor mihi non verba audire, sed tonitrua. Legite Epistolas ejus, et maxime ad Romanos, ad Galatas, a que ad Ephesios, in quibus totus in certamine positus est; et videbitis eum in testimoniis quae sumit ex Veteri Testamento, quam artifex, quam prudens, quam dissimulator sit ejus quod agit. Videntur quidem verba simplicia, et quasi innocentis hominis, ac rusticani, et qui nec facere, nec declinare norit insidias: sed quocunque respexeris, fulmina sunt. Haeret in causa; capit omne quod tetigerit; tergum vertit, ut superet; fugam simulat, ut occidat.« Philippenses sunt Macedones. Hi accepto verbo veritatis, perstiterunt in fide, nec receperunt falsos apostolos; hos Apostolus collaudat scribens eis a Roma. In Actibus apostolorum legimus, quia ipso praedicante crediderint Philippenses: tantum autem profecerant in fide et scientia, ut etiam fiducialiter et praedicarent, et defenderent [Col. 0626C] Evangelium. Quapropter ab istis solis se memorat accepisse, etiam cum aliis praedicaret. Hos ergo [Col. 0626D] collaudans monet, ne ejus passionibus terreantur, quibus non destruitur Christi Evangelium, sed firmatur, dum omnes intelligunt tanta eum non posse pro re falsa vel dubia sustinere; et hortatur eos exemplo suo libenter usque ad mortem certare pro Christo.



CAPUT PRIMUM.

Paulus et Timotheus servi Jesu Christo. Omnis apostolus et servus, non omnis servus apostolus. Omnibus sanctis in Christo Jesu, qui sunt Philippis. Non passim omnibus Philippensibus, quia erant ibi et pagani. Cum episcopis et diaconibus. Episcopos hic non solum pontifices, sed et presbyteros intelligimus. Non enim in una civitate plures erant episcopi: hoc etiam in apostolorum Actibus invenitur. Gratia vobis et pax a Deo Patre nostro et Domino Jesu Christo. Bonorum memoria cum gratiarum [Col. 0627A] actione celebratur. Gratias ago Deo meo in omni memoria vestri semper in cunctis orationibus meis, pro omnibus vobis. Ostendit circa eos dilectionem suam, pro quibus semper exorat. Cum gaudio deprecationem faciens. Non cum moerore, sicut pro peccatoribus. Super communicatione vestra in Evangelio. Quia communicatis in Evangelio praedicando. A prima die usque nunc. Ab initio fidei vestrae deprecor, ut perseveretis. Confidens hoc ipsum. Confido me impetrare. Quia qui coepit in vobis opus bonum, perficiet. Notandum quia, ut incipiamus, ipsius gratia est, ne quid sibi humana superbia arroget; quia et fides, et doctrina, et scientia ab illo donatur, et ipse in nobis incipit et consummat. Usque in diem Christi Jesu. Usque ad diem mortis. Sicut est mihi justum hoc sentire pro [Col. 0627B] omnibus vobis. Charitas enim omnia sperat. Eo quod habeam vos in corde, et in vinculis meis. Tantum vos diligo, ut mihi memoriam vestri nec vistribulationum, nec sollicitudo defensionis auferat. Et in defensione, et confirmatione Evangelii. Confirmatio Evangelii est, Deo confirmante, constantia praedicantis. Socios gaudii mei omnes vos esse. Hoc sentio de vobis, et credo quia sicut tribulationis meae socii estis, ita eritis et gaudii. Testis enim mihi est Deus, quomodo cupiam omnes vos in visceribus Christi Jesu. Sive ejus inesse visceribus, sive ita vos. tanquam viscera ejus desiderio. Et hoc oro, ut charitas vestra magis ac magis abundet. Notandum quod non solum praecipit ut faciant, sed et orat pro eis; ut sciamus quia non sufficit lex jubendo, nisi gratia subvenerit juvando. In scientia [Col. 0627C] et omni sensu, ut probetis potiora. Notandum quia scientibus majorem adhuc scientiam deprecatur, ut sinceri esse praevaleant: quae scientia cum charitate aedificat. Ut sitis sinceri et sine offensa in diem Christi. Sinceri, sicut baptismi grat a reparavit. Repleti fructu justitiae per Jesum Christum. Ut non solum sinceri a corruptione sitis, sed etiam fructibus justitiae abundetis dono Christi, qui non modo malitiam non habet, sed etiam bonitate redundat. In gloriam et laudem Dei. Ut glorificetur Deus in nobis: non humana praesumptio, et vana gloria, sibi tribuens si aliquid boni habere videtur. Sed ut videant homines opera bona, et glorificent Deum, cujus donum est quod habemus. Scire autem vos volo, fratres, quia quae circa me sunt. Consolatur eos de tribulatione sua, quia audierant [Col. 0627D] eum vinctum in domo Caesaris custodiri. Magis ad profectum venerunt Evangelii. Non solum non obsunt, sed etiam prosunt, dum manifestatur, me non pro aliquo crimine, sed pro Christo omnia sustinere. Ita ut vincula mea manifesta fierent in Christo in omni praetorio. Apud omnem judicem. Et in caeteris omnibus. Subauditur locis. Ut plures ex fratribus in Domino confidentes, vinculis meis abundantius auderent sine timore verbum Dei loqui. Vinculorum meorum exemplo incitati, dum me vident haec pro Christo libentissime pati. Quidam quidem et propter invidiam et contentionem, quidam autem et propter bonam voluntatem Christum praedicant. Dum mihi apud credentes gloriam auferre desiderant, quasi qui solus [Col. 0628A] mihi vindicem scientiam praedicandi. Alii etiam alios salvari volentes, fideliter annuntiant Christum, quidam autem ex charitate adjuvant me Evangelium defensare. Alii autem dolose praedicant ut me amplius gravent, quasi plures discipulos facientem, et doctrina mea totum orbem implere conantem: ut mihi majorem invidiam cumularent. Quidam ex charitate, scientes quoniam in defensionem Evangelii positus sum. Scientes quia non a me, sed a Deo ad hoc sum positus. Quidam autem ex contentione Christum annuntiant, non sincere, existimantes pressuram se suscitare vinculis meis. Non sincera conscientia; quia propter lucrum praesentis temporis praedicabant, et illi sua praedicatione invidiam excitabant, et augebant poenas vinculorum ejus, et de illius poenis gaudebant. [Col. 0628B] Ille vero gaudebat, quia et per fallaces verum praedicabatur, et per malorum ora Christus annuntiabatur. Quid enim? dum omni modo, sive per occasionem, sive per veritatem, Christus annuntietur. Non mihi cura est qua mente praedicent, dummodo, quod cupio, Christi nomen omnibus innotescat et a multis credatur. Quapropter et modo gaudeo, et in futurum gaudebo. Et in hoc gaudeo, sed et gaudebo. Sive per occasionem odii, vel invidiae: non quia malevolus erat, et de alieno malo gaudebat; sed quia et a malis verbum praedicabatur, et per malorum ora Christus annuntiabatur. Scio enim quia hoc mihi proveniet. Quod non solum per Verbum et passionem meam, sed etiam per odium Christi Ecclesiae augmentantur; quia novit Dominus de malis bene [Col. 0628C] operari. Ad salutem, per vestram orationem et subministrationem Spiritus Jesu Christi. Qui ad meam omnia salutem gubernat, et adversa vertit in prospera. Secundum exspectationem meam, et spem. Quia de omnibus his exspecto mercedem, et ut convertantur sustineo. Quia in nullo confundar. Ille enim neque in opprobriis neque in contumeliis, nos vero in omnibus confundimur: quamvis secundum Deum sit: unde ostendimus, nos laudibus hominum deservire, non Christo. Sed in omni fiducia, sicut semper. Nulla res me terret. Et nunc magnificabitur Christus in corpore meo, sive per vitam, sive per mortem. Et vita mea et mors ad magnificentiam pertinet Christi, qui me in omnibus confortat: insultat inimicis suis, quod habebit, si servaverit Christum [Col. 0628D] annuntiando, plurimum fructum. Mihi enim vivere Christus est, et mori lucrum. Nulla jam hic voluntas vivendi est, nisi ut corpus ejus aedificem exemplo meo: lucrum maximum computans jam saecularibus laqueis non teneri, jam nullis peccatis et vitiis carnis obnoxium fieri, quod post hanc vitam sine dubio est futurum. Quod si vivere in carne hic mihi fructus operis est. Quia nec hic sine fructu animae, dono Domini vivo. Et quid eligam, ignoro. In tantum mihi utraque expediunt, ut quid eligere possim ignorem, quae mihi nocere putantur. Coarctor autem e duobus, desiderium habens dissolvi, et cum Christo esse, multo magis melius est. Permanere autem in carne, necessarium propter vos. Illud mihi melius, illud vobis [Col. 0629A] necessarium: et mortem illos non timere, sed eligere debere, suo docet exemplo: et ne contristentur, mansurum se in carne spiritu prophetico repromittit. Et hoc confidens scio, quia manebo et permanebo in omnibus vobis. Non solum credo, sed scio. Ad profectum vestrum et gaudium fidei, ut gratulatio vestra abundet in Christo Jesu in me. Ut per profectum de fructu fidei vestrae gaudium habeatis. Per meum adventum iterum ad vos. Ut me viso, iterum abundantius gratulemini. Tantum digne Evangelio Christi conversamini, ut sive cum venero et videro vos. Omnia ejus praecepta servetis. Sive absens, audiam de vobis, quia stetistis uno spiritu. Sicut legimus, quia erat eis cor unum et anima una, nec quidquam suum dicebant, sed erant eis omnia communia. Unanimes, collaborantes [Col. 0629B] fidei Evangelii. Omnes unanimes in pugna victoriam faciunt. Et in nullo terreamini ab adversariis; quae est illis causa perditionis. Neque callidis lisputationibus, neque passionibus, neque opprobriis. Vobis autem, salutis. Quia vult suos probatos coronari. Unde apostoli ibant gaudentes, quia digni habiti sunt pro nomine Jesu contumeliam pati; et Job permittitur tentari, quia Dei adjutorio protectus, nec vinci habebat, et ejus gloria amplianda erat adversario superato atque confuso. Et hoc a Deo; quia vobis donatum est pro Christo, non solum ut in eum credatis. Occasio fidei a Deo donata est, quia nisi venisset Christus, et non solum docuisset, sed etiam corda tetigisset, inanis fuerat praedicatio nostra: et quamvis in Actibus legamus fidem voluntariam esse, tamen [Col. 0629C] evidenter hic docet quod Dei donum sit ut credamus; et ideo nihil nobis donemus, quia ut credamus et ut perseveremus, vel pro ipso patiamur, ipsius donum est: unde evidenter patet fidem, qua credimus, ipsius donum esse; nempe utrumque dixit esse donum ut et credamus et ut patiamur. Sed ut etiam pro illo patiamini. Non solum fidei insipientiam, sed etiam martyrii donum ac praemium ab ipso habemus. Idem certamen habentes, quale et vidistis in me, et nunc audistis de me. Nihil novi patiamini, sed hoc quod et praesentes vidistis de me, et nunc absentes audistis.



CAP. II.

Si qua ergo consolatio in Christo. In omni tribulatione in Christo solo consolamini. Si quod solatium charitatis. Non amicorum. Si qua societas spiritus. [Col. 0629D] Spiritalium, non carnalium. Si qua viscera miserationis. Vestri miseremini, non parentum. Implete gaudium meum. In talibus discipulis doctor exsultat. Ut idem sapiatis. Hoc ipsum. Eamdem charitatem habentes, unanimes. Omnes in alterutrum. Ipsum sentientes. Hoc alteri sentio, quo tibi (sic). Nihil per contentionem, neque per inanem gloriam. Ne aliquid in Dei aemulatione faciamus, sed ne quis nobis melior esse videatur. Sed in humilitate superiores sibi invicem arbitrantes. Si omnes a quibus injurias patimur, superiores putaremus, patienter ferremus: nemo enim a patre vel a domino indigne fert se injuriam accepisse. Cogitandum etiam nullum esse hominem, qui non possit habere aliquod bonum, quod tu nondum [Col. 0630A] habes, etiamsi lateat; in quo sine dubio possit te esse superior: quae cogitatio ad contundendam et edomandam superbiam valet, ne arbitreris, quoniam aut quaedam eminent et apparent, ideo alterum nulla habere quae lateant, et fortasse majoris ponderis illi inesse bona, quibus te superat nescientem. Non quae sua sunt singuli considerantes, sed ea quae aliorum. Non quae nobis solis expediunt, sed quae et aliis prosunt. Hoc enim sentite in vobis. Tanta humilitas in vobis sit; quia quamvis se quisque humiliet, humilior Christo non erit. Vult ostendere Christum non propter se passum, sed propter alios. Aliqui hunc locum ita intelligunt, quod secundum divinitatem se humiliaverit Christus secundum formam, scilicet Dei, secundum quam aequalitem Dei non rapinam [Col. 0630B] usurpaverit, quam naturaliter possidebat, et exinaniverit se, non substantiam evacuans, sed honorem abscondens, formam servi, hoc est substantiam hominis induendo, et per omnia ut homo tantummodo apparendo, atque humili obedientia nec crucis mortem recusando. Sed quomodo haec expositio Arii calumniam effugiat, considerandum est: qui nihil aliud agit, nisi ut Filium asserat minorem: ac si dicatur exaltatus a Patre secundum divinitatem, et nomen accepisse quod antea non habebat, nisi forte pronuntiatae personae, quae secundum formam hominis dicta sunt, Deo ascribantur. Quia Christus Deus homo recte creditur; et ideo bene sentit, qui sic sentit, nec contra fidem sentit. Quod et in Christo Jesu. Secundum quod Christus est, et Jesus. [Col. 0630C] Qui cum in forma Dei esset. Id est, imagine Dei absque peccato, sive in quo erat Deus, id est, plenitudo divinitatis. Non rapinam arbitratus est, esse se aequalem Deo. Quod erat humilitate celavit, dans nobis exemplum, ne de nobis in aliquod gloriemur: non rapuit quod habebat, id est aequalitatem Patris, quam naturaliter habebat, non rapuit. Sed semetipsum exinanivit. Assumendo quod non erat, non amittendo quod erat. Formam servi. Ita ut pedes lavaret, nihil sibi vindicans potestatis, quam haberet omnium dominatum, quasi Unigeniti a Patre. Accipiens. Carnem nostram peccatricem sine peccato. In similitudinem hominum factus. Non semper similitudo vera est; nam genuit Adam filium secundum imaginem et similitudinem suam, et vocavit nomen ejus Seth. Et habitu [Col. 0630D] inventus ut homo, humiliavit semetipsum; factus obediens usque ad mortem. Ut nobis perfectae obedientiae monstraret exemplum. Mortem autem crucis. Quia nulla mors pejor, propter diuturnum cruciatum. Propter quod et Deus illum exaltavit, etc. Divinitas non exaltatur, quia nec humiliari potest: et illi donatur, qui non habet, unde secundum humanam magis naturam potest intelligi, quam secundum divinam. Si et nos exaltari cupimus, exemplo Christi, fratribus serviamus. Si enim ille Dominus et magister servis et discipulis ministravit, quanto magis nos majoribus et aequalibus servire debemus, et Deo ac sancti usque ad mortem obedire, ne magistrum humilem superbi discipuli non sequamur! Ut in nomine Jesu [Col. 0631A] omne genu flectatur, coelestium, terrestrium et infernorum. Ut omnes simul adorent hominem assumptum in Verbum. Et omnis lingua confiteatur quia Dominus. Omnium gentium et angelorum. Jesus Christus in gloria est Dei Patris. Hoc est in natura, et gloria deitatis, id est ejusdem est gloriae et aequalitatis. De loco isto integram expositionem D. Augustini posuimus. De eo quod scriptum est: Et habitu inventus ut homo. Multis modis habitum dicimus: vel habitum animi, sicuti est cujusque disciplinae perceptio usu roborata atque firmata; vel habitum corporis, secundum quem dicimus alium alio esse succulentiorem et validiorem, quae magis proprie habitudo dici solet; vel habitum eorum quae membris nostris accommodantur extrinsecus, secundum quem dicimus vestitum, [Col. 0631B] calciatum, armatum, et si quid ejusmodi est. In quibus omnibus generibus, siquidem nomen hoc dictum est ab illo verbo, quod est habere, manifestum est in ea re dici habitum, quae accidit alicui, ita ut eam possit etiam non habere; nam et doctrina accidit animo, et succus ac robur corpori: et vestis, atque arma, non dubium est quin accidant membris nostris; ita ut et imperitus possit esse animus, si ei doctrina non acciderit; et exile atque languidum corpus sine succo viscerum et robore; et nudus sine veste, et inermis sine armis, et pede nudo sine calciamentis, esse homo possit. Habitus ergo, in ea re dicitur, quae nobis ut habeatur, accidit: verumtamen hoc interest, quod quaedam eorum quae accidunt nobis, ut habitum faciant, non mutantur a nobis, sed [Col. 0631C] ipsa nos mutant, in se ipsa integra et inconcussa manentia: sicuti sapientia cum accidit homini, non ipsa mutatur, sed hominem mutat quem de stulto sapientem facit. Quaedam vero sic accidunt, ut mutent et mutentur; sicuti cibus, et ipse mutans speciem suam in corpus nostrum vertitur, et nos refecti cibo ab exilitate atque languore, in robur atque valentiam commutamur. Tertium genus est cum ipsa quae accidunt, mutantur, ut habitum faciant, sicuti est vestis; nam cum projecta vel reposita est, non habet eam formam quam sumit cum induitur atque inducitur membris: induta ergo accipit formam, quam non habebat exuta: cum ipsa membra et cum induuntur, et cum exuuntur, in suo statu permaneant. Potest etiam esse quartum genus, cum et ea quae accidunt [Col. 0631D] ad faciendum habitum, nec mutant quibus accidunt, nec ab eis ipsa mutantur, sicuti annulus in digito, si non nimis subtiliter attendatur. Verumtamen hoc genus, aut nullum est, si diligenter discutias, aut omnino rarissimum. Cum igitur Apostolus de unigenito Dei Filio loqueretur, quantum pertinet ad divinitatem ejus secundum id quod verus Deus est, aequalem esse dixit Patri, quod non ei fuit tanquam rapina, id est, quasi alterum appeteret. Latuisset itaque misericordiae opus, si semper manens in ea aequalitate nollet hominem indui, et hominibus ut homo apparere; sed semetipsum exinanivit, non formam suam mutans, sed formam servi accipiens, neque conversus et transmutatus in hominem, [Col. 0632A] amissa incommutabili stabilitate, sed tanquam verum hominem suscipiendo, ipse susceptor in similitudine hominum factus, non sibi, sed eis quibus in homine apparuit, et habitu inventus ut homo, id est, habendo hominem inventus, ut homo est. Non enim poterat inveniri ab his qui cor immundum habebant, et Verbum apud Patrem videre non poterant, nisi hoc suscipiendo, quod possent videre, et per quod ad illud interius lumen ducerentur. Iste autem habitus non est ex primo genere; non enim manens in se natura hominis naturam Dei commutavit: neque ex secundo, non enim et immutavit homo Deum, et immutatus ab illo est: neque ex quarto, non enim sic assumptus homo, ut neque ipse mutaret Deum, nec ab illo mutaretur, sed potius ex tertio; sic [Col. 0632B] enim assumptus est, ut commutaretur in melius, et ab eo formaretur ineffabiliter, excellentius atque conjunctius, quam vestis ab homine, cum induitur. Hoc ergo nomine habitum satis significavit Apostolus, quemadmodum dixerit: In similitudinem hominum factus; quia non transfiguratione in hominem, sed habitu factus est, cum indutus est hominem, quem sibi vivens quodam modo, atque conformans, immortalitati aeternitatique sociaret. Sed illum habitum qui est in perceptione sapientiae, vel potius disciplinae quam Graeci vel vocant; hunc autem secundum quem dicimus vestitum vel armatum, potius appellant. Ex quo intelligitur de isto genere habitus locutum Apostolum, quandoquidem in Graecis exemplaribus scriptum [Col. 0632C] est, quod nos in Latinis habitum habemus. Quo nomine oportet intelligi, non mutatum esse Verbum susceptione nominis, sicuti nec membra veste induta mutantur, quanquam illa susceptio ineffabiliter susceptum suscipienti copulaverit; sed quantum verba humana rebus ineffabilibus coaptari possunt, ne mutatus intelligatur Deus humanae fragilitatis assumptor, electum est, ut Graece et Latine habitus diceretur illa susceptio. Itaque, charissimi mei, sicut semper obedistis. Exemplo ejus qui usque ad mortem obediens fuit. Non ut in praesentia mea tantum. Quasi servi ad oculum servientes. Sed multo magis nunc in absentia mea. Quia si quid, me praesente, liberius agebatis, corrigi poteratis. Cum metu et terrore. Non negligenter, sicut ait Job: Verebar omnia opera mea. [Col. 0632D] Vestram salutem operamini. Mutuam salutem curate: et quia dixerat, vestram ipsorum salutem operamini, ne sibi aliquid humana fragilitas arrogaret et suae industriae salutem suam ascriberet, secutus adjunxit: Deus, inquit, qui operatur in vobis. Non solum vobiscum, sed intus in vobis miro modo infunditur et donatur: quando enim jubentur, ut operentur, liberum eorum convenitur arbitrium, sed ideo cum timore et tremore, ne sibi tribuendo quod bene operantur, de bonis tanquam suis extollantur operibus. Deus est enim qui operatur in vobis. Conticescat humana superbia, et non dicat: Ex me habeo bonum velle; quia et hoc in vobis occulta inspiratione Deus operatur, qui non solum fidem, sed et perseverantiam donat. Sed [Col. 0633A] forte dicet aliquis: Ergo meum nihil est, totum tuum est, sed gratia donatori, quia bona voluntas a Domino praeparatur. Et velle, et perficere. Perficere sine dubio ipsius est qui dixit: Sine me nihil potestis facere. Perficit in nobis, dum implet quod dixit: Ecce ego vobiscum sum usque ad consummationem saeculi; qui coepit in nobis opus bonum, ipse perficiet usque in finem. Pro bona voluntate. Subaudiendum sua, id est Dei. Omnia autem facite sine murmurationibus et haesitationibus, ut sitis sine querela. Ingratus servus qui gravia domini sui queritur esse praecepta: omnis qui murmurat, dubitat de praeceptis. Et simplices filii Dei, sine reprehensione. Considerate cujus filii sitis, qui cum simplicis naturae sit, filios non vult habere degeneres. In medio nationis pravae [Col. 0633B] et perversae. Quae omnem rationabilem ordinem pervertit et perdit infidelitate sua. Inter quos lucetis sicut luminaria in mundo. Sic luceat Dei genus in genere humano, sicut sol et luna in mundo: id est, omnes catholici inter haereticos, Judaeos et paganos. Verbum vitae continentes. Ut exemplo vestro illuminentur et verbo. Ad gloriam meam. Gloria patris filius sapiens, ait Salomon, perfectio discipulorum magistri gloria comprobatur. In die Christi. In diem judicii Christi. Quia non in vacuum cucurri, neque in vacuum laboravi. Qui talem Deo populum acquisivi. Sed et si immolor super sacrificium. Sed etiamsi occidar, quia sacrificium et obsequium fidei vestrae obtuli Deo, vincit gaudium profectus vestri justitiam poenae vel mortis. Et obsequium fidei vestrae, gaudeo et congratulor [Col. 0633C] omnibus vobis. Sive quia vestrae fidei ministravi, ut Deo in vobis id operante, et me praedicante crederetis. Idipsum autem gaudete et congratulamini mihi. Praemium est pro vobis occidi. Spero autem in Domino Jesu Timotheum cito mittere ad vos. Dat exemplum non timere, sed omnia sub spe Domini promittenda. Ut et ego bono animo sim, cognitis quae circa vos sunt. Si vos meae passiones minime terruerint. Neminem enim habeo tam unanimem, qui sincera affectione pro vobis sollicitus sit. Qui ita mecum pro omnium salute sollicitus sit. Omnes enim sua quaerunt. Non enim in Ecclesia Christi tunc, praeter Paulum apostolum et Timotheum erat, qui germane de grege sollicitus esset; sed contigerat ut illo tempore quo Timotheum misit, circa se alium de filiis non haberet, [Col. 0633D] sed mercenarii cum illo essent, id est, sua quaerentes. Sua quaerunt commoda vel quietem, nolentes pro aliorum tribulari salute. Non quae sunt Christi Jesu. Experimentum autem ejus cognoscite. Qui pro salute omnium nec mori recusavit. Quoniam sicut patri filius mecum servivit in Evangelio. Secundum hominem, propter hominem factus est usque ad mortem obediens; et aliter: Sic servivit tanquam ego eum carnaliter genuissem. Hunc igitur spero me mittere mox ut videro quae circa me sunt: confido autem in Domino, quoniam et ipse veniam ad vos cito. Quia modo adhuc incertus sum, qui de Timotheo loquor. Necessarium autem existimavi. Necessarium vobis. Epaphroditum fratrem, et cooperatorem. Propter [Col. 0634A] opus Evangelii. Et commilitonem meum. Propter gradum apostolatus quem in vobis accepit. Vestrum autem apostolum, et ministrum necessitatis meae, mittere ad vos. Qui meae venit necessitati ministrare pro vobis. Quoniam quidem omnes vos desiderabat. Charitatem ejus illis nititur commendare, ut et ipse ab eis amplius diligatur. Et moestus erat, propterea quod audieratis illum infirmatum, nam et infirmatus est usque ad mortem. Tristitiae vestrae causa moestus erat, eo quod vos per infirmitatis suae nuntium contristatos timeret. Sed Dominus misertus est ejus: non solum autem ejus, verum etiam et mei. Misertus est ejus, ut majorem docendo colligat fructum. Ne tristitiam super tristitiam haberem. Ne tristitiam carceris desolationis augeret. Festinantius ergo misi illum, ut viso eo, iterum [Col. 0634B] gaudeatis. Pro cujus absentia tristabamini. Et ego sine tristitia sum. Quae mihi de vestra tristitia erat. Excipite itaque illum cum omni gaudio in Domino. Quasi Dominum, et ne quod scrupulum de ejus tarditate nascatur. Et ejusmodi cum honore habetote. Non solum hunc, sed et homines hujusmodi. Quoniam propter opus Christi. Qui quasi reo non timuit ministrare. Usque ad mortem accessit, tradens animam suam. Paratus ad mortem. Ut impleret id, quod ex vobis deerat erga meum obsequium. Ut vestrum erga me officium pro omnibus solus impleret.



CAP. III.

De caetero, fratres mei, gaudete in Domino. Non in rebus saeculi, vel in aliquo praeter Dominum. Eadem vobis scribere mihi quidem non pigrum, vobis autem necessarium. Eadem repetere quae etiam praesens, [Col. 0634C] sicut plantas saepius adaequari, non est inutile. Videte canes. Contra Evangelium latrantes. Hinc jam contra pseudoapostolos. Videte malos operarios. Quidquid nos aedificamus, destruere conantur. Videte concisionem. Concisio ista, non circumcisio. Nos enim sumus circumcisio. Nos sumus veri Judaei, quia non unius membri pellem, sed totius carnis simul vitia amputavimus. Qui spiritu Deo servimus. Qui secundum Jeremiam cordis praeputium circumcidimus. Et gloriamur in Christo Jesu, et non in carne fiduciam habentes. Cujus fide sola justificati sumus, non circumcisione carnali. Quanquam ego habeam confidentiam et in carne. Ne quis putet me hoc ideo dicere, quasi ego gloriandi non habeam causam, et idcirco glorier. Si quis alius videtur confidere in carne, ego [Col. 0634D] magis, circumcisus octava die. Quia forte aliqui ex illis proselyti erant. Ex genere Israel, de tribu Benjamin, Hebraeus ex Hebraeis. Quae semper fuit cum Juda conjuncta. Secundum legem Pharisaeus. Legisperitus. Secundum aemulationem persequens Ecclesiam Dei. Tantam aemulationem habui et legis amorem, ut etiam Ecclesiae Dei persecutor existerem. Secundum justitiam quae in lege est. Omnium justificationum et caeremoniarum. Conversatus sine querela, etc. Implebam legem, praeter hoc tantum, quia non credebam Christo, quem lex promiserat; prior fui in omnibus in quibus illi gloriantur, sed quia hoc tempore illa non valere cognovi, ideo ea tanquam detrimenta habeo, et nullius momenti duco. Potuit enim esse intus in affectionibus [Col. 0635A] pravis praevaricator legis, et tamen conspicua opera legis implere, vel timore hominum, vel ipsius Dei, sed poenae formidine, non dilectione et delectatione justitiae. Nam profecto in ipsa intus voluntate peccat, qui non voluntate, sed timore non peccat, in quibus interioribus suis talem se fuisse sciens, quibus se vitam putabat acquirere. Haec, inquit, propter Christum tanquam impedimenta abjeci. Ad comparationem inventi auri contemnitur aeramentum, quamvis utrumque sit ei suo tempore necessarium. Tunc erit apud homines eminens Christi scientia, quando fuerit ab eo propter Christum mundus contemptus. Omnia caeremonialia legis projeci. Stercora ciborum sunt reliquiae et rerum quondam utilium purgamenta. Ut Christum lucrifaciam, et inveniar [Col. 0635B] in illo. Ut Christum habeam caput, et manens in eo ejus membrum inveniar. Non habens meam justitiam quae ex lege est. Meo labore quaesitam, quasi naturalem vel legalem. Sed illam quae ex fide est Christi. Sed illam quae proprie a Deo per solam fidem Christi, quam ipse donavit, collata est. Quae ex Deo est justitia in fide ad cognoscendum illum. Qui hoc agnoscit, satis agit, ne sibi aliquid arroget, ut id quod ei ex gratia Dei donatum est, ille vel legi tribuat vel naturae, sed Deo soli, cujus donum est, deputet. Et virtutem resurrectionis ejus. Ut cognoscam perfecte beneficium et vim resurrectionis illius, quia ideo resurrexit, ut nos similiter resurgamus. Et societatem passionum illius, configuratus morti ejus. Si enim compatimur, et convivemus. Si quo modo occurram [Col. 0635C] ad resurrectionem, quae est ex mortuis. Ad perfectorum resurrectionem, non ad illam quam etiam inviti habebunt. Non quod jam acceperim. Perfectionem, quia finis nondum advenit. Aut jam perfectus sim. Adhuc de hac perfectione et de tali resurrectione de me incertus sum, quia est perfectio alia post hanc vitam: illud perfectum de quo dicit ad Corinthios: Dum venerit quod perfectum est, et alibi: Donec occurramus omnes in unitatem fidei, et agnitionem Filii Dei, in virum perfectum, et reliqua, quia in hoc mundo positus veram perfectionem nullus habet, quia ipse dixit: Videmus nunc per speculum, et reliqua. Perfectus sim: quantum ad perfectionem quae in hac vita haberi potest a sanctis, perfectus fuit; quantum vero ad illam perfectionem pertinet, quae [Col. 0635D] erit post resurrectionem, imperfectus. Et ideo hic quamdam imperfectam perfectionem habuisse intelligendus est: quia per fidem, non per speciem, et per speculum, non facie ad faciem videbat. Sequor autem si comprehendam in quo et comprehensus sum a Christo. Si comprehendam meritum apostolatus, in quo apostolatu a Christo sum comprehensus. Fratres, ego me non arbitror. Se humiliando omnibus gloriam tulit, et provocat ad profectum. Comprehendisse. Tunc certus ero, quando finis advenerit. Unum autem. Porro unum est necessarium. Quae quidem retro sunt obliviscens: ad ea vero quae sunt interiora extendens me ad destinatum. Hoc solum scio, quia dono Dei quotidie proficio, et praeteritum laborem non computans [Col. 0636A] ad potiora festino: sive legem obliviscens ad perfecta Evangelii praecepta me extendo. Persequor, ad bravium supernae vocationis Dei in Christo Jesu. Quod perfectus Christus promisit in coelis. Quicunque ergo perfecti, hoc sentiamus. Quicunque perfectus est, hoc sentiat, vetera obliviscenda, et nova sectanda: quia perfecti debent esse discipuli Christi. Est ergo nunc imperfecta perfectio; nam in futuro erit perfecta. In aliqua re erit perfectus: sed in aliqua imperfectus Velut sit jam si aliquis sapientiae perfectus auditor, cujus nondum sit perfectus et doctor. Potest esse perfectus ut diligat inimicos, qui nondum est perfectus, ut sufferat. Et qui perfectus est in eo quod omnes homines diligit, quippe qui etiam ad inimicorum dilectionem pervenerit, quaeritur utrum jam [Col. 0636B] sit in ipsa dilectione perfectus, id est, utrum quos diligit, tantum diligat quantum ille. Incommutabilis regula veritatis diligendos esse praescribit: ut ostenderet secundum istius vitae modum esse quamdam perfectionem, eique perfectioni hoc quoque deputari, si se quisque noverit nondum esse perfectum: quia in ista vita perfectam perfectionem non habet quis, quia caro concupiscit adversus spiritum. Hic ergo praeceptum est, ut desideriis peccati non obediamus. Ibi erit, ut desideria peccati non habeamus; tunc enim est secundum hanc infirmitatem pro suo modulo perfecta in hoc saeculo. Ista parva justitia, quando etiam quid sibi desit, intelligit. Ideoque Apostolus et imperfectum perfectum se dicit: imperfectum scilicet cogitando quantum illi ad justitiam desit, cujus plenitudinem [Col. 0636C] adhuc esurit; perfectum autem, quod et suam imperfectionem non erubescit. Si perfecte currimus, hoc sapiamus, quod nondum perfecti sumus, ut illic perficiamur, quod perfecte adhuc currimus: ut cum venerit quod perfectum est, destruatur quod ex parte est. Et si quid aliter sapitis. Si quid vobis alia ratione Deus revelavit: aliter, non aliud, hoc est, alio sensu. Et hoc vobis Deus revelabit. Etiamsi quid minus perfecte sapitis, humiliter exspectate, et a Deo poscite. Ipse potest revelare ambulantibus et perficientibus in via rectae fidei. Verumtamen ad quod pervenimus. Ad perfectionem Novi Testamenti. Ut idem sapiamus. Idem, licet aliter asseratur. Et in eadem maneamus regula. Non enim scire sufficit sine facto. Imitatores mei estote, fratres. Me imitamini, [Col. 0636D] non pseudoapostolos. Et observate eos qui ita ambulant, sicut habetis formam nostram. Dupliciter dicitur observari, vel ad imitandum, ut hic; vel ad cavendum, ut ad Romanos ait: Observate qui dissensiones et offendicula faciunt. Multi enim ambulant, quos saepe dicebam vobis. De pseudoapostolis, qui spem passionis Christi, per quam peccata dimissa sunt, tollentes, in legis caeremoniis collocabant. Potest de Jovinianistis accipi, qui cruciatum corporis in epulas et luxuriam converterunt. Nunc autem et flens dico, inimicos crucis Christi, quorum finis erit interitus. Notandum quod affectu etiam inimicorum salutem optet. Quorum Deus venter est. Qui se putant in hoc Deo servire, si epulentur. Et gloria in confusione [Col. 0637A] ipsorum. In circumcisione membri pudendi. Qui terrena sapiunt. Nostra autem conversatio in coelis est. Hoc non potest dicere qui terrenis vitiis mancipatus est. Unde etiam Salvatorem exspectamus Dominum nostrum Jesum Christum. Qui est caput nostrum. Qui reformabit corpus humilitatis nostrae, configuratum corpori claritatis suae. Sicut praefiguravit in monte, cum unum ex viventibus et unum ex mortuis claritati sui corporis configurat, exemplum resurrectionis ostendens. Secundum operationem qua possit etiam subjicere sibi omnia. Sive secundum hanc virtutem etiam hoc illi possibile est, qua sibi cuncta subjecit.



CAP. IV.

Itaque, fratres mei charissimi et desideratissimi. Plus caeteris, quia perfectiores. Gaudium et corona mea. Per vos enim sum coronandus et remunerandus. [Col. 0637B] Sic state in Domino, charissimi. Quomodo superius dixi, in sola Christi fide spem ponentes et in conversatione coelesti. Evodiam rogo et Syntychem deprecor. Mulieres erant scientiam habentes, quas similiter sentire commonet et hortatur. Idipsum sapere in Domino. Idipsum quod dixi. Etiam rogo et te. Germane compar, adjuva illas. Germanus nomen hominis est, compar officii. Quae mecum laboraverunt in Evangelio. Laboraverunt non viros, sed feminas dicit, nec in ecclesia, sed in domo docentes. Cum Clemente et caeteris adjutoribus meis. Clemens ex philosopho magnae doctrinae vir, qui Romae episcopus fuit. Quorum nomina sunt in libro vitae. Ne moleste ferant, se in hac Epistola non scriptos, cum in libro vitae sint scripti, cujus libri etiam Moyses meminit [Col. 0637C] et David et Dominus. Gaudete in Domino semper. Quia in saeculo gaudium non habetis, sed pressuram. Iterum dico, gaudete. Repetit ut confirmet. Modestia vestra nota sit omnibus hominibus. Et Judaeis, et gentibus: sed et omnibus qui vos tribulant. Dominus prope est, nihil solliciti sitis. Videte si quid deest vobis, nolite cogitare quid manducetis, aut quid induamini. Sive Dominus prope est ad liberandum: nolite timere persequentes. Juxta est enim Dominus his qui tribulato sunt corde. Sed in omni oratione, et obsecratione, cum gratiarum actione, petitiones vestrae innotescant apud Deum. Non cum murmuratione atque tristitia. Tunc digna Deo erit vestra oratio, si pro omnibus quae patimini gratias referatis, sicut apostoli faciebant. Et pax Dei, quae exsuperat [Col. 0637D] omnem sensum. Qua malos sustinet et ingratos: vel pax Christi, qua pro persequentibus orabat, recogitata omnem mentem furiosam exsuperat et inclinat. Custodiat corda vestra et intelligentias vestras, in Christo Jesu. Ista corda et intelligentias vestras in exemplo Christi custodiat. De caetero, fratres, quaecunque sunt vera, quaecunque pudica, quaecunque justa, quaecunque sancta. Ad extremum, ut omnia breviter dicam. Quaecunque amabilia, quaecunque bonae famae. Quia omnis natura humana novit diligere et laudare quod bonum est. Si qua virtus, si qua laus tolerantiae, haec cogitate. Meditamini nihilque aliud cogitetis. Quae didicistis. Verbo vel exemplo. Et accepistis. Dono gratiae Christi. Et audistis. Auribus haec per praedicationem. [Col. 0638A] Et vidistis in me. Oculis. Haec agite, et Deus pacis erit vobiscum. Tunc Deus pacis erit vobiscum, si fueritis ista se tati. Gavisus sum autem in Domino vehementer, quoniam tandem aliquando refloruistis pro me sentire sicut et sentiebatis. Iterum floruistis flore boni operis, quem non oblivio arefecerat, sed occupatio impedierat. Occupati autem eratis: non quasi propter penuriam dico. Non propter meam penuriam, sed propter vestrum fructum dico me gavisum. Ego enim didici, in quibus sum sufficiens, esse. A Christo omnia aequaliter ferre sum doctus. Scio et humiliari, scio et abundare: ubique et in omnibus institutus sum, et satiari, et esurire, et abundare, et penuriam pati. Ut nec abundantia extollar, nec frangar inopia. Omnia possum in eo qui me confortat. Dans intelligentiam, [Col. 0638B] quare sciat et humiliari, et abundare, dum dicit: Omnia possum in eo qui confortat me, dum sibi nihil tribuit, sed et quotidianum adjutorium implorat ut possit ejus implere praecepta. Verumtamen bene fecistis communicantes tribulationi meae. Non enim debuit mea aequanimitas vestram impedire mercedem. Scitis autem et vos, Philippenses, quod in principio Evangelii quando profectus sum a Macedonia. Quia vos solos, a quibus necessaria acciperemus, elegimus, fideliores vos omnibus judicantes. Nulla mihi Ecclesia communicavit in ratione dati et accepti, nisi vos soli. Illi dati, ego accepti: sive dantes carnalia, acceperunt spiritalia. Quia et Thessalonicam semel et bis in usum mihi misistis. Non solum Corinthum, sed etiam Thessalonicam transmisistis. Non quia [Col. 0638C] quaero datum, sed requiro fructum abundantem in ratione vestra. Superabundans fructus orationis cum sanctis etiam absentibus ministratur datum, est res ipsa quam das: fructus autem, bona et recta voluntas datoris: ut quod tribuit, propter Dominum tribuat, veluti qui suscipit prophetam in nomine prophetae, et justum in nomine justi, mercedem prophetae et justi suscipiat. Habeo autem omnia, et abundo, repletus sum, acceptis ab Epaphrodito quae misistis. Provocat illos ad simile opus, laudando et gratias referendo. In odorem suavitatis. Odor suavitatis non in re oblata, sed in mentis devotione consistit, sicut sacrificium Noe grate Deus describitur odoratus, cum ipse postmodum dicit, se nec carnibus, nec sanguine animalium delectari. Hostiam acceptam, [Col. 0638D] placentem Deo. Notandum quod eleemosyna hostia appellatur, et sicut a sanctis oblata, est accepta, ita ab his qui in peccato duraverunt data, reprobatur. Deus autem meus impleat omne desiderium vestrum. Quia ut perfecti malum desiderare non credebantur. Secundum divitias suas in gloria in Christo Jesu: Deo autem et Patri nostro gloria in saecula saeculorum. Amen. Quod secundum divitias Dei, ad gloriam pertinet Christi. Salutate omnem sanctum in Christo Jesu. Salutant vos qui mecum sunt fratres. Salutant vos omnes sancti. Erant ergo sancti, quos solus vult salutari prae caeteris, quos etiam in omnibus Epistolis nominavit: capitalia non habuisse peccata intelligendi sunt. Nam quis sine peccato? Sed et Scriptura baptizatum [Col. 0639A] frequenter appellat. Maxime autem qui de Caesaris domo sunt. Gratia Domini Jesu Christi cum spiritu vestro. Amen. Ut eos confortaret, et illi liberius [Col. 0640A] vel in fide persisterent, vel fiducialius praedicarent, quando audiebant etiam de officio Caesaris multos fuisse conversos.



AD THESSALONICENSES EPISTOLA PRIMA.
[Col. 0639]




ARGUMENTUM.

Thessalonicenses sunt Macedones. Hinc Christo Jesu accepto verbo veritatis perstiterunt in fide, etiam in persecutione civium suorum. Praeterea nec receperunt falsos apostolos, nec ea quae a falsis apostolis dicebantur. Hos collaudat Apostolus, scribens eis ab Athenis, per Tychicum diaconem et Onesimum acolytum.



CAPUT PRIMUM.

Paulus, et Silvanus, et Timotheus Ecclesiae Thessalonicensium. Per Silvanum et Timotheum, [Col. 0639B] non solum his, sed etiam Corinthiis cum Apostolo verbum Dei fuerat nuntiatum, sicut ipse ait in secunda: Per me, et Silvanum, et Timotheum. In Deo Patre, et Domino Jesu Christo, gratia vobis et pax. Praeposterato ordine ante dicit in Deo Patre, et Christo Jesu, et sic gratia vobis et pax. Gratias agimus Deo semper pro omnibus vobis, memoriam vestri facientes. Pro omnibus, quia omnium nobis grata memoria est. In orationibus nostris sine intermissione. Non impediaris orare semper. Memores operis fidei vestrae, et laboris et charitatis. Non solius fidei, nec in solo verbo laboris et charitatis, sed in re. Et sustinentiae spei Domini nostri Jesu Christi. Omnis sustinentia propter spem. Ante Deum et Patrem nostrum. Non ante homines. Scientes, fratres dilecti, a Deo electionem [Col. 0639C] vestram. Ex hoc cognoscimus vos vere a Deo esse electos, quia reales estis. Notandum quia electi sunt potius quam elegerunt. Quia Evangelium nostrum non fuit ad vos in sermone tantum. Quia nec auditur tantum, sed etiam opus apparuit. Sed et in virtute, et in Spiritu sancto. Quem accepistis. Et in plenitudine multa. Perfectionis vestrae, sive abundantiae nostrae. Sicut scitis quales fuerimus in vobis propter vos. Etiam a licitis abstinuimus. Et vos imitatores nostri facti estis, et Domini excipientes verbum. Per passionem suscipientes verbum, sicut et nos et Dominus praedicavimus. In tribulatione multa. Quod vix excipitur in quiete. Cum gaudio Spiritus sancti. Hoc est vere gaudere in Spiritu sancto, sicut apostoli, qui ibant gaudentes, quia digni habiti sunt pati contumeliam [Col. 0639D] pro nomine Christi. Ita ut facti sitis forma omnibus credentibus in Macedonia et in Achaia. Perfectorum est formam credentibus exhibere: vestro exemplo omnes sunt provocati. A vobis enim diffamatus est sermo Dei. Natura famae haec est, ut sive bonum, sive malum nuntians, ubique discurrat. Non solum in Macedonia et in Achaia, sed in omni loco. In quorum pene confinio est Thessalonica. Fides vestra quae est in Deum, profecta est. Ab idolis ad Dominum conversa. Ita ut non sit nobis necesse quidquam loqui. Ita ut nobis incipientibus aliquid de vobis ad eorum aedificationem loqui, ipsi optime scire se dicant. Ipsi enim de nobis annuntiant, qualem introitum habuerimus, [Col. 0640A] ad vos. Et nostrae constantiae, et vestrae conversationis opinio omnibus nota est. Et quomodo conversi estis ad Deum a simulacris, servire Deo viro et vero, et exspectare Filium ejus de coelis quem suscitavit ex mortuis Jesum. Notandum dici conversos ad Dominum ab idolis, non solum autem, sed et credentes saepe in prophetis dicuntur converti debere a malitia ad fidem Dei. Qui eripuit nos ab ira ventura. Gratia et misericordia sua ab ira nos judicii [Col. 0640B] liberavit, quia jam habemus in spe libertatem reparari per baptismum.



CAP. II.

Nam ipsi scitis, fratres, introitum nostrum ad vos, quia non inanis fuit, sed ante passi, et contumeliis affecti. Non est inanis sermo, qui firmatur constantia passionis. Sicut scitis, in Philippis, fiduciam habuimus in Domino nostro loqui ad vos Evangelium Dei. Quia aliquanti vestrum viderunt nos Philippis passos non expavisse tribulationes, nec praedicare cessasse. In multa sollicitudine. Non negligenter, nec transitorie. Exhortatio enim nostra. Ideo non terremur. Non de errore. Errat quicunque putat vel docet malos regnare cum Christo: Nolite errare, neque fornicarii neque adulteri, etc. Neque de immunditia. Quomodo Joviniani doctrina. Neque [Col. 0640C] in dolo. Contra conscientiam loquentes atque suadentes. Sed sicut probati sumus a Deo, ut crederetur nobis Evangelium, ita loquimur. Integre loquimur, quasi a Deo probati, qui omnium mentes novit, et ab ipso in hoc officio destinati. Non quasi hominibus placentes, sed Deo, qui probat corda nostra. Quae falli possunt. Neque enim aliquando fuimus in sermone adulationis, sicut scitis; neque in occasione avaritiae, Deus testis est; nec quaerentes ab hominibus gloriam, neque a vobis, neque ab aliis. Sicut qui hominibus placent, infirmis omnia quae desiderant concedentes, et eorum mortem non curantes. Omnis qui adulatur, aut propter avaritiam vel gloriam adulatur. Ille ergo probatur propter Deum loqui, qui ista non quaerit. Cum possemus oneri esse ut Christi apostoli. Cum possimus [Col. 0640D] vos vel in hoc gravare, quod nobis Deus ordinavit. Sed facti sumus parvuli in medio vestrum. Humiliantes nos et nec debitum quaerentes honorem. Tanquam si nutrix foveat filios suos. Humilians se, et in omnibus parvulo coaequans, ut illum ad majora, sua imitatione perducat. Nam et in lingua balbutit, et parum edit, et cum eo lente ambulat, ut consuescat. Ita desiderantes vos cupide volebamus tradere vobis. Vos proficere. Non solum Evangelium Dei, sed etiam animas nostras. Sicut nutrix sensum perfectionis suae in parvulum vult transfundere, ut et sit similis. Quoniam charissimi nobis facti estis. Propter fidem vestram. Memores enim facti estis, fratres, laboris [Col. 0641A] nostri. Labores manuum exercebat noctibus, fatigationem verbi diebus. Nam si semper operabatur, quando docebat? Et fatigationis, nocte et die operantes. Apud hos, et Corinthios, et Ephesios laboravit, quibus occasionem auferre cupiebat vel accipiendi vel detrahendi. Ne quem vestrum gravaremus, praedicavimus in vobis Evangelium Dei. Hoc est, cum possimus oneri esse, quod superius dixerat. Vos testes estis et Deus. Sicut Samuel populo dixit. Quam sancte et juste et sine querela. Ne vobis ullam offensionem daremus. Vobis qui credidistis adfuimus. Non incredulis. Sicut scitis, qualiter unumquemque vestrum tanquam pater filios deprecantes vos. Parvulum ut nutrix, proficientem jam ut pater instituit. Et consolantes, testificati sumus. In tribulatione consolati sumus promissis [Col. 0641B] Christi. Ut ambularetis digne Deo. Digne Deo ambulat qui nihil Deo agit indignum. Qui vocavit vos in suum regnum et gloriam. Quod non nisi fideles possidebunt, quibus dicitur: Venite, benedicti. Ideo et nos gratias agimus Deo sine intermissione: quoniam cum accepissetis a nobis verbum auditus Dei. Quod primum de Deo audistis, sive ut audiretis Deum: Accepistis illud, non ut verbum hominum, sed, sicut est vere, verbum Dei. Ut verbum hominum qui contemnit; vos autem ita credidistis, ut ab ipso Deo vos audire putaretis. Qui operatur in vobis, qui credidistis. Operatur inspiratione, vel signis, vel si quid boni facitis, ille in vobis facit. Adverte quia in vobis dixit, et non vobiscum, ut Deo semper gloria detur, cujus est omne quod possumus, et qui in nobis operatur, [Col. 0641C] ut operemur, sicut dicit in cantico Isaiae: Domine Deus noster, pacem dabis nobis, et, omnia opera nostra operatus es in nobis. Vos enim imitatores facti estis Ecclesiarum Dei quae sunt in Judaea in Christo Jesu. Quibus dicit: Nam et vinctis compassi estis, et rapinam bonorum vestrorum cum gaudio suscepistis. Quia eadem passi estis et vos. De vobis plus miror, quia nec legem edocti, nec exemplis prophetarum estis provocati. A contribulibus vestris, sicut et ipsi a Judaeis. Contribules de eadem sunt natione. Qui et Dominum occiderunt Jesum et prophetas, et nos persecuti sunt, et Deo non placent. Quid mirum si nos persequantur, qui occiderunt et Deum et prophetas? Et omnibus hominibus adversantur, prohibentes nos gentibus loqui, ut non salvi fiant. [Col. 0641D] Non solum suis. Ut impleant peccata sua semper. Quia non solis Judaeis impediunt, sed etiam gentibus invident, ad suorum cumulum peccatorum. Pervenit autem ira Dei super illos usque in finem. Sive quia ablatus est non credentibus intellectus, sive quia praecoqua poena captivi, et in universa terra dispersi. Nos autem, fratres, desolati a vobis ad tempus horae, aspectu, non corde, abundantius festinavimus faciem vestram videre cum multo desiderio, quoniam voluimus venire ad vos. Sicut alibi: Absens corpore, praesens autem spiritu jam judicavi. Ego quidem Paulus, et semel, et iterum, sed impedivit nos Satanas. Tribulationibus persequentium, vel imbecillitatibus infirmorum, non sua virtute. Quae est enim nostra [Col. 0642A] spes. Quae non detineat: Aut gaudium, aut corona gloriae? Nonne vos ante Dominum nostrum Jesum Christum estis in adventu ejus? Vos enim estis gloria nostra, et gaudium. Boni magistri omnem spem, et gaudium, et coronam in perfectione discen ium ponunt.



CAP. III.

Propter quod non sustinentes amplius. Neminem nostrum ad vos venire, et consolari vos de nobis, et ideo sollicitudine torquebamur. Placuit nobis remanere Athenis, solis. Maluimus soli remanere, quam nescire quid ageretis. Et misimus Timotheum fratrem nostrum. Quomodo simul scripsit si missus est? sed hic factum ante refert, et recapitulat. Et ministrum Dei in Evangelio Christi. Adjutores pro discipulis etiam vulgo dicuntur. Ad confortandos vos, et exhortandos pro fide vestra. Quia [Col. 0642B] jam fidem recepistis, tantum confirmari opus habetis. Ut nemo moveatur in tribulationibus istis. Non dico omnes, sed ne vel aliqui. Ipsi enim scitis Non ergo moveri ac mirari debetis, scientes nos aliter transire non posse. Quod in hoc positi sumus. A Christo, qui dixit: Ecce ego mit o vos sicut agnos inter lupos, et multa alia. Nam et cum apud vos essemus, praedicabamus vobis passuros nos tribulationes, sicut et factum est, et scitis: propt rea et ego amplius non sustinens misi ad cognoscendam fidem vestram. Ut non vos rei novitas deterreret, sed nostra prophetia firmaret, unde et Salvator passionem suam ante praedixit. Ne forte tentaverit vos. Ne si vobis dixerit tentator: Ecce in quibus speratis Deum esse, de tribulationibus liberari non possunt, et fidem vestram [Col. 0642C] forsitan turbaret. Is qui tentat. Qui etiam Deum tentavit. Et inanis fiat labor noster. Si vobis per hanc suggestionem scrupulum injecisset. Nunc autem veniente Timotheo ad nos a vobis, et annuntiante nobis fidem. Qui firmiter creditis Christo. Et charitatem vestram. Quia nos solito plus diligitis. Et quia memoriam nostri habetis bonam. Est enim et mala memoria. Semper desiderantes nos videre, sicut et nos quoque vos. Firmiter. Ideo consolati sumus, fratres, in vobis, in omni necessitate tribulationis nostrae per vestram fidem. Omnem necessitatem et tribulationem non sentimus propter magnitudinem gaudii status vestri. Quoniam nunc vivimus, si vos statis in Domino. Etiamsi occidamur, vita nostra ex vobis pendet. Quam enim gratiarum actionem possumus Deo tribuere [Col. 0642D] pro vobis in omni gaudio, quo gaudemus propter vos ante Dominum nostrum nocte et die. Triplicem causam laetitiae nobis vestra conversatio praestat, quia et vos proficitis, et Dominus per vos benedicitur, et aliis praebetis exemplum. Abundantius orantes, ut videamus faciem vestram. Ostendit quantum ab illis desiderandus sit fratribus, quos tantum ipse desiderat. Quis enim cum de fama compererit, videre non optat? Et compleamus ea quae desunt fidei vestrae. Si quid vestra fides minus potest habere doctrinae: quando enim completur quod defuit, non improbatur quod fuit ei; quod minus erat additur, non quod inerat tollitur; sed quia rectae fidei eos esse sciebat, quia fundamentum Christum habebant, et ideo additur, [Col. 0643A] ad aedificium, non subtrahitur fundamentum. Ipse autem Deus, et Pater noster, et Dominus Jesus Christus dirigat viam nostram ad vos. Remotis diabolicis scandalis, et tentationibus, quibus noster impeditur adventus. Vos autem Dominus multiplicet, et abundare faciat charitatem vestram in invicem. Multiplicet in numero credentium, vel in fide et scientia. Et notandum quod Dominus hoc facit, et non sine Deo humana fragilitas. Et in omnes, quemadmodum et nos in vobis, ad confirmanda corda vestra sine querela. Ut non solum Christianos, sed etiam omnis sectae homines, non propter errorem, sed propter substantiam diligatis, et eis in quo indiguerint, misericordiam, quam eis Deus in praesenti exhibet, non negetis. Haec omnia ut faciatis, subaudiendum est quod illud superius [Col. 0643B] dixit, Vos autem Dominus multiplicet, et abundare faciat in charitate: quia ipsius donum est, ut faciamus, cujus est donum, ut diligamus. In sanctitate ante Deum et Patrem nostrum, in adventu Domini nostri Jesu Christi cum omnibus sanctis ejus. Amen. Non ante homines.



CAP. IV.

De caetero ergo, fratres, rogamus vos et obsecramus in Domino Jesu, ut quemadmodum accepistis a nobis, quomodo vos oporteat ambulare et placere Deo. Vos, quibus via Christus est, dignis eam gressibus ambulate, mansuetudinis scilicet, charitatis, pacis, et caeterorum similium. Sic et ambuletis, ut abundetis magis. Scitis enim quae praecepta dederim vobis per Dominum Jesum. Quia cum aetate et fide debetis profectus augere et mores, sicut pro aetate carnis et [Col. 0643C] cibus crescit et studium. Haec est enim voluntas Dei sanctificatio vestra. Sanctificatio ab omni incontinentia temperat Christianum, cum Moyses sanctificare volens populum, ab omni femina praeceperit continere, ut Dei legem accipere mereretur. Ut abstineatis vos a fornicatione, ut sciat unusquisque vestrum. Considerandum est quia non eis ut Corinthiis scribit. Suum vas possidere in honore et sanctificatione. Suum corpus castum servando sanctificet et honoret, vel certe tantum propter filios uxorem cognoscat. Non in passione desiderii, sicut et gentes quae ignorant Deum. Ne extra conjugium licitum fornicemini. Et ne quis supergrediatur. Propositum continendi. Neque circumveniat in negotio fratrem suum. Ne quis [Col. 0643D] post devotam ex consensu continentiam pari suo aliqua circumventione vim inferat, sive in quolibet negotio fraus fiat. Quoniam vindex est Dominus de his omnibus. Non solum de fornicatione, sed etiam de transgressione propositi, quia ipsi sibi movendo fecerunt illicitum quod licebat. Sicut praediximus vobis, et testificati sumus. Si enim Corinthiis, multo magis his praedicaverat castitatem. Non enim vocavit nos Deus in immunditiam. Nimia incontinentia in conjugio poterit immunditiae deputari, quia corpus Christi non permittit accipere. Sed in sanctificationem. Ut exemplo Christi vivatis. Itaque qui haec spernit, non hominem spernit, sed Deum. Non mea verba spernit, sed ejus qui in me loquitur, cujus Spiritui injuriam facit omnis qui contemnit. Qui etiam dedit Spiritum [Col. 0644A] suum sanctum in nobis. Qui non nisi in sanctis habitat. De charitate autem fraternitatis non necesse habemus scribere vobis: ipsi enim a Deo didicistis ut diligatis invicem, etenim facitis illud. Propter Christum, qui dixit: Mandatum novum do vobis, ut diligatis invicem. Novum, hoc est, ut pro alterutro moriamur, quia hoc vetus non jusserat Testamentum. In omnes fratres, in universa Macedonia. Sine exceptione personae. Rogamus autem vos, fratres, ut abundetis, et operam detis. Etiam erga peregrinos vel inimicos amandos. Ut quieti sitis, et ut vestrum negotium agatis, et operemini manibus vestris, sicut praecepimus vobis. Quosdam a superfluis et saecularibus negotiis revocat, quae, quantum datur intelligi, lucri causa agebant: multo ergo justius est propriis manibus [Col. 0644B] victum quaerere, quam causis talibus implicari, et per has ab his aliquid qui foris sunt sperare beneficii, pro quolibet quam juvando alios laedebat. Aliqui putant quod non officium docentis, sed vitium gentis exprobret: denique in secunda ad eos dicit: Si quis operari non vult, nec manducet. Et ut honeste ambuletis ad eos qui foris sunt, et nullius aliquid desideretis. Ne vos ipsi denotent, qui praestare videntur. Nolumus autem vos ignorare, fratres, de dormientibus, ut non contristemini. Lazarum Salvator dixerat dormire, quem noverat surrecturum. Sic et caeteri. Aliter debet fieri qui peregre proficiscitur, aliter ille qui moritur. Qui spem non habent. Futurorum. Si enim credimus, quod Jesus mortuus est et resurrexit. Si hoc credimus quod aeque non [Col. 0644C] videmus, et per ejus nos resurrectionem certi simus veniam consecutos, cur illud similiter non credamus, quod gentes ideo non credunt, quia non vident? Ita et Deus eos qui dormierunt per Jesum, adducet cum eo. Qui caput resuscitavit, ipse et caetera membra resuscitare repromisit. Hoc enim vobis dicimus in verbo Domini. Non in nostro. Quia nos qui vivimus, qui residui sumus. Suspensa Evangelii sententia, semper eos diem Domini fecit habere suspectum, quasi eos in corpore inveniret dies ipse. In adventum Domini nostri, non praeveniemus eos qui dormierunt. Tam celer erit eorum resurrectio, quam nostra assumptio. Quoniam ipse Dominus in jussu et in voce archangeli. Terribili. Elias terribilem Dei vidit [Col. 0644D] adventum. Et in tuba Dei descendet de coelo, et mortui qui in Christo sunt. Non homines. Resurgent primi. Ab illis qui sunt mortui non in Christo. Deinde nos qui vivimus, qui relinquimur, simul rapiemur cum illis in nubibas obviam Domino in aera. Peccatores mortui cum his qui vivi inveniuntur, et igne solventur, simul resurgent ad poenam: et justi vivi, immutati, et incorruptibiles effecti, in momento cum justis resurgentibus rapientur ad gloriam, qui non judicabuntur, sed judicabunt. Et sic semper cum Domino. In eadem gloria. Erimus. Ubicunque fuerit. Itaque consolamini invicem. Notandum quod se laicos dicit debere consolari. In verbis istis. Ne contristemini.



CAP. V.

De temporibus autem et momentis, fratres, [Col. 0645A] non indigetis ut scribamus vobis: ipsi enim diligenter scitis. Evidenter de Evangelii lectione. Quia dies Domini sicut fur in nocte ita venit. Quando omnes scierit dormire securos. Cum enim dixerint, pax et securitas, tunc repentinus eis supervenit interitus. Tunc maxime timendus est, quando eum nemo timet. Sicut dolor in utero habentis. Id est partus. Et non effugient. Sicut illa venientibus doloribus non effugiet partum. Vos autem, fratres, non estis in tenebris. Non estis in ignorantia, quia scitis vos semper paratos esse debere. Ut vos dies ille tanquam fur comprehendat. Somno inertiae dormientes. Omnes enim vos filii lucis estis, et filii diei. Ipse est lux, et dies scientiae, et operationis. Non sumus noctis neque tenebrarum. Sicut tenebrae, ita et ignorantia [Col. 0645B] dat fiduciam delinquendi. Igitur non dormiamus. Mente. Sicut caeteri. Qui sic. Sed vigilemus, et sobrii simus. Attendite vobis, ne graventur corda vestra crapula, et ebrietate, et curis hujus vitae: ergo et curae inebriant. Qui enim dormiunt. Ideo otiosi sunt et caeteri, quia in tenebris sunt. Sequitur comparationem. Nocte dormiunt. In peccatis. Et qui ebrii sunt, nocte ebrii sunt. Id est, de peccatis. Nos autem qui diei sumus. Nos qui diem habemus, nec otiosi nec ebrii esse debemus. Sobrii simus. Ab omni peccato. Induti loricam fidei et charitatis, et galcam spem salutis. Fide et charitate justitiae vestem induti, quam alibi loricae comparavit. Quoniam non posuit nos Deus in iram. Id est in perditionem. Non credentes in ira sunt positi, qui jam judicati sunt. Sed [Col. 0645C] in acquisitionem salutis per Dominum nostrum Jesum Christum. Ut acquiramus salutem. Qui mortuus est pro nobis. Nam sive morimur, sive vivimus, sive in corpore, sive extra corpus, cum ipso semper vivimus. Ut sive vigilemus, sive dormiamus, simul cum illo vivamus. Bonis operibus. Propter quod consolamini invicem, et aedificate alterutrum, sicut et facitis. Sicut felix est qui aedificat, ita infelix qui destruit. Rogamus autem vos, fratres. Notandum quia hoc laicis, quos praepositis monet exhibere officia charitatis. Ut noveritis eos qui laborant inter vos. Ut intelligatis laborem ipsorum. Et praesunt vobis in Domino. Domini exemplo, non potestate terrena: quia bonus doctor non sine labore potest docere, vel praeesse aliis. Et monent vos, ut habeatis illos abundantius in [Col. 0645D] charitate. Presbyteri qui laborant in verbo, duplici honore digni sunt, et charitatis, et loci. Propter opus illorum: et pacem habete eum eis. Ne cum pro aliqua causa corriperentur a sacerdotibus, inimici et ingrati existerent. Rogamus autem vos, fratres. Hoc sacerdotibus praecipit. Corripite inquietos. Pro diversitate morborum diversitas adhibenda est medicinae. [Col. 0646A] Nunc praepositis loquitur, et hucusque plebi. Consolamini pusillanimes. Qui exasperati deficiunt. Suscipite infirmos, Sustinete nuper credentes, quia nondum sunt firmi in fide. Patientes estote ad omnes. Etiam ad illos qui corripiuntur. Qui in patientia non est, non corrigit, sed irritat. Videte ne quis malum. Omni diligentia et cautela. Pro malo alicui reddat. Timet ne vel reddant quos facere non posse credebat, hoc jam generaliter. Sed semper quod bonum est sectamini in invicem. Reddere pro malo bonum. Et in omnes. Non solum in invicem, sed etiam in omnes homines. Semper gaudete. Quasi tristes, semper autem gaudentes, id est, spe futurae vitae. Sine intermissione orate. Corde, sicut Moysi tacenti dicitur: Quid clamas ad me? In omnibus gratias agite. [Col. 0646B] In omnibus quae acciderint, sicut B. Job, in omnibus actibus vestris Domino gratiae referantur. Haec est enim voluntas Dei in Christo Jesu in omnibus vobis. Sicut in illo impleta est per omnia, ita et in vobis omnibus impleatur. Spiritum nolite exstinguere. Spiritum exhortantis objectionibus nolite exstinguere quaestionum. Exstinguere malis operibus, id est opera sancti Spiritus, quia quidquid illo inspirante facimus, ille facit: qui auctor est operis boni, sicut diabolus mali. Prophetias nolite spernere. Sive futura praedicentes, sive praeterita disserentes, tantum probetis si fidei non sunt contraria, quae dicuntur, et si quid tale fuerit, refutate. Omnia probate, quod bonum est tenete; ab omni specie mala abstinete vos. Quia multae species sunt malorum. Ipse autem [Col. 0646C] Deus pacis. Qui omnes sustinet etiam blasphemantes. Sanctificet vos. Jugi custodia protegendo: quos autem justificavit, hos et sanctificavit. Per omnia. Ut perfecti sitis in omnibus. Et integer spiritus vester. Gratia spiritus quaecunque in se integra sit, non tamen integra, nisi ab integris custoditur. Dicitur frequenter spiritus ipsa mens rationabilis, ubi est quiddam tanquam oculus animae, ad quam pertinet imago et agnitio Dei, et aliquoties spiritus pro spiritali intellectu accipitur. Et anima. Cogitatu. Et corpus sine querela. Ab opere. In adventum Domini nostri Jesu Christi servetur. Fidelis est qui vocavit vos. Qui dixit: Venite ad me, omnes qui laboratis et onerati estis, et ego vos requiescere faciam. Qui etiam faciet. Ut perseveretis. Quod promisit dicens: [Col. 0646D] Ecce ego vobiscum sum usque ad consummationem. Fratres, orate pro nobis. Salutate fratres omnes in osculo sancto. Adjuro vos per Dominum, ut legatur Epistola haec. Adjurare licet, jurare non licet. Omnibus sanctis fratribus. Gratia Domini nostri Jesu Christi vobiscum. Amen. Sanctos possumus baptizatos accipere.



AD THESSALONICENSES EPISTOLA SECUNDA.
[Col. 0645]


CAPUT PRIMUM.
[Col. 0645D]

Paulus, et Silvanus, et Timotheus Ecclesiae Thessalonicensium in Deo Patre nostro et Domino Jesu Christo. Gratia vobis et pax a Deo Patre nostro, et Domino Jesu Christo. Sancti sunt, id est [Col. 0646D] Ecclesia et omnes fideles baptizati. Gratias agere debemus Deo semper pro vobis, fratres, ita ut dignum est. Qui vos tales fecit, talemque ex V bis Ecclesiam, donoque misericordiae praeparavit, ut tantis [Col. 0647A] tribulationibus non cedatis. Quoniam supercrescit fides vestra, et abundat charitas uniuscujusque vestrum in invicem. Ante dono Dei credidit: nunc supercrescit fides, ideo et laus augetur. Justum erat, ut supercrescente eorum fide et charitate, et ejus supercresceret laus simul: et illud eis praenuntiat, quod id novo argumento eos quidam a fide tentaturi essent avertere, quod dicerent Christum cito adesse, et quem vellent, pro Christo inducerent ad suadendum. Ita ut et nos ipsi in vobis gloriemur in Ecclesiis Dei, pro patientia vestra et fide. Tantum profecistis, ut non solum alii vos laudent, sed etiam nos ipsi praeferamus omnibus vos imitandos. In omnibus persecutionibus vestris et tribulationibus, quas sustinetis. Quia nisi crederetis dono Dei futura, ista minime [Col. 0647B] sufferretis. Sed gratias agimus Deo, cujus est, ut possitis. In exemplum justi judicii Dei. Ut exemplum detis justum Dei judicium exspectandi: quem ita creditis venisse. Ut digni habeamini regno Dei. Digni sunt regno Dei, qui gloriam ejus scientes, nullam condignam esse putant passionem. Pro quo et patimini: nisi si tamen justum est apud Deum retribuere tribulationem his qui vos tribulant. Hic, si tamen insultantis est, non dubitantis, quasi dicat: Si tamen fons justitiae potest judicare, quod justum est. Et vobis, qui tribulamini, requiem nobiscum in revelationem Domini de coelo. Quia nobiscum compatimini. Cum angelis virtutis ejus. Qui vindicent. In flamma ignis dentis vindictam his qui non noverunt Deum. Si potuit flamma tres pueros non tangere, quare non [Col. 0647C] eadem aliis saevior, aliis mitior credatur? Et qui non obediunt Evangelio Domini nostri Jesu Christi. Non solum qui non noverant Deum, sed etiam qui non obediunt Evangelicis disciplinis. Qui poenas dabunt in interitum aeternas. Poena sine patiente dici non potest sempiterna. A facie Domini, et a gloria virtutis ejus. A cujus conspectu sententiam accipient. Cum venerit glorificari in sanctis suis. Ipse in suis glorificabitur membris, qui solis splendore rutilabunt. Sive glorificabitur, cum exhibebit quod promisit. Et admirabilis fieri in omnibus qui crediderunt. Mirabuntur enim impii in sublimatione justorum inspirante salutis (sic). Quia creditum est testimonium nostrum super vos in die illo. Quia multi creditis testimonio nostro de die illo. In quo etiam oramus semper pro vobis, ut [Col. 0647D] dignetur vos vocatione sua Deus. Ut digni inveniamini ad quod estis vocati: quos enim vocavit, illos et justificavit. Certe jam baptizatis loquebatur. Et impleat omnem voluntatem bonitatis, et opus fidei in virtute. Ad utorio quotidiano gratiae et scientiae: ac consolatio virtutum, quae opus sunt fidei. Ut clarificetur nomen Domini nostri Jesu Christi in vobis, et vos in illo. Ut Christi nomen in vestris actibus clarum sit, et vos in ejus signis atque virtutibus gloriosi. Secundum gratiam Dei nostri et Domini Jesu Christi. Non secundum virtutem nostram, sed secundum gratiam Dei. Diligenter considera, quod secundum gratiam Dei dixit, non secundum merita nostra; ut nihil sibi [Col. 0648A] arroget humana praesumptio, et suis meritis quidquam ascribat.



CAP. II.

Rogamus autem vos, fratres, per adventum Domini nostri Jesu Christi. Quo vobis nihil est charius, quasi sanctis. Et nostrae congregationis in ipsum. Quando a quatuor ventis coeli congregabuntur electi. Ut non cito moveamini a vestro sensu. Non facile, sed rationabiliter, secundum Evangelii evidentissimam sententiam de illa die. Qui credit cito, levis corde, et minorabitur. Neque terreamini, neque per spiritum. Nec signa vos terreant quae per spiritum transfiguratum in sanctum fient; quia et hoc Salvator ante praemonuit. Neque per sermonem. Dialecticae fallaciae, vel rhetoricae suasionis. Neque per epistolam. Poterat enim etiam hoc diabolica invenire versutia: [Col. 0648B] sicut in multis apocryphis apparet, quae ad fidem perfidiae faciendam apostolorum nomine titulantur. Tanquam per nos missam. Nostro nomine titulatam. Quasi instet dies Domini. Dies judicii. Ne quis vos seducat ullo modo. Dicens, Ecce hic Christus, ecce illic. Quoniam nisi venerit. Nisi Antichristus venerit, non veniet Christus, quia ita ipse promisit. Discessio primum. De ertio veritatis, vel sui principatus; sive discessio gentium a Romano imperio, sicut in Daniele per bestiam et imaginis figuram monstratur. Discessio autem diabolus non immerito dicitur, ab eo quod discessit a Deo. Et revelatus fuerit homo peccati. Id est diaboli, qui secundum Isaiam prophetam conturbat gentes, etc. Filius perditionis qui adversatur, et extollitur. Quia [Col. 0648C] eum quasi sibi natum excipiet. Supra omne. Supra aeternitatem et omnipotentiam se jactitabit, et sacramenta culturae augere se dicet. Nam et templum Hierosolymis restituet, et omnia legis caeremonialia restaurabit, tantum ut Evangelium Christi dissolvat: quae res miserabiles Judaeos eum pro Christo suscipere persuadebit, in suo, non in Dei nomine venientem. Quod dicitur Deus, aut quod colitur: ita ut in templo Dei sedeat, ostendens se tanquam sit Deus. Non retinetis quod, cum essemus apud vos, haec dicebamus vobis? Quod dicitur Deus, Ecclesia est: quod autem colitur, Deus summus est. Ut in templo Dei sedeat, ostendens se, quod ipse sit Deus, id est quod ipse sit Ecclesia: quale est, si diceret, in templum Dei sedeat, ostendens se quod ipse sit Dei [Col. 0648D] templum; aut in Deum sedeat, ostendens quod ipse sit Deus. Istud de Ticonii Regulis. Et nunc quid detineat scitis. Adventum Antichristi. Ut reveletur in suo tempore. Idem Antichristus. Nam mysterium jam operatur iniquitatis. In praecursoribus ejus Antichristi, qui exierunt in mundo. Tantum ut qui tenet nunc. Scilicet imperium. Teneat, donec de medio fiat. Regnum Romanorum de medio prius auferetur quam Antichristus reveletur. Et tunc revelabitur ille iniquus, quem Dominus Jesus interficiet spiritu oris, et destruet illustratione adventus sui. Quia sicut fulgor coruscabit in mundo. Eum, cujus est adventus secundum operationem Satanae. Exsurgent pseudoprophetae, et pseudochristi, et dabunt signa magna, ita ut in errorem [Col. 0649A] mittantur, si fieri potest, etiam electi. In omni virtute, et signis, et prodigiis mendacibus. In phantasia. Et in omni seductione iniquitatis. Est enim seductio veritatis. His qui pereunt: eo quod charitatem veritatis non receperunt, ut salvi fierent. Qui veritatem non dilexerunt, diligent vanitatem. Ideo mittet illis Deus operationem erroris, ut credant mendacio. Permittit deserendo. Nam si Deus mittit, quomodo operatio Satanae est ejus adventus? Ut judicentur omnes qui non crediderunt. Ut non se per incarnationis Christi obscuritatem excusent divinis virtutibus non credidisse, cum homini diabolica arte fallenti crediderint: quia in hominis effigie apparebit. Veritati Christo. Sed consenserunt iniquitati. Antichristo. Nos autem debemus gratias agere Deo semper [Col. 0649B] pro vobis, fratres dilecti a Deo. Qui charitatem recepimus veritatis, et propterea a Deo diligimur. Quod elegerit vos Deus. Fecerit paratos ad credendum: sicut ei alio ire cupienti de viro Macedone revelatum est. Primitias in salutem, in sanctificatione spiritus, et fide veritatis, in qua et vocavit vos per Evangelium nostrum. Quia primos nos fecit credere, quam gentes. In acquisitionem gloriae Domini nostri Jesu Christi. Ad hoc vocati estis, ut Christi gloriam acquiratis: scimusque, cum apparuerit, similes illi erimus: sive ad Dei gloriam pertinet, cum major credentium numerus crescit. Itaque, fratres, state et tenete. Haec in fide, et veritate, et sanctificatione spiritus. Traditiones. Cum suas vult teneri, non vult alias superaddi. Quas didicistis, sive per sermonem, [Col. 0649C] sive per Epistolam nostram. De baptismi sacramento et caeteris quae toto mundo servantur, et per hoc apostolice comprobantur. Ipse autem Dominus noster Jesus Christus, et Deus et Pater noster. Qui haec nobis omnia attulit. Contra Arianos, qui majorem putant, qui prius fuerit nominatus: ecce hic prius filius nominatur. Qui dilexit nos. Impios, cum non mereremur. Et dedit consolationem aeternam. Promissionum: sive Spiritum consolatorem, hoc est Paracletum. Et spem bonam in gratia. Est enim et spes mala. Exhortetur corda vestra. Virtutibus vel revelatione. Et confirmet in omni opere. Confirma me in verbis tuis: quia si ille non confirmaverit, vana est salus hominis. Et sermone bono. Non solum in opere.



CAP. III.
[Col. 0649D]

De caetero, fratres, orate pro nobis. Sicut pro Petro, et dat humilitatis exemplum, et occasionem charitatis, ut pro alterutro oremus. Ut sermo Domini currat, et clarificetur, sicut et apud vos. Currat affluentia: magnificetur profectu auditorum. Et ut liberemur ab importunis et malis hominibus. Contradicentibus et persequentibus. Non enim omnium est fides. Non omnes caste annuntiant Evangelium Dei. Fidelis autem Deus est, qui confirmabit vos. Non relinquet nisi relinquentes. Et custodiet a malo. Tentationibus diabolicae infestationis. Confidimus autem de vobis in Domino, quoniam quae praecepimus facitis, et facietis. Dominus autem dirigat corda vestra in charitate Dei. Inspirando, gubernando jugiter, et adjuvando, [Col. 0650A] ac revelando quanta sint quae promisit vel bonis, vel malis. Et notandum quod hic Dominum Spiritum sanctum dixerit, contra Arianos hic prior nominatur. Ideo hic merito Spiritum sanctum Dominum accipimus qui in charitate Dei, et in Christi patientia corda fidelium diriget. Et patientia Christi. Ut intelligatis nihil novum pati pro vobis, quod ille pro vobis non ante pertulerit. Denuntiamus autem vobis, fratres, in nomine Domini nostri Jesu Christi. Quia in prima lenius commonuimus; et emendare noluerant, ut vel sic erubescant. Ut subtrahatis vos ab omni fratre ambulante inordinate. Notandum quod subtrahendum sit ab homine Christiano non secundum apostolica praecepta vivente. Et non secundum traditionem, quam acceperunt a nobis. Inhoneste. Ipsi enim scitis quemadmodum [Col. 0650B] oporteat imitari nos, quoniam non inquieti fuimus inter vos. Qui forma sumus credentium. Neque gratis panem manducavimus ab aliquo, sed in labore et fatigatione, nocte et die operantes, ne quem vestrum gravaremus. Ecce traditionem eorum. Non quasi non habuerimus potestatem. Dicente Domino: Dignus est operarius mercede sua. Sed ut nosmetipsos formam daremus vobis ad imitandum nos. Ne alicui occasionem avaritiae vel utique fomitem inquietudinis praeberemus. Nam et cum essemus apud vos, hoc denuntiabamus vobis. Quod videbamus aliquos tales futuros. Quoniam si quis non vult operari. Ut aut sedeant quieti, aut, si veri sunt apostoli, nos sequantur, si non avaritiae, sed Dei ambulant causa. Nec manducet. Haec sit inquietudinis non solum poena, [Col. 0650C] sed etiam emendatio. Audimus enim inter vos quosdam. Reddit hujus sententiae causas. Ambulare inquiete, nihil operantes. Non sedere quiete. Sed curiose agentes. Quid in qua provincia, vel civitate geratur inquirentes. His autem qui ejusmodi sunt, denuntiamus, et obsecramus in Domino Jesu Christo. Nec ipsos post alteram correptionem desinit commonere. Ut cum silentio operantes, manducent suum panem. Cum quiete et tranquillitate: ne vel cum inquietudine operentur. Vos autem, fratres, nolite deficere benefacientes. Quod si quis non obedit verbo nostro per Epistolam, hunc notate, et ne commisceamini cum illo. Non omnibus prohibeo dari, sed talibus, ne putetis me consuetudinem tollere benefaciendi. Ut confundatur. Et nolite quasi inimicum existimare. [Col. 0650D] Non ut penitus abscindatur. Sed corripite ut fratrem. Corripite, ut emendetur; nolite abjicere, ne desperet. Aeger sanandus est, non necandus: ne de inquieto fiat apostata. Ipse autem Deus pacis det vobis pacem sempiternam. Ut possitis omnes curare pacifice. In omni loco. Dominus sit cum omnibus vobis. Et in omni loco, ubicunque fueritis. Salutatio mea manu Pauli, quod est signum in omni epistola. Ita scribo. Ut sciatis falsas epistolas invenire. Gratia Domini nostri Jesu Christi cum omnibus vobis, amen. His verbis omnes Epistolas subscribebat, excepta Galatarum, quam propria manu perscripsit, ut post eam nec ad semetipsam, nisi manu propria perscripta recuperent.



EPISTOLA PAULI AD COLOSSENSES.
[Col. 0651]




ARGUMENTUM.
[Col. 0651A]

Colossenses et hi, sicut Laodicenses, sunt Asiani; et ipsi praeventi erant a pseudo apostolis, nec ad hos accessit ipse Apostolus, sed et hos per epistolam corrigit. Audierant enim verbum ab Archippo, qui et ministerium in eos accepit. Ergo Apostolus jam ligatus, scribit eis ab Epheso. Et imprimis fidem eorum magnam audisse laudat. Deinde monet, ne per philosophiam vel legis caeremonias seducantur.



CAPUT PRIMUM.

Paulus apostolus Christi Jesu per voluntatem Dei, et Timotheus frater. Non meis meritis, sed Dei voluntate. His qui sunt Colossis. Hoc est Ecclesiae. Sanctis et fidelibus fratribus in Christo Jesu. Non in carne. Gratia vobis, et pax a Deo Patre nostro. Gratias agimus Deo, et Patri Domini nostri Jesu Christi, semper pro vobis orantes fidem vestram in Christo Jesu. Notandum quod gratiam semper praemittat, qua [Col. 0651B] salvamur sine ullis meritis nostris. Et dilectionem quam habetis in sanctos omnes. Sine exceptione notitiae vel personae, solam in omnibus diligitis sanctitatem. Propter spem, quae reposita est vobis. Non ut sancti ab hominibus videamini. In coelis: quam audistis in verbo veritatis Evangelii, quod pervenit ad vos. Verbo vitae aeternae. Sicut et in universo mundo est, et fructificat. Aliud trigesimum, aliud sexagesimum, aliud centesimum. Et crescit, sicut et in vobis. In numero credentium. Ex ea die qua audistis, et cognovistis gratiam Dei in veritate. Ille Dei gratiam in veritate cognoscit, qui gratiae Dei non existit ingratus, qui suis meritis nihil attribuit; sed illi dat gloriam, cujus dono est quidquid est. Sicut didicistis ab Epaphra charissimo conservo nostro. Qui eis exposuerat, [Col. 0651C] Dei esse omne quod poterant. Qui est fidelis pro vobis minister Christi Jesu. Fideliter pro vobis in oratione incumbens, voluntati Christi ministrat. Qui etiam manifestavit nobis dilectionem vestram in spiritu. Quam habetis in spiritalibus. Ideo et vos ex qua die audivimus, non cessamus pro vobis orantes et postulantes, ut impleamini agnitione voluntatis ejus. Qui aliter eam facere non potestis. Quod propheta intelligens dicebat ad Dominum: Doce me facere voluntatem tuam, quia Deus meus es. In omni sapientia. Legis Dei. Et intellectu spiritali. Qui et intelligentem et audientem faciat spiritalem. Ut ambuletis. Exposuit quae ob cura dicebat quomodo Deus det velle, et adjuvet, atque confirmet inspirando, docendo sapientiam, et intellectum donando per gratiam suam; libertatem arbitrii [Col. 0651D] reparando et confirmando quotidiana gratia sua: sicut in praesenti orat ut impleantur agnitione voluntatis ejus, in omni sapientia, qua possint digne Deo in omnibus ambulare. Digne, Deo per omnia placentes, in omni opere bono fructificantes, et crescentes in scientia Dei. Digne Deo ambulat, qui ei per omnia placet: hoc est, in omni opere bono, ut scientia Dei crescat et fructus. In omni virtute. Virtus est cum inveterata vitiorum consuetudine, vel in passione infirmitatem carnis superare. Confortati secundum potentiam. [Col. 0652A] Ut et vos similiter omnia sufferatis. Claritatis ejus, in omni patientia et longanimitate. Gloriae. Cum gaudio gratias agentes Deo et Patri. Non ex necessitate. Qui dignos nos fecit. Plus vos vocatio laetificet, quam passiones contristent. In partem sortis sanctorum. Sortem haereditatem in Scripturis frequenter invenimus. In lumine. Scientiae Dei ab ignorantia. Qui eripuit nos de potestate tenebrarum. Quia quis a quo superatur, hujus est servus. Notandum est, quia ipse nos eripuit, non nostra virtus, vel natura, qua eramus filii irae. Et transtulit in regnum Filii dilectionis suae. De regno erroris et mortis, ut nos dilecti essemus et filii. In quo habemus redemptionem. Per sanguinem ejus. Et remissionem peccatorum. Redempti sanguine suo, per baptismum peccata remisit. Qui est [Col. 0652B] imago Dei invisibilis. Secundum humanitatem absque peccato: quia secundum divinitatem non est imago, sed veritas. Per hanc imaginem Philippo Patrem Dominus demonstrabat. Imago ista veritas est, imago ista justitia est, non muta, quia Dei Verbum: non insensibilis, quia sapientia est; non inanis, quia virtus est; non vacua, quia plenitudo vitae; non mortua, quia resurrectio est. Imago, et aequalitas, et similitudo distinguenda sunt: quia ubi imago, continuo similitudo, non continuo aequalitas. Ubi aequalitas, continuo similitudo, non continuo imago. Ubi similitudo, non continuo imago, non continuo aequalitas: ut in speculo est imago hominis, quia de illo expressa est: est etiam necessario similitudo, non tamen aequalitas: quia multa desunt imagini quae tamen insunt [Col. 0652C] illi rei de qua expressa est. Ubi aequalitas, continuo similitudo, non continuo imago, velut in duobus ovis paribus, quia inest aequalitas, inest et similitudo: quaecunque enim adsunt uni, adsunt et alteri, imago tamen non est, quia neutrum de altero expressum est. Ubi similitudo, non continuo imago, non continuo aequalitas: omne quippe ovum omni ovo, inquantum ovum est, simile est; sed ovum perdicis, quamvis inquantum ovum est, simile est ovo gallinae, nec imago tamen ejus est, quia de illo expressum non est; nec aequale, quia brevius est, et alterius generis animantium. Sed ubi dicitur, non continuo, utique intelligitur, quia esse aliquando potest. Potest ergo esse aliqua imago, in qua sit etiam aequalitas: ut in parentibus et filiis inveniretur imago et aequalitas et [Col. 0652D] similitudo, si intervallum temporis defuisset: nam et de parente expressa est similitudo filii, ut recte dicatur imago: et potest esse tanta, ut recte etiam dica tur aequalitas, nisi quod parens tempore praecessit. Ex quo intelligitur et aliquando aequalitatem, non solum similitudinem habere, sed etiam imaginem: quod in superiori exemplo manifestum est. Potest etiam aliquando similitudo esse et aequalitas, quamvis non sit imago: ut de duobus ovis paribus dictum est. Potest etiam similitudo et imago esse, quamvis non sit [Col. 0653A] aequalitas, ut in speculo ostendimus. Potest et similitudo esse, ubi et aequalitas et imago sit, sicut de filiis commemoravimus, excepto tempore quo praecedunt parentes. Sic enim aequalem syllabam syllabae dicimus: quamvis altera praecedat, altera subsequatur. In Deo autem quia conditio temporis vacat: non enim potest recte videri Deus in tempore generasse Filium, per quem condidit tempora: consequens est ut non solum sit imago ejus, quia de illo est, et similitudo, quia imago; sed etiam aequalitas tanta, ut nec temporis quidem intervallum impedimentum sit. Item aliter. Cur imago similitudinem habet in picturis, homines nolunt esse dissimiles? et Arius dissimilem contendit, et vult ut pater dissimilem generet sui. Primogenitus omnis creaturae. Omnis rationabilis creaturae [Col. 0653B] secundum carnem primus effectus, primogenitus, inquit, non primo creatus, ut et genitus pro natura, et primus pro perpetuitate credatur: vel certe primogenitus ex mortuis. Quia in ipso condita sunt universa in coelis et in terra, visibilia et invisibilia, sive throni, sive dominationes, sive principatus, sive potestates. In ipso; quia semper idem est, sicut ait Judas, Jesus populum suum de terra Aegypti liberavit. Et, Nemo ascendit in coelum, nisi qui de coelo descendit Filius hominis. Omnia per ipsum et in ipso creata sunt. Et per ipsum omnia facta sunt, et quod factum est, in ipso vita est. Et ipse est ante omnes. Creaturas. Et omnia in ipso constant. Vivunt. Et ipse est caput corporis Ecclesiae, qui est principium, primogenitus ex mortuis. Hoc modo caput est Ecclesiae. Et sit in omnibus [Col. 0653C] ipse primatum tenens. Propterea prius resurrexit. Quia in ipso complacuit, omnem plenitudinem divinitatis habitare. In nullo enim alio ita divinitas habitavit. In aliis enim gratia ex parte fuit, in isto natura perfecta. Corporaliter. Neque enim divinitas corpus est. Sed quia sacramenta Veteris Testamenti appellat umbram futuri, propter umbrarum comparationem, corporaliter dixit habitare in Christo plenitudinem divinitatis, quod in illo impleantur omnia quae in illis umbris figurata sunt, ac sic quodam modo umbrarum illarum ipse sit corpus, hoc est figurarum et significationum illarum ipse sit veritas. Item aliter: Perfecte, quasi dicat summaliter. Et per eum reconciliare omnia in ipsum. Terrena coelestibus quae ab eis per contrarietatem vitae fuerant separata, unde Dominus orare nos [Col. 0653D] docet, ut ita voluntas Dei fiat in terra, sicut in coelis. Pacificans per sanguinem crucis ejus, sive quae in coelis, sive quae in terra sunt. Per quae sunt homines emendati. Et vos cum essetis aliquando alienati, et inimici sensu in operibus malis. Exposuit inimicitias nostras cum Deo et ejus ministris. Nunc autem reconciliavit in corpore carnis ejus per mortem. In qua baptizati estis omnes. Ut exhiberet vos sanctos, et immaculatos. Ne ejus beneficium irritum faciatis, et iterum sitis inimici. Et irreprehensibiles. Considerandum quam perfectum vult esse unumquemque credentem. Coram ipso. Non coram hominibus. Si tamen permanetis in fide fundati et stabiles et immobiles. Tunc poteritis immaculati esse, si vos hominum exempla non decipiant, sed firmiter futura credatis. A spe Evangelii, [Col. 0654A] quod audistis. Spem Evangelii, nisi qui secundum ipsum vivunt, sperare non possunt. Quod praedicatum est in universa creatura, quae sub coelo est. Notandum hominem dici omnem creaturam. Cujus factus sum ego Paulus minister, qui nunc gaudeo in passionibus pro vobis. Pro nobis patitur, ut aedificaret. Sed et pro ipso ante passus est Christus. Et adimpleo ea quae desunt passionum Christi in carne mea pro corpore ejus. Christus enim a solis Judaeis adductus ad mortem est: ergo pro Ecclesia ejus, et a gentibus Christus inchoavit passionem, non implevit. Sed in corpore suo, id est in Ecclesia, nunc adimpletur. Quod est Ecclesia. Cujus factus sum ego minister, secundum dispensationem Dei, quae data est mihi in vos. Dono Spiritus sancti, et doctrinae evangelicae, quam vobis jussus est [Col. 0654B] erogare. Ut impleam Verbum Dei, mysterium quod absconditum fuit a saeculis et generationibus. Ut per me praedicatio impleatur. Nunc autem manifestatum est sanctis ejus. Tempore quo voluit revelare. Quibus voluit Deus notas facere divitias gloriae sacramenti hujus in gentibus. Quia idem Deus omnium dives in omnibus, quomodo voluit, sic et fecit, quia voluntas ejus justa est. Quod est Christus in vobis. Ipse est mysterium, quod patefactum est gentibus. Spes gloriae, quem nos annuntiamus. Vobis, per quem futuram gloriam speratis. Corripientes omnem hominem, et docentes omnem hominem in omni sapientia. Judaeum et Graecum, servum et liberum. Et hoc notandum, quod omnes homines vult exhibere perfectos, secundum illam perfectionem quam alibi dicit: Quotquot enim [Col. 0654C] perfecti, hoc sapiamus: cum retro dixerit, Fratres, ego me non arbitror comprehendisse, et reliqua. Sed est quaedam imperfecta perfectio, ut sciat homo se non esse perfectum in hac vita. Ut exhibeamus omnem hominem perfectum in Christo Jesu. Secundum synecdochen dictum totum pro parte. In quo et laboro certando secundum operationem ejus, quam operatur in me in virtute. Signorum.



CAP. II.

Volo enim vos scire, qualem sollicitudinem habeam pro vobis, et pro his qui sunt Laodiceae. Agoniam. Et quicunque alii non viderint faciem meam in carne, ut consolentur corda ipsorum, instructi in charitate, et in omnes divitias plenitudinis intellectus, in agnitione mysterii Dei Patris, et Domini Jesu Christi. Quia si me vidissent, et charitatem meam erga se, et divitias [Col. 0654D] mysterii Dei plenius cognovissent, dum et majorem praesentis affectum probarent, et abundantiam rationis a me, qui proprie a Christo didici, docerentur. In quo omnes thesauri sapientiae et scientiae. Qui latebant, quamvis essent in litteris legis, sicut Isaias ait, In thesauris salus nostra, Christus venit sapientia et scientia a Domino. Hi sunt thesauri septiformes gratiarum Spiritus sancti. Absconditi. Qui erant Moysi tecti velamine. Hoc autem dico, ut nemo vos decipiat in sublimitate sermonum. Ideo dico melius fuisse ut ego vos praesens instruerem, sed tamen breviter complexus sum, omnem thesaurum sapientiae et scientiae in ipso esse, ut omnem sermonem vel sensum, qui praeter illum est, non solum non miremini, sed etiam stultitiam deputetis. Nam etsi corpore [Col. 0655A] absens sum, sed spiritu vobiscum sum. Habebat hanc gratiam, ut alibi positus, quid alibi ageretur, agnosceret: sicut Elisaeus vidit in spiritu Giezi post Naaman currentem. Gaudens, et videns ordinem vestrum. Et video et cupio praesens implere omne quod deest. Et frumentum ejus quae in Christo est fidei vestrae. Supplementum credere Deum verum, et hominem verum, unam personam ex duabus substantiis, quia hoc est fidei fundamentum, quod vobis sufficit ad vitam, etiamsi aliquid scientiae minus interim habeatis. Sicut ergo accepistis Christum Jesum Dominum nostrum, in ipso ambulate, radicati. Deum credentes et hominem. Et superaedificati in ipso. Secundum robur fundamenti validum aedificium supercrescat. Et confirmati in fide, sicut et didicistis. Futurorum. Abundantes in [Col. 0655B] illo in gratiarum actione. Semper crescentes in illo, et pro donis ejus abundantius gratias referentes. Videte, ne quis vos decipiat per philosophiam, et inanem fallaciam. Contra philosophos agit, quorum omnis disputatio de elementis est, et visibilibus creaturis, et qui ex rebus naturalibus virtutem aestimant Dei, dicentes, ex nihilo fieri nihil posse: et animam aut initium non habere, aut esse mortalem: et virginem parere non posse: et Deum ex homine nasci, mori, atque resurgere stultum esse credere. Secundum traditionem hominum, secundum elementa mundi. Seductionem. Et non secundum Christum. Qui secundum Christum sapit, sanum sapit. Quia in ipso inhabitat omnis plenitudo divinitatis. Omnis plenitudo divinae virtutis in corpore ejus inhabitat. Corporaliter, et estis [Col. 0655C] in illo. Substantialiter et realiter. Repleti, qui est caput omnis principatus et potestatis. Si illius scientiam docemini, qui dedit initium etiam invisibili creaturae, quid vobis conferent, qui nihil plus intelligunt, quam quod vident? In quo et circumcisi estis, circumcisione non manu facta. Hic jam Judaeos et pseudoapostolos taxat, ne vel ab ipsis seducantur. In exspoliatione corporis carnis, sed in circumcisione Jesu Christi. Per quam vos totum veterem hominem exspoliastis. Consepulti ei. Commortui. In baptismo. Haec est circumcisio Christi. In quo et resurrexistis per fidem operationis Dei, qui suscitavit illum a mortuis. Resurrexistis in novam vitam, credentes et intelligentes illius esse operationem. Et vos cum mortui essetis in delictis et praeputio carnis vestrae. Quando non solum praeputiati, [Col. 0655D] sed et circumcisi pariter morti aeternae eratis obnoxii. Cum ergo dupliciter indigni essetis, filiorum estis consortes effecti. Convivificavit cum illo, donans vobis omnia delicta, delens quod adversus nos erat. Auferendo causas mortis peccati. Chirographum decreti. Evacuans. Quod erat contrarium nobis. Chirographum quidam dicunt esse quasi scriptam aliquam apud Deum memoriam peccatorum, unde ipse dicit in Cantico, Nonne haec congregata apud me, et signata sunt in thesauris meis? Et in Jeremia: Peccatum Judae scriptum est in ungue adamantino. Haec ergo deleta sunt in cruce, dum dimittendo peccata, etiam memoriam abolet delictorum. Christus nos redemit de maledicto legis, factus pro nobis maledictum. Scriptum est [Col. 0656A] enim: Maledictus omnis qui pependit in ligno. Et ipsum tulit de medio, affigens illud cruci. Non solum peccata mortificavit in cruce, sed etiam incorruptionem, et praemia donavit per indebitam mortem. Exspolians principatus et potestates. Ut per mortem destrueret eum, qui habebat mortis imperium, se offerendo pro reis morti. Traduxit confidenter. In se peccata suscipiens, et peccatores absolvens, dum illa cruci affigit. Palam triumphans illos. Publice crucifixus. In semetipso. Confusione contempta, non occidendo, sed moriendo, nec vim inferendo, sed sustinendo, ut nobis confracta omni superbia vincendi daret exemplum. Nemo ergo vos judicet in cibo, aut in potu. Nullum ergo in hoc judicium est, quia cum umbra esset, cessavit corpore veniente, nec imagine [Col. 0656B] opus est, veritate praesente. Aut in parte diei festi. Calendae, sive luna nova. Aut neomeniae, aut sabbatorum. Neomenia novae vitae, vel secundae figuram habuit, sabbatum requiem vitae futurae. Quae sunt umbra futurorum. Umbra legis erat, corpus est Christi. Corpus autem Christi. Futura erant, quae modo praesentia sunt. Nemo vos seducat volens in humilitate et religione angelorum quae non vidit, ambulans frustra inflatus sensu carnis suae. Nemo ficta humilitate superbus, quia se angelos videre mentiatur, et ideo frustra se super homines jactet, qui visiones a suo loquitur corde. Et non tenens caput. Christo non credens capiti omnium sanctorum. Ex quo totum corpus. Ecclesiae. Per nexus et conjunctiones subministratum. Quia membris a capite usque ad pedes [Col. 0656C] membra junguntur. Quicunque ergo extra hoc corpus, quantumvis se jactet non vivit, qui caput non habet et vitam. Et constructum crescit in augmentum Dei. In augmentum illius corporis quod unitum est Deo. Si mortui estis cum Christo ab elementis hujus mundi. Elementa hujus mundi possunt definiri etiam avaritia et ambitio honorum, et caetera mundana. Quid adhuc tanquam viventes mundo. Nec similitudinem viventium in mundo voluit nos habere. Decernitis? Sicut illi qui futura non credunt. Ne tetigeritis, neque gustaveritis, neque contrectaveritis. Illorum tactu, et gustu, et contrectatione, qui in concupiscentiis abutuntur, et diligunt pro aeternis. Quae sunt omnia in interitum ipso usu. Ex partibus mundi conditionem ejus adverte, cujus etiam membra corrumpantur [Col. 0656D] necesse est, ut totus quandoque solvatur. Nec coli ergo elementa ejus, ut mortalia, debent, nec diligi pro aeternis. Secundum praecepta et doctrinam hominum, quae sunt rationem quidem habentia sapientiae in superstitione et humilitate, et non ad parcendum corpori, non in honore aliquo ad saturitatem carnis. Aliqui sic accipiunt, contra eos dici qui ex Judaeis crediderunt, et dicebant legis caeremonias observari debere, ideo et doctrinas hominum vocat, quia praecepta carnaliter intelligant, dicentes, in lege prohibita non debere manducari; sed omnes illae observationes, licet aliquam sapientiam prae se ferre videantur lege praecepta, tamen in superstitione sunt in aliquo honore Dei, quia sunt ad explendem [Col. 0657A] voluntatem observantiae carnalis. Alii totum hoc capitulum ita intelligunt, ut dicant, ab clementorum nos rationibus voluisse Apostolum revocare, ad quas a philosophis suadebantur, quamvis rationabilia videantur, ne per bona eorum inducamur ad mala. Etiam homines, natura docente, tradiderunt quod mundus esset quandoque solvendus, et ideo unum Deum, quem solum aeternum intellexerant, licet superstitiose, tamen humiliter venerati sunt, et non parcendum dixerunt corpori, nec carnem saturitate onerandam, quod esset et ipsa moritura.



CAP. III.

Igitur si consurrexistis cum Christo. Consequenter primo commortuos, deinde surrexisse nos dicit, nec solum terrae mori, sed etiam coelo nos vivere hortatur. Quae sursum sunt quaerite, ubi Christus [Col. 0657B] est in dextera Dei sedens. Quae sursum sunt sapite, non quae supra terram. Nihil terrenum ambiatis, nihil mortale quaeratis, coelestem sectamini sapientiam, non terrenam. Mortui enim estis, et vita vestra abscondita est cum Christo in Deo. Mortui estis terrenae vitae, per conversationem coelestis patriae. Cum enim Christus apparuerit vita vestra. Quia filii Dei cum simus, nondum apparuit quid erimus; sed hoc solum scimus, quia cum apparuerit, similes ei erimus. Tunc et vos apparebitis cum ipso in gloria. Nolite ergo modo hic quaerere gloriam vestram. Mortificate ergo. Implete professionem vestram. Membra vestra, quae sunt super terram. Membra vitiorum, quae nostra sunt, quia ex nobis sunt: sive membrorum malum usum (sicut solet) nominat membra. Fornicationem, [Col. 0657C] immunditiam, libidinem. Omnis incontinentia, immunditia dici potest, atque libido. Concupiscentiam malam. Est enim et concupiscentia bona. Unde et Daniel vir desideriorum est appellatus. Et avaritiam, quae est simulacrorum servitus. Dum illis metallis de quibus fiunt simulacra servimus, et aurum pro Deo veneramur, quia qui soli Deo servit utique effigiem unam ineffabilem veneratur. Propter quae venit ira Dei super filios incredulitatis. Super Sodomam et eos qui in diluvio perierunt. Ex praeteritis ergo futura timenda sunt. Vel super eos qui increduli fuerunt in deserto. Notandum quales fuerimus ante gratiam Christi. In quibus et vos ambulastis aliquando, cum viveretis in illis. Nolite nunc ambulare, ne frustra videamini credidisse. Nunc autem deponite et [Col. 0657D] eos omnia, iram, indignationem. Quae nobis de Adam remanserunt, id est vitia quae sequuntur. Malitiam. Malitia est alteri inferre quod pati non vis. Blasphemiam. Dei vel imaginis ejus. Turpem sermonem de ere vestro. Quia haec indisciplinatio nec filiis hominum convenit honestius educatis, quanto magis Dei? Nolite mentiri invicem. Non oportet mentiri filios veritatis, cum mendacium de diabolo sit. Exspoliantes eos veterem hominem cum actibus ejus. Peccata originalia, seu delectationem carnis. Et induentes novum. Christum, et virtutes quae ab ipso sunt. Eum qui revocatur in agnitione secundum imaginem ejus qui creavit eum. Cum cognoverit qualis sit, cujus imago est ei, inquantum potest, debet niti ipsius adjutorio [Col. 0658A] similari. Ubi non est masculus et femina, gentilis et Judaeus, circumcisio et praeputium, Barbarus et Scytha, servus et liber. Apud Deum non praedicat sexus, vel conditio, vel genus, ac provincia, sed sola conversatio cum fide recta requiretur. Sed omnia in omnibus Christus. Omnes quicunque baptizati estis, Christum induistis. Induite vos ergo, sicut electi Dei. Illa deponentes, haec induite. Sancti et dilecti, viscera misericordiae, benignitatem, humilitatem, modestiam, patientiam. Quia illa membra dixerat, ideo haec viscera nominavit. Supportantes invicem. Exemplo Christi qui infirmitates nostras portavit, tam spiritales quam etiam corporales. Et donantes vobis ipsis. Indulgentes alterutrum, sicut omnibus Christus indulsit, etiam persecutoribus suis. Si quis adversus [Col. 0658B] aliquem habet querelam. Nolite exigere parva conservis, ne indulta reddatis. Sicut et Dominus donavit vobis, ita et vos. Hic exponit quomodo indulgere debemus alterutrum, si ille indulsit, qui potuit vindicare; quanto magis vos, quorum vindicta aut parva, aut nulla est! Super omnia autem haec charitatem habete. Super haec omnia est charitas, quia omnem quem diligimus, sustinemus, non omnem quem sustinemus diligimus. Sed omnes debemus propter Deum diligere. Quod est vinculum perfectionis. Charitas multa membra in unum conglutinat corpus. Et pax Christi. Christi, non saeculi, quod solum diligit diligentes. Exsultet in cordibus vestris, in qua et vocati estis in uno corpore. Non in facie ficta, et serena, vel ore doloso. Et grati estote. Hoc est, nolite [Col. 0658C] legi assimilari, quae vicem reddit, sed gratiae, quae ignoscit etiam inimicis, et pro eis exorat. Verbum Christi habitet in vobis abundanter. Et hic ostenditur, verbum Christi non solum sufficienter, sed etiam abundanter habere debere etiam laicos, et invicem semetipsos monere et docere. In omni sapientia docentes, et commonentes vosmetipsos. Ut sapienter et rationabiliter proferatur. In Psalmis. David. Hymnis. Trium puerorum. Canticis. Moysi et omnium prophetarum. Spiritalibus. Non carnalibus, more saeculari. In gratia cantantes. Nunquam legimus cantari sine voce. In cordibus vestris Deo. Ut non solum ore, sed etiam in corde cantetis, ut cor cum voce concordet, vel intelligatis quod cantatis. Omne quodcunque facitis in verbo, aut in opere, omnia in nomine Domini [Col. 0658D] Jesu, gratias agentes Deo et Patri per ipsum. Sive docetis, sive operamini, nihil ad vestram gloriam, sed ad Domini faciatis, gratias Deo referentes, qui Filium suum ad haec inspiranda et docenda destinare dignatus est. Mulieres, subditae estote viris, sicut oportet in Domino. In his quae conveniunt Domino. Viri, diligite uxores vestras, et nolite amari esse ad illas. Filii, obedite parentibus per omnia, hoc enim placitum est in Domino. Nunquam rem naturalem hortaretur, nisi continentes esse coepissent, sicut ad Ephesios plenius adnotatum est. Patres, nolite ad indignationem provocare filios vestros, ut non pusillo animo fiant. Ne exasperati iracundi fiant, sed vestro exemplo discant esse patientes. Servi, obedite per [Col. 0659A] omnia dominis carnalibus. Quia carni serviunt, non spiritui. Non ad oculum servientes, quasi hominibus placentes. Quando vos vident domini. Sed simplicitate cordis, timentes Deum. Quodcunque facitis, ex animo operamini, sicut Deo, et non hominibus, scientes quod a Domino accipietis retributionem haereditatis. Qui ubique semper videt, et odit omne figmentum. Nam humanus oculus falli potest, et ideo sic agite, at conditionis necessitatem, voluntatem faciatis religionis, ut per vestra opera bona Domino gratiae referantur, cum vos omnes viderint ex Christianitatis tempore profecisse. Domino Christo servite. Ipsi enim servit, qui propter ipsum homini servit. Qui enim injuriam facit, recipiet id quod inique gessit, et non est personarum acceptio apud Deum. Sive servus, [Col. 0659B] qui dominum contempserit: sive dominus, qui servum inique tractaverit, ut consoletur, sciens apud Deum multam non esse suam injuriam.



CAP. IV.

Domini quod justum est et aequum, servis praestate. Patres vos debent magis sentire quam dominos: unde vulgo patresfamilias appellamini. Scientes quoniam et vos Dominum habetis in coelo. Qualem ergo vobis Dominum esse vultis, tales estote circa conservos potius quam servos. Orationi instate, vigilantes in ea. Negligens enim, et dormitans petitio, nec ab homine poterit aliquid impetrare. In gratiarum actione, orantes simul. Pro omnibus quae vobis sunt concessa, vel etiam in adversis, quae ipso dispensante eveniunt. Non enim orando peteretur ab eo, nisi ab ipso tribui crederetur, ut ostium aperiretur [Col. 0659C] sermoni, id est, ut initium fidei cordibus auditorum tribueretur. Et pro nobis, ut Deus aperiat nobis ostium sermonis, ad loquendum mysterium Christi. Quod pro nobis oratis, vobis perficiet in doctrinam. Nam quomodo aperitur ostium verbi, nisi cum sensus aperitur audientis, ut credat, et initio fidei facto, ea quae ad aedificandam salubrem doctrinam praedicantur et disputantur recipiat, ne per infidelitatem corde clauso, ea quae dicuntur, improbet ac repellat? Propter quod etiam vinctus sum, ut manifestem illud, ita ut oportet me loqui. Ut ipse det quid, quando, et cui rationaliter debeat praedicari, quia et nobis ad aurem praedicantibus ille interim corde operatur. In sapientia ambulate ad eos qui foris sunt, tempus redimentes. Quoniam dies mali [Col. 0659D] sunt. De malo tempore bonum vestra faciet sapientia, vel etiam pro quiete vestra aliquid temporale, si necesse est, ut pereat, contemnite. Sermo vester semper in gratia sale sit conditus. Sapientiae ratione, [Col. 0660A] ne stultitia nostra religio a philosophis et gentilibus aestimetur. Ut sciatis quomodo vos oporteat unicuique respondere. Sicut et Petrus. Parati estote semper ad satisfactionem, aliter paganis, aliter Judaeis, aliter haereticis, aliter philosophis, aliter astrologis, et caeteris est respondendum. Quae circa me sunt, omnia vobis nota faciet Tychicus charissimus frater, et fidelis minister, et conservus in Domino. Securos illos vult esse de se, ne vel a tristitia occupentur. Quem misi ad vos ad hoc ipsum ut cognoscat quae circa vos sunt, et consoletur corda vestra, cum Onesimo charissimo, et fideli fratre, qui est ex vobis, qui omnia quae hic aguntur nota faciant vobis. Pro nobis. Salutat vos Aristarchus concaptivus meus, et Marcus consobrinus Barnabae de quo accepistis mandata. Qui mecum [Col. 0660B] tenetur in vinculis, aut compatitur mihi charitatis affectu. Si venerit ad vos, excipite illum, et Jesus, qui dicitur justus. Qui sunt ex circumcisione. Haec mandata ab eo acceperant. Hi soli sunt adjutores in regno Dei, qui mihi fuerunt solatio. Hi solummodo mecum sunt, sive hi soli ex circumcisione adjutores in Novo Testamento, per quod intratur in regnum, sicut Satanas dicitur mors, quia causa est mortis. Salutat vos Epaphras, qui ex vobis est, servus Christi Jesu, semper sollicitus pro vobis in orationibus. Ille vere servus Christi est, qui pro ejus corpore sollicitus invenitur. Ut stetis perfecti, et pleni in omni voluntate Dei. Orationibus suis Deum poscit, ut perseveretis in voluntate Dei, et qui coepit in vobis, ipse perficiat. Testimonium enim illi perhibeo, quod habet multum laborem [Col. 0660C] pro vobis, et pro his qui sunt Laodiceae, et qui Hierapoli. Tales erant primi temporis discipuli, et imitatores Pauli et Christi. Salutat vos Lucas medicus charissimus, et Demas. Salutate fratres qui sunt Laodiceae, et Nympham, et quae in domo ejus est ecclesiam. Et cum lecta fuerit apud vos Epistola, facite ut et in Laodicensium ecclesia legatur, et ea quae Laodicensium est, vobis legatur. Quia tales in domo sua habebat, qualem Apostolus definivit ecclesiam. Et dicite Archippo: Vide ministerium quod accepisti in Domino, ut illud impleas. Salutatio mea manu Pauli. Diaconus fuisse intelligitur, non episcopus, neque enim episcopus haberet necesse in ecclesia commoneri, ut suum servaret ministerium. Memores estote vinculorum meorum. Sive orate ut reddar vobis, [Col. 0660D] sive mementote, quia vestri causa haec patior, et imitamini exemplum meum. Gratia vobiscum. Amen. Cum illis vere est gratia, qui cum ea permanserint, et eam se gratis accepisse fatentur.



AD TIMOTHEUM EPISTOLA PRIMA.
[Col. 0659]




ARGUMENTUM.
[Col. 0659D]

Timotheum instruit, et docet de ordinatione episcopatus, et diaconii, et omnis ecclesiasticae disciplinae. Scripta de urbe Roma. Timotheus episcopus fuit discipulus Pauli; huic per litteras auctoritatem dat corrigendi omnem ecclesiasticam disciplinam, et episcopos et diaconos ordinandi; praeterea instruit eum quomodo pseudoapostolis respondeat, detrahentibus [Col. 0660D] Paulo, rationem reddens quod non sit mirum, si ipse ex persecutore salvatus sit, cum Christus peccatores venerit liberare. Ad extremum aliter docentes monet esse vitandos et cavendos omnibus modis.



CAPUT PRIMUM.

Paulus apostolus Christi. Proponit et nominis auctoritatem et ordinis. Secundum imperium Dei Salvatoris nostri, et Christi Jesu spei nostrae. [Col. 0661A] Non secundum meam praesumptionem. Simul et Patris et Filii unum imperium esse demonstrat. Timotheo dilecto filio in fide. Non in carne. Gratia, misericordia et pax a Deo Patre et Christo Jesu Domino nostro. Sicut rogavi te, ut remaneres Ephesi, cum irem in Macedoniam, ut denuntiares quibusdam, ne aliter docerent. Quos praedixerat in Actibus, intraturos lupos graves non parcentes gregi. Neque intenderent fabulis. Quas de Genesi appellat, id est secundum legem, unde a Domino accusantur, docentes doctrinas hominum. Et genealogiis interminatis, quae quaestiones praestant magis quam aedificationem Dei, quae est in fide. Generationibus antiquorum, in quibus sibi summam scientiam vindicant, si ab initio generationes enumerent: tam deuteroseon contrarietas, quam generationum [Col. 0661B] sollicitudo superflua. Finis autem praecepti est charitas de corde puro, et conscientia bona, et fide non ficta. Charitas Dei et proximi, in qua tamen pendet lex et prophetae. Haec si de corde puro sit, Deo est placita, et si nihil aliud quam id quod diligendum est diligatur. Conscientiam vero bonam subjunxit, propter spem: ille enim se ad id quod credit et diligit, perventurum esse desperat, cui malae conscientiae scrupulus inest. Tertio: Et fide, inquit, non ficta: si enim fides nostra mendacio caruerit, ut et non diligamus quod non est diligendum, et recte vivendo id speremus, ut nullo modo spes nostra fallatur. Et conscientia, inquit, bona. Conscientia pura testimonium perhibeat charitati, et fide non ficta. A quibus aberrantes quidam. Est enim fides ficta, quae in verbis [Col. 0661C] est solis, vel haereticorum, qui in Ecclesia intrare videntur, vel fictorum catholicorum. Conversi sunt in vaniloquium, volentes esse legis doctores. In vaniloquium fabularum saecularium. Non intelligentes neque quae loquuntur, neque de quibus affirmant. Grandis stultitia est, non intellecta de magis non intellectis velle affirmare. Scimus autem quia bona est lex. Contra Manichaeos ad Romanos ait: Lex quidem sancta, et mandatum sanctum. Lex ut a Deo data pro hominum qualitate. Si quis ea legitime utatur: scientes hoc. Si quis scit, quibus, quare, et quandiu habenda sit data spiritaliter. Quia justo lex non est posita, sed injustis, et non subditis. Si ergo ita est, Christianis non est opus, quia justificati sunt per Christum, et qui didicerunt occasiones cavere peccatorum. Nam quare [Col. 0661D] dicatur his: Non occides: quoniam nec irasci jussi sunt, nisi ut eam spiritaliter impleant? Impiis et peccatoribus, sceleratis et contaminatis, patricidis et matricidis, homicidis, fornicariis, masculorum concubitoribus, plagiariis, mendacibus, perjuris. Illis omnibus data est, ut ab istis criminibus revocentur. Et si quid aliud sanae doctrinae adversatur, quae est secundum Evangelium gloriae beati Dei quod creditum est mihi. Sunt enim multae insanae doctrinae, quae homines faciunt insanire. Contra illa lex est, quae contraria sunt evangelicis praeceptis: ergo quid quaerunt ibi ut novum, quod etiam in lege habent? Simul et legem Evangeliis concordare demonstrat. Gratias ago ei. Ne dicerent, Quis est ille, cui creditum est? Qui me confortavit [Col. 0662A] in Christo Jesu Domino nostro. Cum essem infirmus et inutilis. Quia fidelem me existimavit, ponens in ministerio. Ad ponendum in ministerio. Qui prius fui blasphemus, et persecutor, et contumeliosus, sed misericordiam consecutus sum. Justus quidem in primordio accusator est sui, ut cum coeperit adversarius, confundatur. Sed iste hoc verum dixit, sicut legimus in Actibus. Quia ignorans feci. Levius peccant ignorantes. In incredulitate. In qua natus fueram. Superabundavit autem gratia Domini nostri cum fide et dilectione. Tam abundans fuit gratia ejus, vel est, ut iniquitatum mearum vinceret cumulum, quae mihi et fidem donavit, et dilectionem, ut non necessitate, sed charitate servirem. Quae est in Christo Jesu. Per Christum qui mihi majora dimisit: nam non in natura. [Col. 0662B] Et fidelis sermo, et omni acceptione dignus: quia Christus Jesus venit in mundum. Quem omnes credunt, et quem omnium conscientiae verum agnoscunt. Peccatores salvos facere. Ergo et me salvavit inter caeteros peccatores. Quorum primus ego sum. Sum pro fui poni solet. Sed ideo misericordiam consecutus sum, ut in me primum ostenderet Christus Jesus. Sicut David ait: Docebo iniquos vias tuas, et impii ad te convertentur: scilicet si mihi indulseris, docebo neminem desperare debere. Omnem patientiam. Quam etiam persecutoribus non solum indulget, sed etiam apostolatus confert honorem. Ad informationem eorum qui credituri sunt illi in vitam aeternam. Ut nemo desperet. Regi autem saeculorum immortali, invisibili soli Deo. Qui mihi veniam tribuit non merenti. Honor et gloria, [Col. 0662C] in saecula saeculorum. Amen. Rex parvi temporis, et mortalis, ac visibilis et capax, consortes honorem et gloriam habet temporalem, non aeternam. Hoc praeceptum. Doctrinam hanc. Hucusque de statu suo: modo dat auctoritatem docendi. Commendo tibi, fili Timothee, secundum praecedentes in te prophetias. Quia etiam ante hoc habebas hanc gratiam. Ut milites in illis bonam militiam. Bona militia est, in qua contra diabolum et vitia dimicatur, et Dei voluntati paretur. Habens fidem et bonam conscientiam. Fidem perfectam in Christo, et bonam conscientiam in conversatione, sive doctrina. Quam quidam repellentes circa fidem naufragaverunt: ex quibus est Hyminaeus et Alexander. Non integram eam tenentes, jam vitiis implicati, fidem et vitam maculantes. Quos tradidi Satanae, ut discant [Col. 0662D] non blasphemare. Ut ex praesenti correptione discant futurum judicium non negare. Ad emendandum traditi sunt, non ad perdendum, et ut exemplo eorum alii terrerentur.



CAP. II.

Obsecro igitur primo omnium fieri obsecrationes, orationes, postulationes. Obsecratio firmior oratione est. Item aliter: Obsecrationes fiunt pro peccatis praeteritis, vel praesentibus; orationes pro adipiscendis quae speramus: postulationes, cum pro aliis intervenimus: gratiarum actiones, eum ea quae poscimus, impetramus; vel certe, eum pro immensis Dei beneficiis gratias laudesque referimus. Gratiarum actiones. Gratias agamus ei qui nos dignos fecit etiam pro aliis impetrare. Pro omnibus hominibus. Etiam [Col. 0663A] pro persecutoribus orare. Pro regibus et omnibus qui in sublimitate sunt, ut quietam et tranquillam vitam agamus in omni pietate et castitate. Ut cognoscant Deum, sive, ut subjectas habeant gentes: in illorum enim pace quies nostra consistit: si enim Christiani sunt, cessabit persecutionis impetus. Hoc enim bonum est et acceptum coram Salvatore nostro Deo. Ut et vos, sicut ille, omnes homines salvari cupiatis. Qui omnes homines. Hinc probatur Deum nemini vim inferre ut pereat; sed qui perit suo merito perit; et qui salvantur, Dei gratia et miseratione salvantur. Nam juxta figuram synecdochen hic, omnes, a parte totum debemus accipere. Vult salvos fieri. Sed quare non omnes salventur? Quia justus est et misericors Deus: quod multi damnantur, pereuntium est meritum, [Col. 0663B] quod multi salvantur, salvantis est donum. Ut enim reus damnetur, inculpabilis est Dei justitia; ut reus justificetur, ineffabilis Dei est gratia: multis enim beneficiis obdurantur. Et ad agnitionem veritatis venire. Constat Deum omnia bona velle; sed homines suo vitio praecipitantur in malis. Unus enim Deus. Pater, et Filius, et Spiritus sanctus omnium hominum Deus est: et ideo cupit omnes salvari, quos fecit. Quicunque autem salvantur, ipsius dono salvantur. Sufficiat nobis, quia non est iniquitas apud Deum, et quia inscrutabilia sunt judicia ejus. Unus et mediator Dei et hominum. Sicut unus Deus, ita et unus mediator, hoc est, nullus talis mediator, neque Moyses, neque aliquis prophetarum. Homo Christus Jesus. Contra Manichaeos, quia de traditore [Col. 0663C] erat dicturus, ideo hominem tantummodo nominavit. Qui dedit redemptionem semetipsum pro omnibus. Pro omnibus quidem effusus est sanguis Christi, sed credentibus prodest: incredulis vero erit in condemnationem: sicut alibi ipse dicit, Aliis sumus odor vitae in vitam: aliis odor mortis in mortem. Cujus testimonium temporibus suis confirmatum est. Quia et prophetae suis temporibus testimonio fuerunt. Novissime misit eis Filium suum. In quo positus sum ego praedicator et apostolus. In testimonium, quia Jesus est Filius Dei. Veritatem dico, non mentior, doctor gentium in fide et veritate; volo ergo viros orare in omni loco. Ut magister gentium dat legem orandi: nunquam de oratione statuisset, nisi aliqua huic quaestio a Judaeis moveri coepta esset volentibus in templo solummodo, [Col. 0663D] quod erat Hierosolymis, adorare. Levantes. Testatio innocentiae est manuum oratio. Puras manus. A caede et sanguine, omni opere malo. Sine ira et disceptatione. Non solum opere. Similiter et mulieres. In omnibus quae de viris dixit. In habitu ornato, cum verecundia et sobrietate. Haec sunt ornamenta feminae Christianae. Ornantes se non intortis crinibus. Non debet occasionem praestare concupiscentiae. Aut auro, aut margaritis. Quae terrae sunt ornamenta, cujus homo est deus. Vel veste pretiosa. Ut qua ne unus quidem calefiat, unde possunt ejusdem naturae vestiri quamplurimi. Sed quod decet mulieres, promittentes pietatem per opera bona. Ista ergo sunt non promittentium, sed negantium castitatem. Mulier in silentio [Col. 0664A] discat cum omni subjectione. Discat quidem, sed cum omni humilitate atque silentio. Docere autem mulieri non permitto. Virum non debet docere. Caeterum ipse dixit, juniores feminas doceri a senioribus debere; sed et filium virum, vel fratrem potest monere privatim. Neque dominari in virum. Magisterium usurpando, vel marito se praeferendo. Sed esse in silentio. Ne in ecclesia loquantur. Adam enim primus formatus est, deinde Eva. Reddit causas cur velit eas esse subjectas: scilicet, quia et posteriores sunt in ordine, et priores in culpa. Et Adam non est seductus. A serpente. Mulier autem seducta in praevaricatione fuit. Mandati praevaricatione; sed non ideo desperet mulier, quia per baptismum et ipsa salvabitur. Salvabitur autem per filiorum generationem. Non Eva, sed [Col. 0664B] mulier: quia Eva ad exemplum adducta est, non de ipsa proprie dicebatur, per filiorum generationem, nutriendo, et non necando, nec abortiendo. Si permanserit. Sicut superius de plurali numero ad singularem transiit: ita et hic redit ad pluralem. Caeterum quomodo justitia justi super ipsum erit, et quomodo Noe, Job et Daniel filios suos et filias minime liberabunt, si per filios Eva salvabitur? sed omnes mulieres sic salvabuntur, si in bonis operibus cum fide, castitate, et Deo placita dilectione permanserint in fide Christi. Et dilectione. Dei et proximi. Et sanctificatione. Mentis et corporis. Sanctificate vos per triduum, et ne accesseritis ad mulierem. Ergo castitas sanctificatio dicitur. Cum sobrietate. Quia sine sobrietate difficile custoditur.



CAP. III.
[Col. 0664C]

Fidelis sermo. Si quis episcopatum desiderat. De hoc dicit qui ordinandus est, qualis eligi debeat: primum laicos instituit utriusque sexus, quia et de ipsis in sacerdotium eliguntur. Bonum opus desiderat. Opus dixit, non honorem. Oportet ergo episcopum irreprehensibilem esse. Sicut ad Titum dixit sine crimine, generaliter primo, postea specialiter membra ipsa distinguuntur. Unius uxoris virum. Vigilantem, si illi ne hoc licet, quod vel laico licet, quid de caeteris sentiendum est? Sobrium. Ab omni ebrietate. Prudentem, ornatum, hospitalem. Omnibus spiritalibus ornamentis. Doctorem. Ut tam verbo doceat quam exemplo. Si omnes debent scire quomodo unicuique respondeant, quanto magis sacerdos, de cujus ore legem exquirent, quia angelus Domini omnipotentis [Col. 0664D] est? Non vinolentum. Ut fiducialiter possit sobrietatem docere. Non percussorem, sed modestum; non litigiosum. Sive ne petulans sit incedendo, sive ne exemplo suo conscientias feriat infirmorum. Non cupidum. Cupiditas enim provocat ad lites et jurgia. Suae domui bene praepositum; filios habentem subditos cum omni castitate. Ipse exposuit in sequentibus. Hoc est, si filios in castitate et humilitate nutrivit, ut in hoc ejus diligentia comprobetur: si enim paucos filios suos erudire nescivit, quomodo tantos filios Dei, hoc est omnem populum gubernabit, cujus mores secundum numerum diversi sunt? Si quis autem domui suae praeesse nescit, quomodo Ecclesiae Dei diligentiam habebit? Ne eos sic negligenter admoneat. Caeterum [Col. 0665A] si bene nutriti insoleverint, culpa non erit Patris. Non neophytum. Nuper renatum. Ne in superbia elatus. Quia cito potest per ignorantiam exaltari, et putare se non tam officium humilitatis quam administrationem saeculi suscepisse: et quia illi in fonte dimissa sunt peccata, et recens assumitur, elatio ei inde nascatur. In judicium incidat diaboli. Qui per superbiam dejectus est. Oportet autem illum et testimonium habere bonum. Sine offensione estote Judaeis et Graecis et Ecclesiis Dei. Omnes enim norunt naturaliter damnare vitia, et laudare virtutes. Ab his qui foris sunt, ut non in opprobrium incidant. Foris Ecclesiam. Et laqueum diaboli. Ne per illum diabolus multos illaqueet, qui poterant fieri Christiani. Diacones. Quaeritur cur de presbyteris nullam fecerit mentionem: [Col. 0665B] sed in episcopis etiam presbyteros comprehendit, quia secundus, et pene unus est gradus, sicut multis Scripturarum testimoniis comprobatur. Similiter pudicos, continentes. Irreprehensibiles. Non bilingues. Ne et maledicant: hoc est enim unius linguae officium duplicare. Vel, aliud corde, aliud ore proferentes. Non multo vino deditos. Concessit pro necessitate parum, quia multum denegavit. Non turpe lucrum sectantes. Turpe lucrum, de coelestibus sacramentis terrenas opes conquirere. Habentes mysterium fidei in conscientia pura. Mysterium fidei est, quod passio Christi remedium est salutis humanae. Si ergo hoc intelligit pure, et non confunditur de humilitatibus Christi. Sive ut propter hoc solum, quod debet praedicari, ne existimet quaestum esse pietatem. Et hi [Col. 0665C] autem probentur primum, et sic ministrent. Non solum episcopus, sed et hi. Nullum crimen habentes. Crimen dixit esse, si aliquid de his virtutibus minus sacerdos vel levita habeat Christi: vel certe de capitalibus peccatis. Notandum, quia non dixit, nullum peccatum habentes. Mulieres similiter pudicas, non detrahentes, sobrias. Similiter ut diacones eligi jubet. Unde manifestum est quod de illis dicit quas in Oriente diaconissas appellant. Fideles in omnibus. In nullo dubitantes. Diacones sint unius uxoris viri. Non ut, si non habuerint, ducant: sed ne duas habuerint: si enim digniorem uxor facit, quare non et digami ordinentur? Qui filiis suis bene praesunt, et suis domibus. Repetit quod minus dixerat. Qui enim bene ministraverint, gradum sibi bonum acquirent. Sunt enim gradus [Col. 0665D] minores. Bonum hic pro grandi posuit. Et multam fiduciam in fide quae est in Christo Jesu. Et apud Deum petendi, et apud homines docendi. Haec tibi scribo, fili Timothee, sperans me venire ad te cito. Et plenius te instruere. Si autem tardavero, ut scias quomodo oporteat te in domo Dei conversari. Ut auctoritatem habeas omnia pro me probe ordinare. Quae est Ecclesia Dei vivi, columna et firmamentum veritatis. In qua sola nunc veritas stat firmata, et quae sola totum aedificium sustinet veritatis. Et manifeste magnum est pietatis sacramentum. Incarnatio Christi, per quam pietas est in omnibus facta. Quod manifestatum est in carne. Quando Verbum caro factum est. Justificatum est in spiritu. Spiritus Dei veniet super te: propterea quod nascetur [Col. 0666A] ex te sanctum vocabitur Filius Dei. Apparuit angelis. Quando multitudo angelorum dicebant: Gloria in excelsis Deo, et quando ei in eremo ministrabant. Praedicatum est gentibus. Sicut ait Simeon: Lumen ad revelationem gentium. Creditum est in mundo. Ab utroque populo. Assumptum est in gloria. Videntibus apostolis assumptus est in coelum.



CAP. IV.

Spiritus autem dicit, quia in novissimis temporibus discedent quidam a fide, attendentes spiritibus erroris. Haec dicit Spiritus sanctus, more prophetarum. Et doctrinis daemoniorum. Omnis haeretica doctrina daemoniorum arte composita est. In hypocrisi loquentium mendacium, et cauteriatam habentium suam conscientiam. In hypocrisi loquuntur, qui cum fornicari non timeant, tam casti volunt videri, ut etiam [Col. 0666B] nuptias damnent, et tam abstinentes, ut creaturam Dei parce manducantem judicent, cum ipsi comessationibus vacent. Paulus vero ita castitatem et abstinentiam praedicat, ut nec naturam, nec creaturam damnet: ad illud hortatur fortiores, istud concedit infirmis. Illi enim hoc non amore castitatis et abstinentiae, sed ad obumbrandam ejus praedicationem faciebant, justiores et sanctiores videri volentes, quam ille qui propter filios licitas nuptias concedebat, ne fornicationis crimen incurrerent. Illi porro castitatem fingentes, contra eam faciebant. Prohibentium nubere: abstinere a cibis, quos Deus creavit ad percipiendum cum gratiarum actione fidelibus, et his qui cognoverunt veritatem: quia omnis creatura Dei bona est, et nihil rejiciendum quod cum gratiarum [Col. 0666C] actione percipitur. Sanctificatur enim per verbum Dei et orationem. Si ad proprietatem sermonis attendas, monstruosa nescio quae praedicatio praedicabitur, ut tam nubere quam abstinere prohibeant ista dicentes quae sequuntur. Haec proponens fratribus, bonus eris minister Christi Jesu. Libram in omnibus tenens, et omnia rationabiliter et moderate dispensans. Enutritus verbis fidei, et bonae doctrinae quam assecutus es. Quia ab infantia sacris litteris, hoc est, legis, fuerat eruditus. Ineptas autem et aniles fabulas devita. Non aptas religioni vel fidei. Exerce teipsum ad pietatem. Pietas est etiam cum tua tribulatione alii subvenire, sicut vidua Sareptana fecit Eliae. Nam corporalis exercitatio. Escarum, balnearum et talium caeterorum, vel labor corporis. Ad modicum utilis. Modicum [Col. 0666D] tempus. Pietas autem ad omnia utilis est, promissionem habens vitae, quae nunc est, et futurae. Pietas et ad praesens tempus, et ad futurum utilis. Ipsa vidua et ad praesens pasta est, et merces ejus manet in coelo. Fidelis sermo, et omni acceptione dignus. Verus apud omnium conscientias, et cui nemo resistit. In hoc enim laboramus et maledicimur. Cum enim certum sit apud omnes, nihil nos dignum odio perpetrasse, quid aliud sequitur, quam quod propter vitam dissimilem blasphemamur? Quia speravimus in Deum vivum. Et sperando justitiam custodimus. Qui est Salvator omnium hominum. In praesenti. Maxime fidelium. Quibus salutem largietur aeternam. Venite, benedicti. Quia novit Dominus qui sunt ejus. Praecipe [Col. 0667A] haec, et doce. Praecipe, ut faciant, et doce quomodo vel quare fiant, hoc est, pro praemio vitae aeternae. Nemo adolescentiam tuam contemnat. Sic age, ut admirationi potius quam contemptui habearis. Sed exemplum esto fidelium. Parum est infidelibus exemplo esse, apud quos qui crimina graviora non facit, magnus habetur. Sed hoc magnum est, ut talem se exhibeat, per quem etiam perfecti proficiant. In verbo, in conversatione, in charitate. Id est doctrina. Vult ergo fidelibus verbi praebere exemplum. Simul ut nihil aliud loquamur quam Dei verbum: quod maxime licet ad omnes, sed maxime ad sacerdotes et religiosos pertinet in fide catholica. In castitate. Cujus insignia parvitate habitus praeferuntur. Dum venio, attende lectioni. Sollicitus sis intelligere quae [Col. 0667B] legis; hoc attende, et fac quod legis. Exhortationi, doctrinae. Exhortare, ut fiat: doce quomodo intelligantur obscura, vel quomodo possint fieri quae leguntur. Noli negligere gratiam quae in te est, quae data est tibi. Negligit gratiam, qui acceptum talentum non exercet. Per prophetiam cum impositione manuum presbyterii. Prophetiae habebat gratiam vel doctrinae cum ordinatione episcopatus: sive cum ordinatione acceperat gratiam, vel docendi, vel intelligendi. Haec meditare. Omnem enim profectum generat jugis meditatio. In his esto. Non enim omnis qui meditatur, in ipsis est quae meditatur. Ut profectus tuus manifestus sit omnibus. Tunc manifestus erit profectus, si in meditatione sis semper attentus. Attende tibi et doctrinae. Primo tibi, deinde doctrinae: utrobique [Col. 0667C] sollicitus, ut et te vita salves, et illos doctrina exemplo firmata. Insta in illis: hoc enim faciens et te ipsum salvum facies, et qui te audiunt. Quos doces.



CAP. V.

Seniorem ne increpaveris, sed obsecra ut patrem. Ne indigne ferens junioris increpationem, exasperatus non proficiat: sed ut suo quasi exemplo destruat juniores. Juvenes ut fratres. Fratres liberius commonentur, ut coaevi, similiter et sorores. Anus ut matres. Cum reverentia. Juvenculas ut sorores, in omni castitate. Et mentis et corporis. Viduas honora, quae vere viduae sunt. Honorandae sunt, necessaria ministrando, vel solatia praebendo. Si qua autem vidua filios aut nepotes habet. Veras viduas definivit ab omnibus desolatas, et universis curis exutas. Discat primum domum suam regere, et mutuam vicem reddere parentibus: [Col. 0667D] hoc enim acceptum est coram Deo. Tandiu regat domum, quandiu edocet filios parvulos aut nepotes, ut quod a parentibus accepit, filiis reddat: ita tamen, ut non ex hoc excusationem avaritiae studeat, sed sufficientiam tantum sibi et liberis servet, nec eis ipsa occasionem det in saeculo luxuriandi. Quae autem vere vidua est et desolata, sperat in Domino. Tales sunt honorandae. Et instat obsecrationibus et orationibus nocte et die. Sicut Anna filia Phanuelis. Nam quae in deliciis est vivens, mortua est. Et hoc praecipe, ut irreprehensibiles sint. Hic nostri temporis viduas tangit, quae cum hominem suae naturae qualicunque panno non vestiant, parietes pretiosis marmorum crustis exornant. Deliciae sunt, [Col. 0668A] quidquid modum naturae excedit. Si quis autem suorum, et maxime domesticorum curam non habet, fidem negavit. Si quis viduas abjicit, aut pupillos, vel pauperes, et maxime parentes. Infideli deterior est. Quia etiam illi habent erga proximos pietatem. Si qua vidua filios orphanos dereliquit, et est infideli deterior. Notandum esse quosdam Christianos deteriores infidelibus. Vidua eligatur. Quas diaconissas appellat, tales voluit eligi, quae omnibus essent exemplo. Non minus sexaginta annorum. De pluribus viduis. Qui fuerit unius viri uxor, in operibus bonis testimonium habens. Si ex tempore viduitatis suae ista omnia custodivit. Si filios educavit. Si natos educavit, et aborsum non accipiendo, aut jam natum non occidit. Si hospitio recepit, si sanctorum pedes lavit. Si non [Col. 0668B] solum hospitio recepit, sed etiam propriis manibus lavit pedes, quod deliciosae vix faciunt. Si tribulationem patientibus subministravit. In carcere positis vel aegrotis. Si omne opus bonum subsecuta est. Breviter conclusit. Adolescentiores autem viduas devita. Devita ordinare, ne malum pro bono fiat exemplum. Vel non eligas ad ministerium: vel certe familiaritatem fuge. Cum enim luxuriatae fuerint, in Christo nubere volunt. Per incontinentiam: vel certe cum coeperint inhonorari, dicentes se nubere velle tantum in Domino. Habentes damnationem: quia primam fidem irritam fecerunt. Quia fecerunt sibi illicitum quod licebat, vovendo castitatem. Haec vero regula non solum in viduis, sed etiam in virginibus continentibusque servanda est. Simul autem et otiosae discunt [Col. 0668C] circuire domos. Nulla cura domus occupatae, nec mariti potestate ligatae, neque divino timore retentae. Non solum otiosae, sed et verbosae, et curiosae, loquentes quae non oportet. Voluntatem suam excusare cupientes, malum aliis praebent exemplum. Volo ergo. Concedo antequam promittant, quod non habent implere. Juniores nubere. Tales quales supra dixit. Filios procreare, matresque familias esse. Non occidere, quia quae de adulterio suscipiunt, frequenter occidunt. Nullam occasionem dare adversario maledicti gratia. Vel non per illas religio blasphemetur, si incontinentes sint. Jam enim quaedam. Reddit causas quare eas velle nubere praedixerit, ne eum hoc optare putares. Conversae sunt retrorsum post Satanam. Vel fidem Dei denegantes, vel etiam fornicantes. [Col. 0668D] Si quis fidelis habeat viduas, subministret illis, ut non gravetur Ecclesia. In domo sua, vel parentibus pauperibus. Ut his quae vere viduae sunt sufficiat. Quae sunt ab hominibus desolatae. Qui bene praesunt presbyteri. Qui implent officium suum. Duplici honore digni habeantur. Ut officii et laboris in verbo. Maxime qui laborant in verbo, et docent in doctrina. Non dixit, maxime qui habent verbum, sed qui laborant. Nam omnes habentes dari jussit, hoc est, docibiles. Dicit enim Scriptura: Non infrenabis os bovi trituranti; et: Dignus est operarius mercede sua. Vult illis praestari carnalia, a quibus accipiunt spiritalia: quia occupati in doctrina, necessaria sibi providere non possunt. Adversus presbyterum accusationem noli recipere, [Col. 0669A] nisi sub duobus et tribus testibus. Injustum est adversus quemvis absentem accusationem recipere, cum hoc nec saecularia judicia faciant: quanto magis de Domini sacerdote? Peccantes coram omnibus argue. Si illis probatum fuerit, ut aut ipse qui plectitur, corrigatur experimento, aut alii terreantur exemplo. Ut caeteri timorem habeant. Videntes te nec presbytero pepercisse peccanti. Testor coram Deo et Christo Jesu. Obtestatur illum divina et coelesti obtestatione, ut nulla res ei praejudicet ad ista servanda. Et electis angelis, ut haec custodias sine praejudicio. Qui sacris assistunt altaribus, vel qui suam dignitatem servarunt. Nihil faciens in aliam partem declinando. Neque in dextra, neque in sinistra. Manus cito nemini imposueris. Non est enim leve peccatum mittere margaritas [Col. 0669B] ante porcos, et dare sanctum canibus, et ordinationem clericatus nequaquam sanctis et in lege Dei doctissimis, sed asseclis suis tribuere, et vilium officiorum ministris, quodque his dedecorosius est, muliercularum precibus. In quo consideranda loquentis in se Christi Apostoli sapientia, qui ut ordinationis periculum demonstraret, junxit tormenta peccantium. Neque communicaveris, inquit, peccatis alienis. Sicut ergo in ordinationibus malorum particeps est peccatorum, qui tales constituit, sic in ordinatione sanctorum particeps est eorum justitiae qui bonos elegit. Neque communicaveris peccatis alienis; communicari dicit peccatis ejus qui non probatus ordinatur. Teipsum castum custodi. Ut possis alios audenter arguere. Noli adhuc aquam bibere, sed vino [Col. 0669C] modico utere, propter stomachum tuum, et frequentes tuas infirmitates. Dat ei consilium ut plus aliorum profectum quam suam abstinentiam curet. Poterat enim verbum impedire infirmitas. Quorumdam hominum peccata manifesta sunt. Sive dum deteguntur, excommunicantur; sive dum plagis praesentibus praedamnantur, quod in futuro judicio accipiendum est. Praecedentia ad judicium. Peccata sunt quae ante hic unusquisque commisit, verbi gratia, si qui a vobis facultate privati etiam post obitum nostrum affligantur inopia. Quosdam autem et subsequuntur. Similiter et facta bona manifesta sunt. Praecedentia ad judicium peccata sunt, dum omnibus nota sunt. Quosdam autem et subsequuntur, dum postea in judicio comprobantur. Item aliter: Praecedunt nos in judicium illa [Col. 0669D] peccata quae ante hic unusquisque commiserit: subsequuntur illa quibus nos causas dedimus; sed post nostrum transitum consummantur: ergo subsequuntur nos hujusmodi peccata. Si (verbi gratia) alicujus inopiae causas attulimus, et fame atque egestate post obitum nostrum consumitur. Sive in futurum judicium judicentur: quia diu latere non possunt. Nihil occultum, quod non reveletur. Etiam quae latent ad tempus, non possunt in judicio occultari. Et quae aliter se habent, abscondi non possunt. A manifestis, sive a bonis.



CAP. VI.

Quicunque sunt sub jugo servi dominos suos omni honore dignos arbitrentur. Etiam infideles. Ne nomen Domini et doctrina blasphemetur. Ne videaris [Col. 0670A] contra per religionem in deterius defecisse. Qui autem fideles habent dominos, non contemnant, quia fratres sunt. Ne sibi aequalitatem vindicent. Sed magis serviant, quia fideles sunt, et dilecti, qui beneficii Dei participes sunt. Si serviebant infidelibus timore odioso, quanto magis debent servire fidelibus per charitatem quorum participes esse meruerunt? Haec doce, et exhortare. Haec omnia, quae dixi, doce debere fieri: et exhortare, praemium ostendendo. Si quis aliter docet, et non acquiescit sanis sermonibus Domini nostri Jesu Christi. Domini, qui per me loquitur, Christi. Et quae secundum pietatem est doctrinae. Novi Testamenti: Veteris enim severa potius quam pia doctrina. Superbus est, nihil sciens, sed languens circa quaestiones. Super homines se extollens, nihil sciens, cum [Col. 0670B] non est desursum illa sapientia. Et pugnas verborum, ex quibus oriuntur invidiae. Relicto sensu veritatis, ambiguitatibus verborum captantur. Contentiones, blasphemiae. Quae generant lites. Suspiciones malae. Sive suspicantur haeresim de alterutro, sive audientes putant deficere veritatem. Conflictationes hominum mente corruptorum, et qui a veritate privati sunt. Ab integritate Evangelii vel naturae. Existimantium quaestum esse pietatem. Qui putant propter quaestum suum venisse Novum Testamentum. Si autem quaestus magnus. Multum acquirit, qui habet pietatem cum sufficientia: non avaritiae, sed naturae. Pietas cum sufficientia. Pietas est cultura Dei, sic impietas est contemptus. Nihil enim intulimus in mundum; haud dubium quia nec auferre quid possumus. Nudi nati sumus, [Col. 0670C] nudi etiam morituri; quidquid hic inventum, hic relinquetur, non est nostrum, tanquam peregrini. Ergo sufficientia contenti, illas divitias acquiramus quas nobiscum ad patriam perferamus. Habentes autem alimenta, et quibus tegamur, his contenti sumus. Quod superius dixerat sufficientiam, quidquid his amplius est, divitiae sunt. Nam qui volunt divites fieri. Qui sunt divites, bene utantur divitiis: nam qui volunt divites fieri, sine tentatione non sunt: quia quod illis crescit, utique aliis minuitur. Incidunt in tentationem. Occasio ergo tentationis, et laqueus diaboli est, habere divitias, quas nec parentes sui habuerunt: cum utique quibus parentes dimiserunt, in bonis debeant operibus dispensari. Et laqueum diaboli, et desideria multa, et inutilia. Nunquam enim [Col. 0670D] divitiarum desideria satiantur: quia semper egens, dum quidquid viderit, cupit. Et nociva. Non solum inutilia. Quae mergunt homines in interitum et perditionem. Dum ambitione bonorum tumentes, usque ad coelum elevati usque ad inferos demerguntur: sive desiderantes alienas opes, ut adusque homicidii perveniunt factiones. Radix enim omnium malorum est cupiditas. Quia aut fons est omnium criminum aut adjumentum. Quam quidam appetentes erraverunt a fide. Recesserunt a fide promissorum Dei. Et inseruerunt se doloribus multis. Quanto plus habuerit, tanto majores sollicitudinum sustinet cruciatus. Unde et Dominus divitiarum aerumnis verbum asseruit, et circum reliqua concupiscentiis suffocari: denique [Col. 0671A] non dominantur divitiis, sed serviunt: ita ut dicatur, quantarum divitiarum est homo ille? quasi dicas mancipium divitiarum. Tu autem, o homo Dei. Non divitiarum homo, sed homo Dei, cujus omnia sunt, et uni Deo mancipatus. Haec fuge. Quae sunt causa perfidiae et dolorum. Sectare vero justitiam, pietatem, fidem, charitatem, patientiam, mansuetudinem. In his divitiis cupio te esse locupletem. Certa bonum certamen fidei. Bonum certamen est, non pro possessione, sed pro fide certare. Apprehende vitam aeternam. Sicut de se dicit: Si quomodo comprehendam, in quo comprehensus sum. In qua vocatus es. Renuntiando saeculo et pompis ejus. Et confessus bonam confessionem. In baptismo, Coram multis testibus. Coram sacerdotibus et ministris, atque virtutibus [Col. 0671B] coelestibus ac divinis. Praecipio tibi coram Deo. Praecipit potestate patris et auctoritate magistri. Qui vivificat. Cujus potentia et jussu etiam arida revirescunt. Omnia. Quae vivunt. Et Christo Jesu, qui testimonium reddidit sub Pontio Pilato bonam confessionem. Amodo videbitis Filium hominis sedentem a dextris virtutis Dei. Ut serves mandatum sine macula. Sicut ille servavit usque in finem. Irreprehensibilis. Maculat enim, et comprehendi facit, qui se peccatis capitalibus inquinat. Usque in adventum Domini nostri Jesu Christi. Qui enim perseveraverit usque in finem, hic salvus erit. Quem suis temporibus ostendet beatus, et solus potens Rex regum et Dominus dominantium. Quando voluerit, ostendet, qui hoc solus potens est facere. Qui solus habet immortalitatem. Ille [Col. 0671C] solus proprie habet qui angelis et hominibus dedit habere. Nos autem nec soli, nec ex nobis habemus, ut ille. Idem solus habet incommutabilitatem, quia solus veram habet aeternitatem: nam anima immortalis quidem est, sed mutabilis: in Deo vero nulla mutabilitas. Et lucem habitat inaccessibilem. Omni creaturae. Nemo enim novi: Patrem, nisi Filius. Quem vidit nullus hominum: sed nec videre potest: cui est honor, et imperium sempiternum. Amen. Nemo vidit quantum est, sed unusquisque pro merito: [Col. 0672A] nam et solum tanto amplius videmus, quanto purior fuerit acies oculorum. Divitibus hujus saeculi. Sunt enim et alterius saeculi divites, qui emunt sibi aurum ignitum a Domino. Praecipe. Non aduleris. Non sublime sapere. Imprimis primum eorum tergi morbum. Difficillime enim divitem invenies non superbum, qui pauperes vel parentes agnoscat, et qui non graviter ferat minime sibi ab inferiore delatum honorem. Neque sperare. Non sperando vilescunt: cum viluerint, erogantur. In incerto divitiarum. De quibus incertus es, utrum illae tibi, an tu illis subtraharis celerius: multis enim cum vita sublatae sunt: alii propriis eas alienari oculis praeviderunt; nonnulli inviti eas extraneis relinquerunt. Sed in Deo vivo, qui praestat nobis omnia. Cujus sunt omnia. Abunde. [Col. 0672B] Qui ideo abunde praestat, ut utamur, etiam aliis largientes: non ut grandi labore destruentes horrea majora faciamus. Ad fruendum. Non ad reponendum, et super eis incubandum. Bene agere: divites fieri in operibus bonis. Non in auro et argento. Facile tribuere. Qui facile tribuit, cito dives esse cessabit. Communicare. Rem propriam communem facere: vel hic dare, et in futurum recipere. Thesaurizare sibi fundamentum bonum in futurum. Vende omnia, da pauperibus, et habebis thesaurum in coelo, et veni, sequere me: hoc perfectionis est fundamentum. Ut apprehendant veram vitam. Haec enim non est vera, quia in suo non permanet statu: vanitas enim omnia sub sole. O Timothee, depositum custodi. Commendatum a nobis serva mandatum: sive fidei custodi [Col. 0672C] depositum. Devita profanas vocum novitates. Quas a me non audisti, nec ab angelo si dicatur, libenter admittas. Et oppositiones. Opponentes quaestiones dialecticae artis, et infinitam rerum scientiam pollicentes. Falsi nominis scientiae, quam quidam promittentes circa fidem exciderunt. Haereticorum, qui majorem, sicut serpens Evae, scientiam promittens, a fidei veritate ceciderunt. Gratia tecum. Amen. Permaneat in aeternum.



EPISTOLA AD TIMOTHEUM SECUNDA.
[Col. 0671]




ARGUMENTUM.
[Col. 0671D]

Timotheo scribit iterum de exhortatione martyrii et omnis regulae veritatis, et quid futurum sit temporibus novissimis, et de sua passione. Paulus cum esset Romae in vinculis constitutus, scribit Timotheo, commonens eum, ne per ejus absentiam vel propriis, vel magistri tribulationibus terreatur, aut testimonium Domini erubescat, pro quo usque ad mortem ipse certavit; simul et de haereticis vitandis atque his qui suas potius fabulas quam Dei praedicant veritatem.



CAPUT PRIMUM.

Paulus apostolus Christi Jesu per voluntatem Dei. Consueta veritate humilitate non suo merito, asserit se apostolum factum, sed Domini voluntate. Secundum promissionem vitae quae est in Christo Jesu. Quia nobis per Christum est vita aeterna. Timotheo charissimo filio gratia, misericordia, pax a Deo Patre, et [Col. 0672D] Christo Jesu Domino nostro. Talis est salutatio Pauli, ut omnia Christi et Patris beneficia mereretur, ideo gratiam semper commendat. Gratias ago Deo, cui servio. Gratias ago ei qui nobis talem in alterutro charitatem donavit, et dignos apostolatu fecit. A progenitoribus in conscientia pura, quod sine intermissione habeam tui memoriam in orationibus meis. Omnis origo mea solum coluit Deum, pro qua re et Ecclesiam Dei legis aemulatione sum persecutus. Nocte ac die, desiderans te videre. Et charitatem ostendit, et jugiter orandi praebet exemplum. Memor lacrymarum tuarum, ut gaudio implear. Lacrymarum quas me abeunte fudisti, unde me ad tristitiam provocasti, quam tua opto praesentia temperari. Recordationem accipiens ejus fidei quae est in te non ficta: quae et habitavit primum in [Col. 0673A] avia tua Loide, et matre tua Eunice. Quae vera in te esse operibus comprobatur, sicut Jacobus definivit, et quae ad te ex ea vita successionis institutione dono Dei quasi haereditario jure descendit. Certus sum autem, quod et in te. Quia comprobavi fidem tuam. Commoveri indiges, non doceri. Propter quam causam admoneo te, ut resuscites gratiam Dei, quae est in te. Ut resuscites, quasi tribulationibus dormitantem: quae tibi prius fuerat fidem in infundendo donata. Per impositionem manuum mearum. Benedictionem, quam in episcopatu per manus ejus impositionem acceperat. Non enim Deus dedit nobis spiritum timoris, sed virtutis, et dilectionis, et sobrietatis. Illi habent spiritum timoris qui injustitiam operantur, sicut ipse alibi ait: Si autem malefeceris, time. Sive legis spiritum, quae in [Col. 0673B] peccantibus vindicabat. Noli itaque erubescere testimonium Domini nostri, neque me vinctum ejus. Quia nihil Christus confusione dignum exercuit: nec ego, quem nosti, non ob aliquod crimen, sed propter ipsum haec omnia sustineo. Sed collabora Evangelio secundum virtutem Dei. Quae nos semper confortat, et causa sui adjuvat laborantes. Qui nos liberavit. A peccatis, et a diaboli potestate, vel captivitate. Et vocavit vocatione sua sancta. Hoc est pia. Quos autem vocavit, illos et justificavit. Non secundum opera nostra, sed secundum propositum suum, et gratiam, quae data est nobis in Christo Jesu. In quo proposuit nos per Christum gratis salvare, nullis praecedentibus meritis. Et hoc notandum, quod dicit, non secundum opera nostra, ut ne quis glorietur. Ante tempora saecularia. [Col. 0673C] Quantum ad praescientiam Dei, ante saecula jam donavit: nam et homines, quamvis incerti, solent filiis destinare praedia antequam nascantur: sicut et alibi dicit: Qui nos praedestinavit in adoptionem filiorum ante tempora saecularia: quia apud Deum omnia futura jam facta esse noscuntur. Manifestata est autem nunc per illuminationem Salvatoris nostri Jesu Christi. Quae ante latebat; et paucis in uno tantum populo donabatur. Qui destruxit quidem mortem. Gratia potentiae suae destruxit peccata, quae mortem generabant, et donavit, atque ostendit quomodo vita et incorruptio quaereretur. Illuminavit autem vitam et incorruptionem per Evangelium, in quo positus sum ego praedicator et apostolus. Id est illo illuminante, et me praedicante crediderunt, quia neque qui plantat est aliquid, neque [Col. 0673D] qui rigat, sed qui incrementum dat, Deus. Et magister gentium. Ad comparationem aliorum dicuntur magistri: ad Christi vero comparationem nemo magister est verus, nisi ipse solus. Ob quam causam haec etiam patior. Non propter aliquod crimen, sicut et nos pati Petrus hortatur. Sed non confundor. Paulus non erubescit in catenis, cum nos in solis opprobriis confundamur: et non solum non operamur, si non laudamur, sed et tepescimus. Scio enim cui credidi. Scio ego esse fidelem retributorem. Et certus sum quia potens est depositum meum servare in illum diem. Fidem, quia et apud me ipse deposuit, conservabit: quae meis viribus sine illius adjutorio servari non potest. Formam habens sanorum verborum quae a me [Col. 0674A] audisti. Secundum eam formam et vive, et doce, quia a me breviter accepisti. In fide et dilectione in Christo Jesu. Quomodo integre credamus, et alterutrum diligamus. Bonum depositum custodi per Spiritum sanctum. Quod apud te deposui per sanctum, quod fides intelligitur, quae inter fructus Spiritus sancti ad Galatas nominatur. Qui habitat in nobis. Datus est nobis. Scis enim hoc, quod aversi sunt a me omnes. Idcirco te commoneo, quia quos me non putabam deserere, reliquerunt. Qui in Asia sunt: ex quibus est Phigelus et Hermogenes. Det misericordiam Dominus Onesiphori domui, quia saepe me refrigeravit, et catenam meam non erubuit. Vituperat desertores, et laudat perseverantes, bonos ut provocet ad exemplum. Sed cum Romam venisset, sollicite me quaesivit, et invenit. Det [Col. 0674B] illi Dominus invenire misericordiam a Domino in illa die. Et quanta Ephesi ministravit melius tu nosti. Ideo invenit quia sollicite requisivit: unde ostenditur, quia idcirco non omnes qui quaerunt inveniunt, quoniam negligenter inquirunt.



CAP. II.

Tu ergo, fili mi, confortare in gratia, quae est in Christo Jesu, et quae audisti a me per multos testes. Sive praesentibus multis tibi mandata dedi qualiter debeas docere: sive quae dixi, multis prophetarum exemplis et testimoniis confirmavi. Haec commenda fidelibus hominibus. Qui fideliter possint Dei gratiam dispensare, hoc est, propter Deum docentes, et non propter mundi commodum adulantes, vel suam gloriam quaerentes. Qui idonei erunt et alios docere. Qui non solum faciant, sed et doceant. Labora sicut bonus [Col. 0674C] miles Christi Jesu. Idcirco milites dicimur, quia contra hostes Dei adjutorio armis spiritalibus dimicamus. Et ideo jam tu dono Dei armatus et structus labora, ut praemia digna tui laboris accipias. Nemo militans Deo implicat se negotiis saecularibus, ut ei placeat, cui se probavit. Comparatione militantium utitur, ut ostendat multo magis nos a negotiis saecularibus liberos esse debere, ut Christo placeamus, si etiam saeculi milites a reliquis ejus actibus vacant, ut possint regi suo placere perfecte, et optant, praesentes assistere. Nam et qui certat in agone. Multi certant, sed ille coronatur qui vicerit. Nos autem omnes Domino adjutore ita debemus agere, ut omnes per ejus gratiam triumphemus. Non coronatur, nisi legitime certaverit. Perfecte. Laborantem agricolam oportet primum [Col. 0674D] de fructibus accipere. Ne diceret, unde victurus sum, si me totum occupavero in doctrina? Ostendit etiam primitias fructuum a populo hic debere percipere, praeter mercedem messis, quam a Domino accipiet in futuro. Intellige quae dico: dabit enim tibi Dominus. Non admoneretur, si omnes intelligere possint. In omnibus intellectum. Non solum in his: et diligenter adverte quod ut intelligamus, Dominus donat intellectum, ne nobis aliquid ascribamus, sed donatori gratias referamus, qui nostrum fecit esse, quod suum est. Memor esto Jesum Christum resurrexisse a mortuis ex semine David. Hic contra illos qui carnis resurrectionem negantes, consequenter negabant etiam Christi; sed et adversum illos qui negabant Christum [Col. 0675A] in carne venisse, quos antichristos Joannes appellat. Secundum Evangelium meum. Secundum quod ego praedico. In quo laboro usque ad vincula, quasi male operans. Non tamen vere, sed quasi. Sed verbum Dei non est alligatum. Quia et praesentes fiducialiter doceo verbum, et litteris absentes instituo atque confirmo. Ideo omnia sustineo propter electos, ut et ipsi salutem consequantur. Ideo auxilium petii a tribuno: ideo appellavi Caesarem, ut per me confirmentur electi, cum has passiones jam potuerim finire moriendo. Quae est in Christo Jesu cum gloria coelesti. Quae salus in Christo est: et non nuda, sed cum gloria; nec terrena, sed coelesti. Fidelis sermo. Veritatis ratione subnixus. Nam si commortui sumus, et convivemus. Si commortui a vitiis et voluptatibus sumus, vivemus [Col. 0675B] Christo: alioquin quomodo convivimus? quia nulla conventio Christi et Belial. Si sustinebimus, et conregnabimus. Si sustinebimus, quae ille et verbo docuit et exemplo, tunc demum simul regnare poterimus: nam si non, utinam vel veniam consequamur! Si negabimus, et ille negabit nos. Sicut in Evangelio ipse promisit, se coram hominibus negantes, coram Patre et angelis negaturum. Si non credimus, ille fidelis permanet, negare seipsum non potest. Sive credimus, sive non credimus, veritas non mutatur; sed si credimus, nobis praestamus. Nam ille non aliud exhibere poterit singulis, quam promisit, quia Veritas non mentitur, nec enim evacuat promissum suum, etsi non omnes crediderint, sicut ad Romanos dicit: Nunquid illorum incredulitas fidem Dei evacuavit? Nam ille fidelis [Col. 0675C] manet. Haec commone, testificans coram Domino. Sub testificatione Dei constringe. Noli verbis contendere: ad nihil enim utile est, nisi ad subversionem audientium. Sine testimoniis Scripturarum: hujusmodi enim contentio non aedificat, sed destruit audientes. Sollicite autem cura teipsum probabilem exhibere Deo. Ante omnia hoc labora, ut talem te apud Deum exhibeas, quo merito possit tibi populus obedire. Operarium inconfusibilem. In bono opere noli confundi. Recte tractantem verbum veritatis. Qui dictum exemplo confirmat: quia sicut ornamentum vitae doctrina est, ita ornamentum doctrinae conversatio bona: quia non bene docentur verbis, si destruantur exemplis. Profana autem et vaniloquia devita: multum enim proficiunt ad impietatem. Irreligiosas fabulas haereticorum [Col. 0675D] resurrectionem negantium, per quod utique et judicii timore sublato, ad omnem impietatem et ad cuncta crimina pervenitur. Et sermo eorum ut cancer serpit. Cancer dicitur esse vulnus quod in mamillis nascitur feminarum, et nisi eis subito fuerit subventum, cum ad cor serpendo pervenerit, nullum ultra remedium est. Ita et haereticorum sunt vitanda colloquia, ne per aures irremediabiliter vulnerent mentem. Ex quibus est Hymenaeus et Philetus, qui a veritate exciderunt. Nomina designantur, ut noverit quos caveret. Dicentes resurrectionem jam factam: et subvertunt quorumdam fidem. Resurrectionem ponentes in filiis, sive in anima, cum a vitiis resurgit. Sed et ad decipiendos quos perdunt, illud testimonium [Col. 0676A] Ezechielis sumunt de ossibus: quos dicit omnino vitandos. Sed firmum Dei fundamentum stetit. In quorum corde fides erat Christi fundata, non sunt moti neque seducti. Habens signaculum hoc. Quod tempore Moysi factum est de his qui a Datan et Abiron subverti minime potuerunt. Cognovit Dominus qui sunt ejus. Hi minime cum peccatoribus perierunt, qui illis minime consenserunt. Cognovit Dominus qui sunt ejus: quia in praescientia sua non fallitur; qui nos elegit ante constitutionem mundi, nec permittit illis erroribus implicari: quia qui non usque in finem perseveraverint, sine dubio ejus esse non possunt. Et discedat ab iniquitate omnis qui nominat nomen Domini. Ne cum iniquis pereat. In magna autem domo. Ne dicerent aliqui: Quare ergo haeretici [Col. 0676B] vel mali Christiani in Ecclesiam ingrediuntur? ponit comparationem magnae domus, qualis modo Ecclesia ante resurrectionem. Magnam domum Ecclesiam dicit, in qua sunt mixti boni et mali, certi et ficti, justi et iniqui, sicut et area, in qua triticum et palea simul cum zizania teritur usque ad ventilationem. Nam sine macula et ruga Ecclesia post resurrectionem erit futura, cum zizania a tritico fuerit separata. Nam modo, quod pejus est, multi ficti Christiani intrant Ecclesiam, et populo Dei miscentur: sicut sunt Manichaei, vel reliqui. Non solum sunt vasa aurea et argentea, pretiosa, et fortia: sed et lignea, et fictilia: et quaedam quidem in honorem, quaedam autem in contumeliam. Vilia et infirma. Si quis autem emundaverit se ab istis, erit vas in honorem. Si quis se a [Col. 0676C] seductoribus istis haereticis emundaverit, credit resurrectionem futuram, et judicium Dei, ac per hoc omne opus bonum Dei adjutorio implere contendit, et erit vas aureum et argenteum, quod igne purgatur magis quam consumitur. Sanctificatum, et utile Domino, ad omne opus bonum paratum. Non peccando capitalia: nam sine minutis peccatis esse non possumus. Juvenilia autem desideria fuge. Juvenilia desideria et in senibus esse possunt, si haec agunt quae gravitati non conveniunt Christianae, et a juvenibus Dei juvamine vinci possunt, si caveant levitatem. Sectare vero justitiam, fidem, charitatem. Hic fidem integritatem fidei dicit. Pacem cum his qui invocant Dominum. Pacem illam quae religioni debetur, puram et simplicem. De corde puro. Beati mundo corde, quoniam [Col. 0676D] ipsi Deum videbunt. Stultas autem et sine disciplina quaestiones devita, sciens quia generant lites. Stultae sunt omnes quae sine disciplina Scripturarum sunt quaestiones. Servum autem Domini non oportet litigare. Servus Christi debet Christum imitari, qui non clamavit, neque contendit, nec audivit quisquam in plateis vocem ejus, etc. Secundum quod de eo propheta praedixit. Sed mansuetum esse ad omnes. Non solum ad amicos. Docibilem, patientem. Qui possit omnes docere patienter, sed et discere non erubescat. Cum modestia corripientem eos qui resistunt veritali. Non cum iracundia, vel clamore. Ne quando det illis Deus poenitentiam ad cognoscendam veritatem. Contra Novatianos, qui poenitentiam negant: simulque [Col. 0677A] notandum, quia poenitentia Dei est donum: per tuam mitem et blandam correptionem: hoc, ut dictum est, contra Novatianos dictum, poenitentiae negatores: quia etiam his venia promittitur, qui in tali haeresi detinentur. Et resipiscant a diaboli laqueis, a quo capti tenentur ad ipsius voluntatem. Accepta ratione.



CAP. III.

Hoc autem scito, quod in diebus novissimis. Non sit tibi mirum, quod quotidie pejora perveniunt. Instabunt tempora periculosa. Difficilia. Et erunt homines seipsos amantes. Quando nostrum commodum et gloriam quaerimus, nos ipsos, et non Deum amamus. Quanto enim quis in infimis delectatur, tanto a superioribus disjungitur. Cupidi, elati. Avari, atque jactantes. Superbi, blasphemi. Nolentes discere, et usurpantes [Col. 0677B] doctrinam. Parentibus non obedientes. Veris scilicet doctoribus, qui eos per Evangelium genuerunt vel docuerunt. Ingrati, scelesti, sine affectione. Hoc est, sine pietate. Sine pace criminatores. Sanctorum: quia ita se habet natura vitiata, ut quando se excusare non potest, alios sibi falsis criminibus complices quaerat. Incontinentes, immites, sine benignitate. Vitiorum, vel avaritiae. Proditores, protervi, tumidi. Invicem. Voluptatum amatores magis quam Dei. Hinc cognoscitur, quid amplius diligamus, in quo majorem sollicitudinem habere fuerimus inventi. Habentes quidem speciem pietatis. Speciem habitus, vel doctrinae. Virtutem autem ejus abnegantes. Rem ipsam operibus denegantes. Et hos devita. Ex his enim sunt qui penetrant domos. Ne corrumpant bonos [Col. 0677C] mores colloquia mala. Et captivas ducunt mulierculas oneratas peccatis. Illas capiunt, quae sunt oneratae peccatis, impunitatem eisdem et veniam promittentes; sive animas infirmas, quae feminis comparantur. Quae ducuntur variis desideriis. Nova semper audire cupientes. Semper discentes, et nunquam ad scientiam. Quia nihil definitum tenet qui omnia vult tenere, etiam non probata: quia quae ab uno audierit, ab alio destruuntur. Veritatis pervenientes. Tanquam si dicas, semper ambulantes, et ad viam non pervenientes. Quemadmodum autem Jamnes et Mambres restiterunt Moysi, ita et hi resistunt veritati. Sicut illi per magicae fallaciam, ita et hi per argumentorum praestigias, ac verborum argutias. Homines corrupti mente. Corrupti ab integritate doctrinae, vel a fide. [Col. 0677D] Reprobi circa fidem. Licet vitam probabilem homini forsitan videantur agere. Sed ultra non proficient: insipientia enim eorum manifestata erit omnibus. Non de omnibus haereticis dicit, sed de his tantum quos tunc cito destrui praevidebat. Sicut et illorum fuit. Cum confessi sunt digito Dei se esse superatos. Tu autem assecutus es meam doctrinam, institutionem, propositum, fidem, longanimitatem, dilectionem, patientiam. Plus tibi de me crede quam illis: sive idcirco tibi non timeo, quia scio te vitam meam optime cognovisse. Persecutiones, passiones, qualia mihi facta sunt Antiochiae, Iconii et Lystris: quales persecutiones sustinui, et ex omnibus me eripuit Dominus. Ex his potuisti cognoscere, me nihil propter homines facere, [Col. 0678A] qui tanta sum passus, non mea virtute, vel industria. Et omnes qui volunt pie vivere in Christo, persecutionem patientur. Non solum ego, sed et omnes qui non occidunt animas adulando. Unde timendum nobis est, ne non pie vivamus, qui nihil patimur propter Deum. Mali autem homines et seductores proficient in pejus, errantes, et in errorem mittentes. Hoc de adulatoribus vel de haereticis dicit, qui dum ab hominibus diliguntur atque laudantur, magis seducti seducunt. Tu vero permane in his quae didicisti et credita sunt tibi. Nolo ista terreant. Sciens a quo didiceris. A vero apostolo Christi. Et quia ab infantia sacras litteras nosti, quae te possunt instruere ad salutem, per fidem quae est in Christo Jesu. Sine fide Christi modo non possunt instruere ad salutem. Omnis enim Scriptura [Col. 0678B] divinitus inspirata. Quaecunque enim scripta sunt in lege, ad nostram doctrinam scripta sunt, sicut ipse alibi ait. Est utilis ad docendum, ad arguendum, ad corrigendum, ad erudiendum in justitia, ut perfectus sit homo Dei. De ipsa lege docetur ignorans, arguitur insolens, corripitur errans, eruditur ad justitiam qui modum servare non novit. Ad omne opus bonum. Non ad unum. Instructus. Propterea est data Scripturarum instructio.



CAP. IV.

Testificor coram Deo, et Christo Jesu. Contestatur illum per universa quae credit. Qui judicaturus est vivos et mortuos: et per adventum ipsius et regnum ejus. Quia et mortuos suscitabit, et vivos inveniet. Praedica verbum, insta incessanter. Ferventer. Opportune, importune. Opportunum est libenter [Col. 0678C] audienti, importunum invito. Argue, obsecra, increpa, in omni patientia et doctrina. Argue peccantes, obsecra ne peccent, increpa resistentes; sed haec omnia cum patientia secundum legis doctrinam. Erit enim tempus cum sanam doctrinam non sustinebunt. Verum audire nolentes, sicut populus Israel prophetas. Sed ad sua desideria coacervabunt sibi magistros. Tales sibi magistros inquirent, qui ea dicunt quae ipsi desiderant, ut securi delinquant. Prurientes auribus. Qui delectari desiderant, non compungi. Et a veritate quidem auditum avertent, ad fabulas autem convertentur. A veritate Scripturae, qua vitia damnamus, et rationes humanas, quae Deum non vindicare concinnant. Tu vero vigila: in omnibus labora. Quae ad utilitatem pertinent audientium. Opus fac evangelistae. Ut verbum [Col. 0678D] tuum opere confirmetur. Ministerium tuum imple. Episcopatus; vel unusquisque in sua professione ministerium suum impleat. Ego enim jam delibor: et tempus meae resolutionis instat. Delibor: hoc est immolor. Mortem suam quasi sacrificium Deo futuram dixit, ut eum ad martyrium provocaret. Bonum certamen certavi: cursum consummavi. Modo jam confidenter hoc dicit, in extremo vitae limite constitutus. Ita utique jam merita sua bona commemorat, ut post bona merita consequatur coronam, qui post mala merita consecutus est gratiam. Denique attende quid sequatur. Superest, inquit, mihi corona justitiae, quam reddet mihi Dominus in illa die justus judex. Cui redderet coronam justus judex, si non donasset gratiam [Col. 0679A] misericors Pater? et quomodo esset ista corona justitiae, nisi praecessisset gratia, quae justificat impium? Quomodo ista debita redderetur, nisi prius illa gratuita donaretur? Fidem servavi: in reliquo reposita est mihi corona justitiae. Fidem quam accepi, in finem usque per gratiam ejus servavi, quam reddet mihi in illa die justus judex, qui me novit usque ad mortem pro justitia ipsius adjutorio dimicasse. Non solum autem mihi, sed et iis qui. Qui me fuerint adjutore Deo imitati. Diligunt adventum ejus. Gaudent Christum venisse, et justitiam docuisse: vel quotidie plena fide dicunt: Adveniat regnum tuum. Festina ad me venire cito: Demas enim me dereliquit, diligens hoc saeculum, et abiit Thessalonicam. Necesse est ut diligens saeculi voluptates relinqueret non amantem: [Col. 0679B] quia omne animal ad sibi simile conjungitur. Crescens in Galatiam, Titus in Dalmatiam: Lucas est mecum solus. Isti non saeculum diligebant: alioquin communiter, diligentes saeculum dixisse debuerat. Marcum assume, et adduc tecum: est enim mihi utilis in ministerio. In ministerium etiam sermonis et praedicationis. Tychicum autem misi Ephesum. Penulam, quam reliqui Troade apud Carpum, veniens affer tecum, et libros, maxime autem et membranas. Penula vestis erat consularis antiquorum Romanorum: quam penulam non dixit fuisse suam: potuit enim eam ad pedes Apostoli inter caetera aliquis conversus ad fidem Christi posuisse vendendam. Alexander faber [Col. 0680A] aerarius multa mala mihi ostendit; reddat ei Dominus secundum opera ejus. Quoniam verbis Dei restitit, habeat cum Deo rationem. Quem et tu devita: valde enim restitit verbis nostris. Si nostris restitit, quanto magis tuis? Monet cavere perversos. In prima mea defensione nemo mihi affuit, sed omnes me dereliquerunt: non illis reputetur. Quando primum Evangelium coepi defendere. Dominus autem astitit mihi, et confortavit me. Cum dicit sibi Dominum omnibus deserentibus adfuisse, gratiam commendat, et ne timeat cohortatur. Ut per me praedicatio impleatur, et audiant omnes gentes. Non quod ego mori timerem, qui Domini auxilio jugiter defendebar. Et liberatus sum de ore leonis. Eruit me Dominus de ore Festi, qui in me saeviebat; vel diaboli. Liberavit me Dominus [Col. 0680B] ab omni opere malo, et salvum faciet. Ab omnibus insidiis eorum. In regnum suum coeleste, cui gloria in saecula saeculorum. Amen. Quoniam hinc me liberavit, et in regnum inducet. Saluta Priscam, et Aquilam, et Onesiphori domum. Erastus remansit Corinthi. Trophimum autem reliqui infirmum Mileti. Hic ostenditur quae apostoli non propter infirmitatem carnis curabant, sed ut signa monstrarent, cum suos discipulos non sanarent. Festina ante hiemem venire. Salutant te Eubolus, et Pudens, et Linus et Claudia, et fratres omnes. Dominus Jesus Christus cum spiritu tuo. Gratia vobiscum. Amen. Qui carne mortuus est spiritaliter vivens. Scriptae ab Urbe.



EPISTOLA DIVI PAULI AD TITUM.
[Col. 0679]




ARGUMENTUM.
[Col. 0679C]

Titum commonefacit, et instruit de constitutione presbyteri, et de spiritali conversatione, et haereticis vitandis qui in scripturis Judaicis credunt.



CAPUT PRIMUM.

Paulus servus Dei. Servus erat Dei, non peccati. Apostolus autem Jesu Christi. Discrevit apostolatum, quia non omnis qui servus, statim et apostolus. Ideo apostolus, quia per ipsum missus fuerat praedicare. Secundum fidem electorum et agnitionem veritatis, quae secundum pietatem est in spem vitae aeternae. Secundum eam fidem quam ipse infundit, et facit credentes, quos et in praescientia sua elegit, sicut dicit: Non vos me elegistis, sed ego elegi vos. Quam promisit. Agnoscitis veritatem, et veritas liberabit vos, quia veritas Christus est. Qui non mentitur [Col. 0679D] Deus. Si non mentitur, non aliud exhibet quam promisit et justis scilicet et injustis, quamvis durum hoc hominibus videatur. Vel sic: Quod promisit Abrahae et semini ejus, in Christo implebit. Ante tempora saecularia. Ante omnia tempora per Filium salutare credentes, quos elegit ante constitutionem mundi. Manifestavit autem temporibus suis verbum suum in praedicationem, quae credita est mihi. Tunc manifestavit consilium suum, quando quod praescierat se facturum, omnem scilicet mundum a justitia declinantem in fidem adduceret. Secundum praeceptum Salvatoris nostri Dei. Tito dilecto filio. Quod [Col. 0680C] Paulum et Barnabam segregari praecepit ut gentibus praedicarent. Secundum communem fidem: gratia et pax a Deo Patre Jesu Christo Salvatore nostro. Secundum communem fidem filio, non natura. Hujus rei gratia reliqui te Cretae, ut ea quae desunt corrigas, et constituas per civitates presbyteros. Quae desunt, recto tenore corrige; et tunc demum presbyteros poteris ordinare, cum omnes in Ecclesia fuerint recti. Sicut et ego tibi disposui. Illo ordine quo in praesenti mandavi. Si quis sine crimine est, unius uxoris vir. Notandum quia in sacerdote etiam licita prohibentur. Filios habens fideles, non in accusatione luxuriae, aut non subditos. Ne non possit audenter corripere delinquentes, sive ut experimentum doctrinae ejus de domo sua disciplina nascatur, et timeat [Col. 0680D] exemplum Eli. Oportet enim episcopum sine crimine esse. Ipsum dicit episcopum quem superius presbyterum nominavit. Sicut Dei dispensatorem. Si enim humanarum legum dispensatores probi quaerantur, quales esse debent qui divina jura dispensant? Non superbum, non iracundum, non vinolentum. Non sibi placentem. Non percussorem, non turpis lucri cupidum. Non debet Christi discipulus percutere pro quo Christus percussus est. Item aliter: Ne mala conversatione sua conscientiam percutiat aliorum: qui nec turpe lucrum per adulationem sectari jubetur, qui coelestia sperat. Secundum morem Scripturarum [Col. 0681A] primo vitia damnavit, et sic virtutes inseruit: ut est: Diverte a malo, et fac bonum. Sed hospitalem, benignum. Ut hospites cum benignitate suscipiat. Sobrium, castum. Ab omni crimine. Justum, sanctum. Justum in judicio, sanctum in opere per continentiam. Continentem. Hoc dicit, ne quia uxoris unius dixerat, locum incontinentiae dedisse putaretur. Amplectentum eum qui secundum doctrinam est, fidelem sermonem. Ut diligat doctrinam, et semper inde loquatur, non fabulas vanas et otiosas sectetur. Ut potens sit exhortari. Talis eligendus est, qui et exhortari possit, et contradicentes arguere. In doctrina sana, et eos qui contradicunt redarguere. Sana doctrina illa est quae sanat audientes, ut quod dono Dei habet, non ei existat ingratus, sibi hoc ascribendo. [Col. 0681B] Sunt enim multi etiam inobedientes, vaniloqui et seductores. Inobedientes apostolicae doctrinae ad nullum profectum loquuntur. Maxime qui de circumcisione sunt, quos oportet redargui: qui universas domos subvertunt. Qui humanas traditiones, non Dei mandata loquuntur. Docentes quae non oportet turpis lucri gratia. Quae jam superflua sunt temporibus Christi, caeremonias scilicet Judaeorum. Dixit quidam ex illis. Quales sunt: ut etiam a suis tale habeant testimonium. Proprius ipsorum propheta. Epimenides, sive Callimachus. Cretenses. Epimenidis versus hexameter, qui in Graeco suis pedibus stat. Semper mendaces, malae bestiae. Amantes mendacium, et non quomodo solet incurri, sed semper: voratores etiam et otiosi. Ventres pigri. Idcirco ferias et otia libenter [Col. 0681C] admittunt. Testimonium hoc verum est. Si hoc solum verum est, alia falsa dicit. Ob quam causam increpa illos dure ut sani sint in fide. Severe. Non intendentes Judaicis fabulis et mandatis hominum. Traditionibus humanis, de quibus a Salvatore arguuntur, secundum Isaiam, Deum non corde, sed labiis honorantes. Avertentium se a veritate. Omnia munda mundis. Quia adhuc secundum legem quaedam vocabant immunda. Coinquinatis autem et infidelibus nihil est mundum: sed inquinata sunt eorum et mens, et conscientia. Coinquinati sunt et infideles, qui non credunt jugum legis Christum, donando fidem, a collo credentium abstulisse: id est omnia quae temporaliter in figura fuerant data. Confitentur se nosse Deum, factis autem negant. Nominem ita se dicunt nosse Christum, quibus [Col. 0681D] ex lege promissus est; sed factis negant adventum ejus, avertentium se, inquit, a veritate ejus, cum se sine legis auxilio putant justificari non posse. Cum sint abominati, et incredibiles, et ad omne opus bonum reprobi. In hoc se religiosiores dicunt, cum illi non faciant quae jubentur.



CAP. II.

Tu autem loquere quae decent sanam doctrinam. Hoc est, quae ad vitam pertinent Christi. Senes. Hic senes Ecclesiae seniores appellat, quos necesse est omnibus formam praebere. Ut sobrii sint, pudici, prudentes, sani in fide, in dilectione, in patientia. Vigilantes sint, ne junioribus exemplum praebeant ebrietatis. Anus similiter. Quae eligebantur ad aliarum exemplum. In habitu sancto non criminatrices. Est [Col. 0682A] ergo alius non sanctus. Non vino multo servientes. Sed parum bibentes. Bene docentes ut prudentiam doceant. Docere permisit, sed feminas. Adolescentulas. Sive quia continentes erant, sive ne verbum Dei, tanquam dissidium praedicans, blasphemetur. Ut viros suos ament. Non alienos. Filios diligant: prudentes, castas, domus curam habentes, benignas, subditas suis viris. Ne viros suos in aliquo contristent per negligentiam. Ut non blasphemetur verbum Dei. Ne vel ipsi blasphement, si gentes sunt; vel alii videntes eas pejores effectas. Juvenes similiter hortare, ut sobrii sint. Aufer juvenibus luxuriae causam tollendo ebrietatem. In omnibus teipsum praebe. In omnibus, vel quae decent, vel, non solum corpore, sed et mente. Exemplum bonorum operum. Ne exemplo destruas verbum, [Col. 0682B] vel audenter corripias alios. In doctrina integritatem, gravitatem: verbum sanum, irreprehensibile. Ut sciant quomodo doceant. Ut is qui ex adverso est revertitur, nihil habens malum dicere de nobis. Quis potest contradicere, si quid tale notaret? Servos dominis suis subditos esse, in omnibus placentes. In omnibus quae imperant juste. Non contradicentes, non fraulantes. Ne cum murmuratione faciens et homini ingratus sis, et mercedem non habens apud Deum. Sed in omnibus fidem bonam ostendentes. Sive in iis quae sibi creduntur; sive ut ostendant opere, bonum esse quod credunt. Ut doctrinam Salvatoris nostri Dei ornent in omnibus. Et eorum operibus collaudetur, ut videant opera vestra bona, et glorificent Patrem vestrum. Apparuit autem Dei gratia Salvatoris omnibus [Col. 0682C] hominibus erudiens nos. Nullam excipiens conditionem vel sexum, et praeceptis, et exemplo. Ut denegantes impietatem, et saecularia desideria. Saeculare est omne des derium, et omnis ambitio temporalis. Sobrie et juste. Propter quod et Salvator ait; Attendite, ne graventur corda vestra in crapula, et ebrietate, et curis hujus vitae. Et pie vivamus in hoc saeculo. Justitiae jungamus pietatem, ne intem erata sit. Exspectantes beatam spem. Ille fiducialiter haec exspectat, qui ita vixerit, sicut dixit. Et adventum gloriae magni Dei et Salvatoris nostri Jesu Christi. Ipsum dixit magnum Deum Christum, de quo ait angelus ad beatam Mariam: Hic erit magnus, et reliqua. Qui etiam cum gloria venturus est judicare vivos et mortuos. Qui dedit seipsum pro nobis, ut nos redimeret ab omni iniquitate. [Col. 0682D] Sicut ait Isaias: Dedit in mortem animam suam, et cum sceleratis deputatus est, et ipse peccata multorum tulit. Et mundaret sibi populum acceptabilem, sectatorem bonorum operum. Propterea se dedit, ut nos ab omni iniquitate mundaret; caveamus ergo ne beneficium ejus irritum et inane faciamus. Haec loquere et exhortare. Omnis tuus sermo in hoc exhortatio sit. Et argue cum omni imperio. Acriter arguit, qui ita non vivit ut docet. Nemo te contemnat. Talem te exhibe qui contemni non possis: auctoritatem enim doctrinae vita facit.

Admone illos principibus et potestatibus subditos esse, dicto obedire, ad omne opus bonum paratos esse. Non ad aliquod malum. Neminem blasphemare. Ne [Col. 0683A] illos quidem qui blasphemari merentur. Non litigiosos esse, sed modestos, omnem ostendentes mansuetudinem. Litigiosus autem est qui vicem reddendo provocat litem. Ad omnes homines. Non solum ad bonos. Eramus etenim et nos. Ne desperarent correctionem, suum proponit exemplum. Sive quia et nos tales fuimus, ait, debemus eorum insipientiam ferre patienter. Aliquando insipientes et increduli. Notandum, quales nos Christus invenerit; et non de nostris meritis praesumamus, nec de naturae bono gloriemur. Errantes, servientes desideriis et voluptatibus variis, in malitia et invidia agentes: odibiles, odientes invicem. Ecce quales eramus ante gratiam per arbitrii libertatem. Cum autem benignitas et humanitas apparuit Salvatoris nostri Dei. Humanitas, sive secundum hominem Christus; [Col. 0683B] sive largitas Dei. Non ex operibus justitiae. Notandum, quia nullis nostris meritis sumus salvati, sed sola misericordia Redemptoris: conticescant praecipitatores magis quam defensores arbitrii liberi. Quae fecimus nos. Quae nos Judaei fecimus; quanto magis gentiles! Sed secundum suam misericordiam salvos nos fecit. Non secundum industriam vel laborem nostrum, sed secundum misericordiam illius qui nos in omni opere bono et praevenit et consummat. Per lavacrum regenerationis et renovationis Spiritus sancti, quem effudit in nobis abunde per Jesum Christum Salvatorem nostrum. Plusquam in prioribus justis. Ut justificati gratia, ipsius haeredes simus. Advertendum quod gratia illius justificamur, non nostris meritis. Secundum spem vitae aeternae. Non secundum [Col. 0684A] carnalem haereditatem. Fidelis sermo est: et de his volo te confirmare, ut curent bonis operibus praeesse, qui credunt Deo. Ad bona opera docenda praeesse. Haec sunt bona et utilia hominibus. Haec, non quae sequuntur. Stultas autem quaestiones et genealogias. Occupari nos non vult in superfluis quaestionibus et contentionibus quae de generationibus in lege oriuntur; sed haec loqui semper, de quibus proficiant audientes. Et contentiones, et pugnas legis devita: sunt enim inutiles et vanae. Quasi contrarietates, quas haeretici captant. Haereticum hominem post unam et secundam correptionem devita, sciens quia subversus est qui ejusmodi est. Nec circa ipsos nos vult occupari, qui correpti secundo non corriguntur: ne tempus inani contemptione perdamus. Et delinquit, cum sit [Col. 0684B] proprio judicio condemnatus. Quia post auditam et cognitam veritatem in sua pertinacia perseverat; funiculis enim peccatorum suorum unusquisque constringitur. Cum misero ad te Arthemam, aut Tychicum, festina ad me venire Neapolim: ibi enim statui hiemare. Zenam legis peritum, et Apollo sollicite praemitte, ut nihil illis desit. Ut nihil perdant de fructu doctrinae tardantes. Discant autem et vestris bonis operibus praeesse ad usus necessarios, ut non sint infructuosi. Id ipsi repetit, quod superius diverat. Curent bonis operibus praeesse qui credunt Deo. Salutant te qui mecum sunt omnes. Saluta eos qui nos amant in fide. Gratia Dei cum omnibus vobis. Amen. Vere, sive fideliter. Scripta de Nicopoli.



AD PHILEMONEM EPISTOLA DIVI PAULI.
[Col. 0683]




ARGUMENTUM.
[Col. 0683C]

Philemoni familiares litteras facit pro Onesimo servo ejus, scribit autem ei a Roma de carcere.

Paulus vinctus Jesu Christi, et Timothaeus frater Philemoni dilecto et adjutori nostro, et Appiae sorori charissimae. In Evangelio erat adjutor. Appia vero, vel soror creditur ejus esse, vel conjux. Et Archippo commilitoni nostro, et Ecclesiae quae in domo tua est. Gratia vobis, et pax a Deo Patre nostro et Domino Jesu Christo. Archippus vel episcopus erat, vel diaconus: de quo ad Colossenses ait: Dicite Archippo: Vide ministerium quod accepisti, ut illud impleas. Gratias ago Deo meo, semper memoriam tui faciens, in orationibus meis. Cum gaudio orat pro eis. Audiens charitatem tuam, et fidem quam habes in Domino Jesu. [Col. 0683D] Quae bonis operibus innotescit. Et in omnes sanctos. Qui diligit caput, oportet eum omnia membra diligere. Ut communicatio fidei tuae evidens fiat in agnitione omnis operis boni in vobis, in Christo Jesu. Sive hoc oro, ut opera tua in Christo clarescant. Aliter: Omnes diligit sanctos in tantum, ut omnes inter nos boni in Christo evidenter agnoscant te esse fidelem. Gaudium enim magnum habui, et consolationem in charitate tua, quia viscera sanctorum requieverunt per te, frater. Quos hospitio recepisti. Propter quod multam [Col. 0684C] fiduciam habentes in Christo Jesu. Cum charitas tua nobis fiduciam dederit imperandi, tamen maluimus obsecrare. Imperandi tibi quod ad rem pertinet, propter charitatem. Quod ad rem pertinet charitatis Christianae. Magis obsecro, cum sis talis, ut Paulus senex: nunc autem et vinctus Jesu Christi obsecro te pro meo filio, quem genui in vinculis Onesimo. In omnibus mihi consimilis. Qui tibi aliquando inutilis fuit, nunc autem et tibi, et mihi utilis quem remisi tibi. Quando erat carnalis. Tu autem illum ut mea viscera suscipe. Id est filium. Quem ego volueram mecum detinere, ut pro te mihi ministraret in vinculis Evangelii. Ex hoc cognosce qualis sit qui mihi ita placuit, ut crederent eum posse pro te mihi ministrare. Sine consilio autem tuo nihil volui facere. Ita loquitur, ut [Col. 0684D] eum ad ipsum remittat, sive ut magis ejus utilitas commendetur. Uti ne velut ex necessitate bonum tuum esset, sed voluntarium: forsitan enim ideo discessit ad horam a te, ut aeternum illum reciperes, jam non ut servum. Non enim jam quasi ex necessitate serviet, sed voluntarius. Sed pro servo charissimum fratrem, maxime mihi: quanto autem magis tibi et in carne et in Domino! Cui et carnaliter, et secundum quod credidit, debet obsequium. Si ergo habes me socium, suscipe illum sicut me; si autem aliquid nocuit tibi aut [Col. 0685A] debet, hoc mihi imputa. Ego Paulus scripsi mea manu: ego reddam, ut non dicum tibi, quod et teipsum mihi debes. Ita frater; ego te fruar in Domino: refice viscera mea in Domino. Confidens de obedientia tua scripsi tibi, sciens quoniam et super id quod dico facies. Si me diligis, sic illum suscipe, sicut me: quia ego illum habeo sicut me. Simul autem et para mihi hospitium; [Col. 0686A] nam spero per orationes ves ras donari me vobis. Hic ostenditur, quia prima vi e de urbe missus est. Salutat te Epaphras concaptivus meus in Christo Jesu; Marcus, Aristarchus, Demas et Lucas, adjutores mei. Gratia Domini nostri Jesu Christi cum spiritu estro Amen. Scripta ab urbe Roma.




AD HEBRAEOS DIVI PAULI EPISTOLA.
[Col. 0685]




PRAEFATIO.
[Col. 0685A]

In primordiis hujus epistolae diccendum est quae causa exstiterit cur apostolus Paulus morem suum in hac epistola non servaverit: videlicet ut vel vocabulum nominis sui, vel ordinis describeret dignitatem. [Col. 0685B] Haec igitur causa exstitit, quod eam nomine suo non titulavit? quia Judaeis scribebat suis fratribus, quibus odiosus erat, eo quod circumcisionem, et sabbatum, et sacrificia caetera, quae lex praecepit observanda, ipse doceret non debere carnaliter observari post dominicam passionem. Nam illi qui crediderant Judaei, contendebant utrumque tenere, baptizari scilicet secundum gratiam Evangelii et circumcidi, sabbatum quoque observare secundum legis praeceptum. Quapropter si posuisset nomen suum Apostolus in exordio hujus Epistolae, poterat evenire ut ejus aemuli nomen illius in prima fronte legentes dedignarentur eam recipere, sicque utilitas lectionis differretur. Nomen autem apostolatus idcirco non posuit, quoniam [Col. 0685C] ipse apostolus gentium constitutus, si nomine apostolatus sui praetitularet epistolam ad eos directam, vocans se apostolum, videretur illis fortasse, quod se vellet praeferre apostolo Petro, qui princeps illorum erat a Domino ordinatus, sicut idem egregius praedicator alio in loco dicit: Qui operatus est (inquiens) Petro in apostolatum circumcisionis, operatus est et mihi inter gentes. Fortassis etiam dicerent: Quid est quod Paulus doctor gentium praefert se apostolis nostris Petro et Jacobo? scriba iis quibus ordinatus est apostolus: nam scripta nostrorum apostolorum nos abunde possunt docere. Quo facto ostendit se non ignorare illorum superbiam pariterque suam exhibuit humilitatem. Simili modo etiam et Joannes apostolus causa humilitatis ejusque rationis nomen [Col. 0685D] suum in epistola sua praetermisit. Vel certe dicunt quidam, quod propterea, quia Christum erat in epistola nominaturus Apostolus, dicens: Habemus Pontificem et Apostolum confessionis nostrae Jesum Justum, noluerit nomen apostolatus sui in primordio hujus epistolae ponere. Non enim congruum duxit, ut ubi Christum dicturus erat Apostolum, inibi etiam se apostolum nominaret, maximeque in titulo; ne videretur cuilibet praeferre se Christo. Hanc autem quidam dicunt esse Barnabae, quidam Lucae, quidam Clementis, dicentes, quoniam si Pauli esset, ipse utique more solito, sicut in aliis, ita etiam in ista nomen suum praeponeret; sed si Pauli non erit, quia ejus nomine non est titulata: ergo nec Barnabae, nec [Col. 0686A] Lucae, neque Clementis aut alicujus erit, eo quod nullius nomine titulatur. Cui ergo horum ascribenda est? Utique egregio praedicatori; quippe quae ex lucido sensu, ex genere locutionis comprobatur illius esse, quanquam subtiliori atque apertiori stylo comprehensa [Col. 0686B] sit omnibus Epistolis; nam fertur Apostolus hanc Hebraeis missam, Hebraeo sermone eum conscripsisse; in qua ipse peritissimus exstitit, cum reliquas Graeco sermone scripserit. Post discessum vero apostoli Lucas evangelista Graeco sermone eam comprehendit; ex quo postmodum translata est in Latinam linguam, sicut et reliqua.



CAPUT PRIMUM.

Multifariam multisque modis olim Deus loquens patribus in prophetis, novissime diebu istis locutus est nobis in Filio. Omnis intentio beati Apostoli in hac Epistola est ut Judaeos cognatos suos (qui et Hebraei, ab Heber appellantur, in quo assumpti sunt) a lege Moysi transire faciat ad gratiam Evangelii, ab observatione carnali ad spiritalem; simulque eminentiam gratiae, quae per Filium data est [Col. 0686C] fidelibus, discernit a legalibus umbris, quae angelicis ministrationibus exhibitae fuerunt. Unde hic primum ponit prophetas diversis modis variisque locutionibus Patribus fuisse locutos, dicens: Multifariam, id est, multis locutionibus. Multisque modis, hoc est multis qualitatibus. Olim, praeterito videlicet tempore. Loquens Deus Pater per prophetas patribus nostris. Deinde, ut ostenderet quanta differentia esset gratiae inter illos et patres illorum, subjunxit: Novissime diebus istis, ultimae aetatis, locutus est nobis per Filium. Dicendo autem: Locutus est in prophetis, et in Filio, tantumdem valet, quasi diceret per prophetas et per Filium; quia praepositio pro alia praepositione saepe accipitur; sicut in multis [Col. 0686D] locis Epistolae invenitur his praepositionibus indifferenter uti. Consideremus ergo quomodo multis locutionibus multisque qualitatibus locutus sit Deus Pater patribus Testamenti. Multis locutionibus multisque qualitatibus locutus est eis, quia non semper uniformiter secreta sua eis revelavit. Aliquando enim aperte, et per angelum locutus est eis: ut Abraham, cui dixit: Secundum hoc tempus veniam, eritque Sarae filius. Moysi quoque praecepta legalia dando: Non occides; Non adulterabis, caeteraque hujusmodi. Loth quoque de Sodomis eum educendo, aliisque quam plurimis. Aliquando vero obscure, et per aenigmata, ut Moysi, cui dixit: Ego sum qui sum: Haec dices filiis Israel: Qui est misit me ad vos; [Col. 0687A] aliquando in habitu militis, ut Josue; aliquando in corde, ut David, qui dicebat: Audiam quid loquatur in me Dominus Deus; caeterisque prophetis. Aliquando per somnium, sicut Daniel. Quanta vero distantia est inter gratiam Evangelii, quae per Filium data est, et legem, quae per servum administrata est: tanta differentia est inter ministros et adjutores legis: quoniam servi ad servos missi sunt; et inter promissionem et gratiam, quae per Filium data est filiis, ac postmodum per filios filiis administrata sequitur. Quem constituit haeredem universorum. Haeres dicitur ab hero, id est, domino: eo quod libera potestate in haereditate dominetur. Constituit ergo Deus Pater Filium haeredem universorum, hoc est totius mundi, seu omnium creaturarum: non tamen secundum [Col. 0687B] divinitatem, qua coaeternus est Patri, et coaequalis illi in omnipotentia deitatis, et qua aeternaliter ipse possidet omnia cum Patre; sed potius secundum humanitatem a verbo assumptam constitutus est ille Dominus et haeres super omnem creaturam: sicut illi Deus Pater promisit, dicens: Postula a me, et dabo tibi gentes haereditatem tuam, et possessionem tuam terminos terrae. Et ipse Filius resurgens a mortuis sic loquitur, ex persona humanitatis: Data est (inquiens) mihi omnis potestas in coelo et in terra. Non ergo dividamus personas, sed distinguamus naturas. Unde animadvertendum est solerter Apostolum in Epistola nunc de substantia humanitatis loqui, nunc vero de substantia deitatis: nam quod dixit constitutum illum esse a Deo Patre haeredem [Col. 0687C] omnium creaturarum, ad humanitatem illius retulit: volens autem discretionem facere inter divinitatis ejus naturam, et humanitatis, et ostendere quid proprie pertineret ad unamquamque naturam, subintulit dicens: Per quem fecit et saecula. Saecula dicuntur a sequendo, eo quod sequuntur, in semet redeundo ac revertendo: Hic autem per saecula debemus intelligere omnia quae facta sunt in tempore. Ut ergo ostenderet Apostolus eumdem novissimis diebus venisse in mundum, ac temporaliter haereditatem percepisse, qui ante omnia saecula erat cum Patre, dixit: Per quem fecit Deus Pater omnia quae in tempore facta sunt: nam quod evangelista Joannes dixit: Omnia per ipsum facta sunt, et sine ipso factum est nihil: hoc Apostolus significavit dicendo: Per quem [Col. 0687D] fecit et saecula: referens hoc ad divinitatem ejus. Deinde vero quibusdam gradibus ascensionum eleganter utens, pervenit ad id quod omnibus his majus est, et insonuit, dicens: Qui cum sit splendor gloriae, et figura substantiae ejus. Deus Pater lux est, sicut idem Apostolus ait, loquens de Filio: Qui habitat (inquit) lucem inaccessibilem, et Filius lux, et Spiritus sanctus lux. Item Pater splendor, et Filius splendor: et quomodo splendor procedat ex splendore, impossibile est definire. Idcirco autem appellatur Filius splendor Patris, quia sicut in igne tria sunt inseparabilia: ignis videlicet, calor et splendor: et tamen splendore nobis ostenditur ignis et calor: licet humana non sint comparanda divinis: [Col. 0688A] Ita natura Patris, et Filii, et Spiritus sancti inseparabiliter conjuncta et unita, per Verbum suum, quasi per splendorem dignata est semetipsam ostendere, et insuper mysterium sanctae Trinitatis, dicente ipso Filio: Ego et Pater unum sumus, et: Ite, baptizate omnes gentes, in nomine Patris, et Filii, et Spiritus sancti. Mirabili igitur modo Apostolus omnem substantiam deitatis Patris et Filii ostendit: ut duas personas aperiret in gloria et splendore. Per splendorem quippe unitatem declaravit essentiae cum Deo Patre; in nomine autem gloriae, personam Dei Patris expressit; in splendore autem, per onam Filii; et sic est Filius splendor de splendore, sicut lux de luce, Deus de Deo, lumen de lumine, principium de principio. Sequitur: Et figura substantiae ejus. Quantum [Col. 0688B] ad homines pertinet, aliud est figura, aliud substantia: quia dum pingitur imago et figura alicujus hominis in pariete, non est illud figura, quod est substantia. Apostolus autem figuram in hoc loco pro ipsa substantia et aequalitate essentiae posuit: et quod hic dixit figuram, alias dixit formam, inquiens: Qui cum in forma Dei esset, non rapinam arbitratus est esse se aequalem Deo; sed semetipsum exinanivit, formam servi accipiens; forma enim illic, et figura hic, unam declarant qualitatem essentiae: Christus ergo splendor Patris est, et figura substantiae ejus: quia per illum Pater manifestatus est, sicut ipse dixit: Pater, manifestavi nomen tuum hominibus: et aequalis est illi in substantia deitatis. Sequitur: Portansque omnia verbo virtutis suae. Dicendo portans, facilitatem [Col. 0688C] continendi voluit exprimere: posuitque portans, pro eo quod est gubernans et regens. Verbum igitur Dei Patris, omnia quae fecit verbo virtutis suae portat: hoc est, potentia virtutis suae, et verbo jussionis suae omnia gubernat et regit. Non enim minus est gubernare mundum, quam creasse; nam in creando ex nihilo substantiae rerum productae sunt: in gubernando vero ea quae facta sunt, ne ad nihilum redeant, continentur. Ergo dum haec omnia reguntur, et ad invicem sibi pugnantia coaptantur, magnum et admirabile virtutis Dei judicium declaratur. Post tantam divinae majestatis in Filio claritatem ad humilia incarnationis ejus descendit: pariterque discernit naturam divinitatis atque humanitatis, dicens: Purgationem peccatorum faciens. Nam [Col. 0688D] quod dixit: Portans omnia gubernatione sua et regimine virtutis suae, ad divinitatem retulit. Quod vero subdidit: Peccatorum purgationem faciens, ad humanitatem illius proprie pertinet: vel per redemptionem utique passionis suae et aquam baptismatis: juxta quod Joannes in Apocalypsi sua dicit: Lavit nos a peccatis nostris in sanguine suo. Sedet ad dexteram majestatis ejus in excelsis. Considerandus est ordo verborum: primum siquidem perhibuit purgationem Dominum sua passione nobis procurasse; ac deinde dixit, illum sedere ad dexteram majestatis in excelsis: nam Christus primum nos redemit sanguine passionis suae, et sic postmodum altitudinem coelorum penetravit, ubi nunc ad dexteram Patris sedet. [Col. 0689A] Sedere autem illius, pro habitare, et esse ponitur in loco isto: sicut et dextera pro honore et dignitate summa. Nam non est putandum quod omnipotens Pater, qui spiritus est incircumscriptus, omnia replens, dexteram aut sinistram habeat, sicut nos habemus: aut quod ita sedeat in dextera illius Filius ejus, sicut solent filii regum sedere juxta Patrem, apposito sibi solio; sed sicut dicimus, dextera pro gloria et dignitatis honore accipitur; siquidem et Pater a dextris esse scribitur Christi, ut in psalmo habetur, Dominus a dextris tuis confregit in die irae suae reges. Ambo ergo a dextris sunt, quia nihil est in divinitate sinistrum; quia unum est jam cum Deo in gloria homo assumptus a verbo, et quadragesimo die exaltatus ad coelestia. Quid est ergo, sedet ad [Col. 0689B] dexteram majestatis, nisi ut dicatur, habitat in plenitudine paternae majestatis? Et cum dixit, in excelsis, ostendit illum hominem super omnem creaturam angelicam et humanam exaltatum esse; unde et sequitur. Tanto melior angelis effectus, quanto differentius prae illis nomen haereditavit. Factum hic, vel effectum pro susceptum debemus accipere; tanquam diceret: Illis differentius atque excellentius nomen filiationis haereditavit: nam quanta distantia est inter nomen filii et servi, tanto ille majoris dignitatis est prae angelis: quoniam ille creator (secundum divinitatem dico) illi creatura. Ipse quoque homo in hoc est major omnibus angelis omnique creatura: quia potestas, quae erat in omni verbo, ante omnia saecula, requievit in illo homine assumpto a verbo [Col. 0689C] ex tempore conceptionis. Quapropter illi sunt ministri et famuli, sicut in ejus tentatione et passione, resurrectione quoque, atque ascensione declaratum est. Ille autem filius proprius et haeres existit: quod et Apostolus nobis innuit, dum subjungit: Cui enim dixit aliquando angelorum, Filius meus es tu, ego hodie genui te? Subaudi, nulli angelorum hoc dictum est. Hoc de Verbo Dei intelligendum est, quod aeternum et consubstantiale est Patri, non de qualibet creatura; licet legamus in libro Job, angelos appellatos esse filios Dei. In Genesi quoque filios; sed quod utique quando fit, abusive fit. Quando ergo dixit ei: Filius meus es tu: tempore baptismatis, et in monte intonuit vox paterna coelitus, dicens: Hic est Filius meus dilectus. Et in hoc, quod dixit, Filius meus es [Col. 0689D] tu, manifestat ex ipsa sua essentia illum esse genitum. Notandumque quia non dixit: Ante omnia saecula genui te, vel in praeterito tempore; sed, hodie, inquit, genui te, quod adverbium est praesentis temporis: in Deo enim nec praeterita transeunt, nec futura succedunt; sed omnia tempora simul ei conjuncta sunt, quia omnia praesentia habet. Et est sensus: Sicut ego semper aeternus sum, neque initium, neque finem habeo: ita te semper habeo coaeternum mihi. Tale est et illud quod alibi dixit: Ante Luciferum genui te, id est ante angelicam creaturam, et ante omnia saecula. Et rursum, Ego ero ei in Patrem, et ipse erit mihi in filium. Videsne quomodo discernit geminam naturam in Christo? nam quod [Col. 0690A] dixit paulo superius. Hodie genui te, ad divinitatem aeternitatis; at vero quod subintulit, Ego ero illi in Patrem; ad humanitatis refert essentiam, sine aliqua dubitatione. Unde et congrue verbo futuri temporis usus est, dicens: Ero. Quoniam quando Deus Pater dixit ad David: Cum dormieris cum patribus, suscitabo semen tuum, quod egredietur de lumbis tuis; et firmabo thronum ejus super thronum tuum: ipseque erit mihi filius, et ego ero illi Pater, futurum erat adhuc, ut Verbum Dei Patris assumeret hominem in utero virginali, in unitate suae personae: sive quia Filius Dei esset in veritate, non adoptivus, sed proprius. Haec autem sententia et ad superiora potest respicere, ut ita legatur sub interrogatione: Rursum cui angelorum dixit: Ego ero illi in Patrem? Et subaudis, [Col. 0690B] Nulli; vel certe absolute, et affirmative, hoc modo: Rursum de illo Deus Pater: Ego ero in Patrem. Et cum iterum introduxit primogenitum in orbem terrae dixit: Et adorent cum omnes angeli Dei. Omnis unigenitus potest dici primogenitus, eo quod primus aperiat vulvam matris; non tamen omnis primogenitus unigenitus, qui habet alios fratres subsequentes. Dominus autem Jesus tam secundum divinitatem quam secundum humanitatem et unigenitus, et primogenitus dici potest. Unigenitus est secundum divinitatem, quia in natura divinitatis non habet fratres subsequentes; secundum humanitatem quoque unigenitus est beatae Mariae, quae post illum alios non genuit: sicut calumniatur Helvidius. Deinde primogenitus est secundum divinitatis essentiam, sicut per Salomonem [Col. 0690C] testatur, dicens: Ego sapientia ex ore Altissimi prodivi, primogenita ante omnem creaturam. Secundum humanitatem qua primogenitus est in multis fratribus adoptivus: de quibus ipse dixit Mariae: Vade ad fratres meos, et dic eis. Quod autem dicit Apostolus: Cum iterum introduxit Deus Pater Filium suum primogenitum in mundum, sic videntur haec verba sonare, quasi jam altera vice introductus esset. Sed quomodo hoc sit intelligendum. Evangelista Joannes aperte manifestat, dicens: In mundo erat, et mundus per ipsum factus est, et mundus eum non cognovit. Verbum ergo Dei Patris, per quod omnia facta sunt, unius essentiae existens cum Patre et Spiritu sancto, ubique est, et omnia implet. Quia cingendo implet omnia, implenda cingit: gubernando praesidet, praesidendo [Col. 0690D] gubernat. Et quia in mundo erat, ubi carnem assumpsit, et cum inaccessibile erat nostris aspectibus, quia non videbatur: ipsam assumptionem carnis appellat alterum introitum; dum enim qui invisibilis erat humanis aspectibus, assumpta carne visibilem se praebuit quasi iterum introductus est. Notandumque quia quod Apostolus introitum nominat, hoc in Evangelio ipsa Veritas exitum vocat, dicens: Exivi a Patre, et veni in mundum. Merito ergo exitum vocat incarnationis suae assumptionem manifestationemque, quia nos foris eramus, a Deo expulsi extra aulam paradisi, palatium Regis aeterni: positi in carcere hujus mundi et exsilio relegati. Verbi gratia, sicut excluduntur ab aula regia rei, ejus offensam incurrentes, [Col. 0691A] et destinantur in exsilium, atque in carcere clauduntur; sed sicut bonus mediator volens eis veniam impetrare, non primum eos introducit in aulam regis, sed ipse foras egreditur, ibique cum eis miscet sermocinandi negotium: sicque correctos et castigatos introducit eos in conspectu regis; similiter se Dominus Jesus exhibuit; nam egressus est ad nos a conspectu paternae majestatis, carnem assumendo, visibilemque se praebendo, et collocutus est nobiscum praecepta Regis aeterni; sicque nos suis praedicationibus et miraculis correctos et castigatos, atque sua fide confirmatos, suaque passione a peccatis emundatos, introduxit in aulam, in conspectum paternae majestatis, quando ascendens ad coelos patefecit nobis aditum regni coelestis. Dicendo autem [Col. 0691B] introductum eum in orbem terrae, hoc significat, cum ei committat orbem terrae, manifestat illum Dominum esse totius mundi: Tunc enim possidebit orbem, cum ab universis erit agnitus Dominus totius orbis. Hoc autem non de substantia Verbi, sed de essentia hominis accipe dictum. Quodque sequitur: Et adorent eum omnes angeli Dei, tale est ac si diceret: Omnes angeli mei, et illius: quia per illum sunt facti. Tunc ergo adoraverunt eum, quando nativitatem illius annuntiaverunt, et quando illo esuriente accesserunt et ministrabant ei: sive quando sepulcrum ejus custodierunt: quotidie quo que adorant eum, quia visioni illius obtemperant. Sed nunquid solis angelis praecepit Deus Pater adorare illum? Non, quin potius omni creaturae. Et ad [Col. 0691C] angelos quidem dicit: Qui facit angelos suos spiritus, et ministros suos flammam ignis. Quod dicit, et ad angelos quidem dicit Deus Pater, vel Scriptura divina: tale est ac si diceret, de angelis, ad, ponens pro de; non enim servat Apostolus ordinem sive sensum praepositionum; et est sensus: Ipse, quem praecipiuntur angeli adorare; de ipsis suis spiritibus quotiescunque vult, facit angelos; ministros etiam facit flammam ignis; quia qui in conspectu illius assistunt, in amore suo incendentes et inflammantes reddit: juxta quod alibi dicitur: In quem desiderant angeli prospicere. Nam quod dixit: Qui facit angelos suos spiritus praepostero ordine protulit; debuerat enim dicere: Qui facit suos spiritus angelos. Sciendum autem quod angelus nomen [Col. 0691D] est officii, non naturae; qui semper sunt quidem spiritus, sed nequaquam semper vocantur angeli, nisi quando mittuntur: angelus () etenim Graeco vocabulo Latine dicitur nuntius; si quaeris nomen naturae, spiritus est: ex eo quod mittitur, angelus: verbi gratia, sicut homo nomen est naturae; miles autem nomen est officii. Dicitur et alio modo: Et ministri omnipotentis Dei sunt sacerdotes et praelati Ecclesiae; juxta quod Malachias dixit: Labia sacerdotis custodiunt scientiam, et legem requirunt ex ore ejus; quia angelus Domini exercituum est. Sacerdotes ergo Ecclesiae angeli sunt, quando gaudia patriae coelestis suis auditoribus annuntiant, dicentes: Poenitentiam agite, appropinquavit enim regnum [Col. 0692A] coelorum. Et: Fulgebunt justi sicut sol, et erunt sicut angeli Dei in coelo. Flamma vero ignis sunt quando terrorem ignis gehennae suis auditoribus minantur, dicentes: Omnis arbor non faciens fructum bonum excidetur et in ignem mittetur. Ad filium autem. Subaudis, dicit Psalmista. Thronus tuus Deus in saeculum saeculi: virga aequitatis, virga regni tui. Intuere quomodo et cum quanta claritate discernit creaturam angelicam a Filio, qui cuncta creavit. Thronus () Graece, Latine dicitur sedes regia, sicut et solium. Per thronum autem uno modo possumus intelligere regnum: per sceptrum autem, quod est virga aurea, potestas intelligitur regni. Dicit ergo Psalmista, loquens ad Filium Dei: O Deus, regnum tuum, et potestas imperii tui in saeculum saeculi [Col. 0692B] manebit. Tale quid Gabriel dicit ad Mariam: Ipse regnabit in domo Jacob in aeternum, et regni ejus non erit finis. Istud est regnum de quo turbae acclamabant: Benedictum, quod venit, regnum Patris David, de quo ipse Dominus ad Pilatum: Regnum meum non est de hoc mundo. Aliter: Thronum sicut sedem judicantium non incongrue possumus intelligere judicium, quod procedit a sede. Istud est judicium, de quo Filius hominis dicit: Pater non judicat quemquam, sed omne judicium dedit Filio; et de quo Psalmista dicit: Deus, judicium tuum regi da, et justitiam tuam filio regis, id est Christo. Thronus ergo Dei in saeculum saeculi manebit, quia judicium novissimum, quod dabit electis, dicens: Venite, benedicti Patris mei. Et reprobis: [Col. 0692C] Ite in ignem aeternum: aeterna discretione stabit inter utrosque, testante Evangelio et dicente: Tunc ibunt hi in supplicium aeternum; justi autem in vitam aeternam. Quodque sequitur: Virga aequitatis, virga regni tui. Per virgam aequitatis, intelligitur rectitudo sententiae, et judicii illius, sive potestas regni justa: quae virga regit justos justitia, et percutit impios juste et recte, sine aliqua personarum acceptione cunctos gubernans et judicans. Dilexisti justitiam, et odisti iniquitatem. Ista virga recta facit, et ut diligatur justitia, et odio habeatur iniquitas: nemo enim perfecte potest diligere justitiam, nisi odio habuerit iniquitatem. Iniquitas autem, quae et nominatur, intelligitur quidquid contra legem divinam fit: veritatis etenim amor odium est [Col. 0692D] falsitatis. Et quia Dominus dilexit justitiam, quia non peccavit, et odio habuit iniquitatem, quod primus meruit percipere exponit, dicens: Propterea unxit te Deus, Deus tuus, oleo laetitiae prae consortibus tuis. Psalmista alloquitur Filium Dei, et dicit: O Deus, unxit te Deus, Deus tuus Pater, oleo exsultationis, propterea quia odio habuisti iniquitatem, et dilexisti justitiam. Non ergo intelligendum quod Filius Dei secundum naturam divinitatis, in qua aequalis est Patri, possit Deum habere: quia ipse cum Patre verus est Deus. Secundum autem quod homo est, Deum Patrem habet: quia ab illo factus est: eoque dicit Psalmista: Unxit te Deus, Deus tuus. Unctus est, non oleo visibili, sed plenitudine Spiritus sancti, [Col. 0693A] qui a die baptismatis in specie columbae super eum requievit: nec ex tempore baptismatis solummodo plenitudo Spiritus sancti in eo mansit, sed potius ex tempore conceptionis: juxta quod Isaias testatur, dicens: Requiescit super eum Spiritus Domini, Spiritus sapientiae et intellectus, etc. Oleo autem exsultationis seu laetitiae dicit illum unctum, quia Christus nunquam peccavit, nunquam tristitiam habuit ex recordatione peccati. Quid est enim oleo laetitiae ungi, nisi maculam non habere peccati? Sanctorum etenim conscientia tunc magis ac magis hilarescit, atque in laetitiam prorumpit, quando nulla peccati gravioris recordatione mordetur: Spiritus siquidem sanctus, qui requievit in Christo, custodivit illum, ut sine peccato conciperetur, sine peccato nasceretur, et sine [Col. 0693B] peccati macula ab hoc mundo transiret: juxta quod de illo scriptum est: Peccatum non fecit: nec inventus est dolus in ore ejus. Sed quid est, quod dixit Psalmista: Unxit te Deus prae participibus? Qui sunt ergo ejus participes? In Veteri quidem Testamento fuerunt patriarchae participes Christi in hac unctione: juxta quod in psalmo legitur, dicente Domino de Abraham, Isaac et Jacob ad Abimelech et ad caeteros reges Palaestinorum: Nolite tangere christos meos. Fuerunt quoque reges sacerdotes et prophetae participes illius, quia illis specialiter unctio pertinebat, per quam donum Spiritus sancti merebantur accipere: nam legimus Saulem unctum, et Samuel, et David: Salomom quoque unctus est in Gihon. Sacerdotes ungebantur, sicut unctus est Aaron a Moyse, [Col. 0693C] dicente sibi Domino; Unges Aaron et filios ejus mihi in sacerdotes jure perpetuo. Prophetae nihilominus ungebantur, sicut unctus est Eliseus ab Elia, cui dixit Dominus: Unges Eliseum prophetam pro te. Isti tres ordines Dominum praefigurabant, qui est verus Rex, Sacerdos atque Propheta. In Novo autem Testamento participes illius sunt apostoli, martyres, confessores, omnesque qui gratia baptismatis abluti donum sancti Spiritus consequuntur; et a Christo, Christiani dicuntur. Christus ergo prae omnibus participibus suis unctus oleo laetitiae: quia omnes ad mensuram accipiunt Spiritum sanctum; ipse autem non accipit ad mensuram, sed per plenitudinem, secundum illud: Non enim ad mensuram dat Deus Pater spiritum Filio suo; sed in ipso habitat omnis plenitudo divinitatis [Col. 0693D] corporaliter. Et tu in principio, Domine, terram fundasti, et opera manuum tuarum sunt coeli. Post humanitatem Filii Dei excellentem convertit se iterum ad aeternitatem divinitatis ejus, dicens: Tu (inquit), Domine, in principio creaturarum terram fundasti. Ubi fundavit terram? si recte perpendimus, videbimus quia nutu et dispositione divina subsistit, fundata super nihil nisi in semetipsa. Et quod dixit: Opera manuum tuarum sunt coeli, non est putandum quod Verbum Dei Patris, quod incorporeum est, manibus operetur, quia nulla lineamenta corporis in natura divinitatis sunt sicut nos habemus. Opera ergo manuum ejus, virtutem jussionis ejus debemus accipere: quomodo verbo et potentia jussionis suae [Col. 0694A] quaeque vult operatur: juxta quod psalmus ait: Ipse dixit, et facta sunt; mandavit, et creata sunt. Virtute igitur Verbi Dei coelum et terra subsistunt; quia virtute jussionis ejus omnia facta sunt, et sine ipso factum est nihil. Sed cum Moyses in principio Geneseos coelum dixit primum factum, ac deinde terram, sic dicens: In principio fecit Deus coelum et terram: quaestio oritur, quare Psalmista ponit terram, ac deinde coelum; quasi terra ante fuerit facta quam coelum: quae ita solvitur: Quod ille proposuit coelum terrae, iste supposuit, idcirco factum est, ut ostenderetur simul duo facta esse: sed quod divina majestas simul fecit, humana vox simul proferre nequivit: quapropter necesse erat unum ante alterum dicere. Ipsi peribunt, tu autem permanebis. Positus est hic pluralis [Col. 0694B] numerus pro singulari, sicut multis aliis in locis divinae Scripturae: non enim de firmamento hoc intelligendum est, ubi sidera continentur: neque de coelo aethereo, per quod cursus septem planetarum aguntur; sed de isto coelo aereo a quo et aves coeli dicuntur, potius accipendum est. In die ergo judicii, peribit istud coelum aereum unde anhelitum attrahimus, et remittimus: non ut penitus desinat esse a sua natura, sed mutabitur ab hac specie in meliorem, et ab hac densitate in subtilitatem et claritatem aetheris: unde Apostolus alio in loco dixit: Praeterit figura hujus mundi. Si figura praeterit, substantia manebit: nam quantum spatium occupavit aqua tempore diluvii, ita ut altior esset quindecim cubitis super omnes montes sub omni coelo, et ut quidam dicunt, pertingens usque [Col. 0694C] ad circulum lunae: tantum spatium tenebit ignis in die judiicii, comitans Domini adventum: juxta quod Psalmista dicit: Ignis ante ipsum praecedet, quia consumet omnia nubila, omnemque densitatem istius aeris; eritque coelum novum, et terra nova. De hac immutatione et Dominus in Evangelio loquitur, dicens Coelum et terra transibunt: transibunt quidem ab hac figura et specie in melius per innovationem, et parmanebunt in substantia propria. Et omnes ut vestimentum veterascent. Vestimentum his debemus accipere corpus humanum, quod sumitur longaevitate temporis, et dolore infirmitatis, ac redigitur in pulverem: sicut ergo corpus humanum veterascit quidem et in pulverem redigitur, sed in die judici per resurrectionem innovabitur; ita istud coelum aereum [Col. 0694D] prae nimia longaevitate quodammodo jam veterascit, sed in die judicii per inflammationem ignis innovabitur. Et velut amictum mutabis eos, et mutabuntur. Amictus dicitur ab amiciendo, id est circumdando: bene ergo coelum amictui comparatur, quo circumdamur, quoniam sicut amictus humanum corpus hinc inde cingit, ita coelum ex omni parte cingit terram aequa lance libratam: unde et pelli animantis alio in loco comparatur, dicente Psalmista: Extendens coelum sicut pellem. Mutabis (inquit) coelum sicut amictum: ac si diceret, Sicut amictus facile plicabitur, si fuerit extensus, rursusque plicatus leviter extenditur; et si fuerit sordibus coinquinatus, facile potest mundari: ita coelum a te extensum atque compositum; [Col. 0695A] sicque facilitate incomprehensibili in die judicii mutabitur ab hac figura et specie in meliorem, et ut ostenderet jam facta Domini sub aeternitate mansura, addidit: Et mutabuntur; quasi diceret: Postquam mutati fuerint, in ea novitate permanebunt; nunquam ad hoc corruptibile rediturii. Tu autem idem ipse es, et anni tui non deficient. Ecce differentia inter creaturam temporaliter factam et Creatorem in sua aeternitate aequaliter manentem: in omnipotentem etenim Deum non cadit praeteritum vel futurum, neque aliqua mutabilitas: sed omnia sunt ei praesentia, semperque est immutabilis; unde Psalmista aeternitatem et immutabilitatem Verbi Dei subtili consideratione perpendens, substantivo verbo praesentis temporis usus est, loquens de illo: Coelum (inquit) et terra [Col. 0695B] mutabuntur; tu autem idem ipse es: modo qui eras ante omnia saecula. Et anni tui, id est aeternitas tua, non deficient. Ipse ergo, qui semper habet esse, dicit de semetipso ad Moysen: Ego sum qui sum. Haec dices filiis Israel: Qui est misit me ad vos. Quapropter omnis creatura rationabilis, quae per se mutabilis est, aut temporalis, summopere laborare debet quatenus ei posset conjungi et haerere qui semper idem manet. Ad quem autem angelorum dixit aliquando: Sede a dextris meis, quousque ponam inimicos tuos scabellum pedum tuorum? Postquam majestatem divinae aeternitatis ostendit in Filio esse, iterum convertit beatus Apostolus sermonem ad glorificationem ejus humilitatis, dicens: Ad quem angelorum dixit aliquando: Sede a dextris meis? subaudis: Nullum: [Col. 0695C] nulli enim archangelorum, nulli dominationum, aut virtutum, sive principatuum hanc gloriam concessit Deus Pater, ut ei diceret: Sede a dextris meis, hoc est, habita mecum, et quiesce in plenitudine meae majestatis: Victori autem Filio, et totius mundi per incarnationis suae dispensationem triumphatori, post resurrectionis gloriam quadragesimo die, dicit ei: Laborasti in passione, laborasti in redemptione generis humani, quiesce mecum in gloria, quoadusque ponam inimicos tuos ut sint scabellum pedum tuorum. Quoadusque, vel donec, non significat finem alicujus temporis isto in loco, sed pro infinito et sempiterno positum est; quasi diceret aliis verbis: Tu semper habita in plenitudine majestatis meae; quia semper subjiciam aeternitati tuae inimicos tuos Judaeos aliosque [Col. 0695D] incredulos. Pedes etenim Domini stabilitatem aeternitatis designant; ubi ille tanquam in vestigiis firmis virtute omnipotentiae suae consistit. Possumus et pedes non incongrue mysterium incarnationis ejus intelligere duobus modis: quotidie subjiciuntur inimici illius, dum videlicet vitiorum atque infidelitatis contrarietate derelicta, sponte se subdunt illi ad salutem, ut sub illo tueantur; vel certe dum nolunt in eum credere, coacti subjiciuntur illi, et calcantur dominio potestatis ejus. Nonne omnes sunt administratorii spiritus in ministerium missi propter eos qui haereditatem capiunt salutis? Si omnes spiritus coelestium virtutum mittuntur ad salutem credentium, quid est quod Daniel dixit: Millia millium ministrabant [Col. 0696A] ei, et decies centena millia assistebant? Quomodo enim omnes mittuntur, si decies centena millia ei assistunt? Intelligendum ergo quod omnipotens Deus, qui spiritus est incircumscriptus, omnia implet et ubique totus est; quapropter angelicus spiritus, qui circumscriptus est, quocunque mittatur, intra Dominum currit, dominumque semper praesentem habet: ideoque ipsi qui mittuntur, ipsi etiam et assistunt ei. Vel certe idcirco omnes mitti dicuntur, quia sicut Didymus Graecus in libro de Spiritu sancto ait, ex omnibus ordinibus coelestium dignitatum mittuntur; sicut Gabrielem, Michaelem archangelos legimus missos in volumine Danielis, Raphaelem ad Tobiam; unus etiam de seraphim legitur missus ad Isaiam, quando calculo tetigit labia ejus, et sicut frequenter [Col. 0696B] angeli leguntur ad sanctos missi. Generaliter autem sicut doctores dicunt, unicuique fidelium ab ortu nativitatis, vel potius a tempore baptismatis datur a Deo angelus ad sui custodiam, et qui suadeat bona agere; unde Apostolus hic dicit: Missi sunt ad ministerium salutis, propter eos qui haereditatem patriae coelestis sunt percepturi. In hoc ergo loco, sicut diximus, omnes mittuntur, quia ex omnibus ordinibus mittuntur: ejusdemque dignitatis sunt qui mittuntur, cujus et qui assistunt: vel certe, quia omnes ejusdem voluntatis sunt, et dum illi qui semper assistunt, consentiunt cum eis qui mittuntur, quodammodo in illis omnes veniunt, omnesque mittuntur. Et est sensus: Quid mirum, si unico Filio Dei ministerium suum exhibent angeli, cum etiam nostrae [Col. 0696C] salutis ministros eos constet effectos? quapropter nemini illorum dixit: Sede a dextris meis.



CAP. II.

Propterea abundantius observare nos oportet ea quae audivimus, ne forte pereffluamus. Propterea, quid mirum, quia Filius Dei excellentior est omnibus angelis, qui Evangelium suum dedit? Vel certe, quia angeli nobis ministrant, qui Deo semper renuntiant opera nostra, licet ipse ubique sit, abundantius atque plenius oportet nos observare ea quae audivimus a Christo in Evangelio, et ab Apostolis ejus, quam in lege solebamus, quae per servum data est. Et quare abundantius? Ne forte pereffluamus: id est, ne forte pereamus, et a salute excidamus. Vel, ne forte evanescamus, transeuntes in perditionem more fluminis currentis in mare, dum sensus nostri per [Col. 0696D] inania quaeque discurrunt. Jungit autem personam suam illis, more suo agens. Et quare dixerit abundantius, reddit causam, dum in sequentibus verbis explicat, dicens: Si enim qui per angelos dictus est sermo, factus est firmus, et omnis praevaricatio et inobedientia accipit justam mercedis retributionem: quomodo nos effugiemus, si tantam neglexerimus salutem? Sermo legis et prophetarum per angelos dictus est ad patres nostros: quia per subjectam creaturam locutus est Moysi et prophetis: juxta quod et beatus Stephanus in contentione sua manifestat de Moyse: hic est Moyses, qui fuit cum angelo, qui loquebatur ei in monte Sina. Factusque firmus, id est verus, idem sermo per angelum dictus: quoniam sicut ibi [Col. 0697A] praedictum est, ita omnia evenerunt sive bona, sive mala. Omnis praevaricatio sive transgressio legis, atque inobedientia, contra illum sermonem patrata, accepit justam mercedis retributionem, judicium scilicet aeternae damnationis: sic illis contigit qui murmuraverunt. Notandum autem quia cum merces in bonam partem maxime accipiatur, hic pro malo posuit Apostolus, more solito, non curans de proprietatibus verborum; sed indifferenter unum pro altero ponens: sicut hic mercedem pro malo, et alibi captivitatem in bono, ubi dixit: In captivitatem redigite omnem sensum, ad obediendum Christo. Facit ergo Apostolus comparationem a sermone legis, qui per angelum dictus est ad gratiam Evangelii per Filium datam, et dicit: Si enim sermo legis per angelos [Col. 0697B] dictus, est factus verus in omnibus quae promisit bonis, vel quae minatus est malis: quanto magis erit firmus sermo Evangelii, datus per Filium! Et si illi qui inobedientes exstiterunt legi, damnationem habuerunt, et judicium non potuerunt effugere: quomodo nos effugiemus vindictam Dei, si tantam neglexerimus salutem? fidem scilicet Evangelii vitamque aeternam, tam magnam, ut pote per Filium nobis annuntiatam atque promissam? Subaudi, nullo modo. His verbis manifestat Apostolus non fuisse tantam salutem in lege quanta est in Evangelio: lex enim promittebat terram, dicens: Si volueritis et audieritis me, bona terrae comedetis. Evangelium promittebat regnum coelorum, dicens: Poenitentiam agite, appropinquavit enim regnum coelorum. Illa praestabat [Col. 0697C] vindictam de terrenis hostibus; istud praestet de spiritualibus. Illa promittebat longaevam vitam temporalem; Evangelium concedit vitam sine fine mansuram. Quae. Subaudi salus. Cum initium accepisset enarrandi per Dominum, ab eis qui audierunt in nos confirmata est. Salus ergo quae in Evangelio continetur, a Deo accepit initium enarrandi: qui ipse primum annuntiavit eam per semetipsum, dicens: Poenitentiam agite, etc., et: Qui crediderit et baptizatus fuerit, salvus erit. Deinde vero confirmata est, hoc est credita est ab eis qui audierunt eum: ab apostolis videlicet, qui cum eo fuerunt et successoribus eorum: vel, certe, confirmata, id est, consolidata est, et perfecta in nobis ab eis qui ab ipso Domino eam perceperunt: quia salus, quae per Spiritum sanctum nobis data est, permanet [Col. 0697D] in aeternum. Causa humilitatis suam jungit personam cum eis, dicens: In nobis confirmata est ab eis qui audierunt. Ad haec poterat aliquis dicere: Quomodo confirmata est ab eis? Cui ille: Contestante Deo signis, et portentis, et variis virtutibus, et Spiritus sancti distributionibus secundum suam voluntatem. Confirmata est, inquit, in nobis ab eis qui audierunt, contestante Deo, id est simul testimonium praebente eorum doctrinae, et praedicationi, non voce, sed virtute, et exhibitione miraculorum, et varietate linguarum: quia, ut dicebat aliquis apostolorum mortuo vel infirmo, Surge, esto vivus aut sanus: statim surgebat incolumis. Signa autem, et prodigia, et virtutes, pro uno hic accipiuntur. Quod vero subjungit, [Col. 0698A] sancti Spiritus distributionibus, affluentiam significat gratiarum, quam non habuerunt Patres Veteris Testamenti, quae fuit data postquam glorificatus est Jesus, teste Evangelio, quod ait: Nondum enim erat Spiritus datus: quia Jesus nondum fuerat glorificatus. Istae sunt distributiones, seu divisiones, quas Apostolus in alio loco commemorat, dicens: Alii datur per Spiritum sermo scientiae, et caetera quae in sequentibus enumerat, usque dum subjungit: Haec operatur unus atque idem Spiritus, dividens singulis prout vult. Unde et hic dicit: Secundum suam voluntatem: divinae enim voluntati, atque consilio cuncta contribuit, ne quis in suis meritis confideret. Ipse enim Spiritus sanctus novit quid cuique prosit, vel quid cuique sit commodum. Non enim angelis subjecit Deus [Col. 0698B] orbem terrae futurum, de quo loquimur. Ad ea respicit quae superius dixit Deum Patrem dixisse: Sede a dextris meis, donec ponam inimicos tuos scabellum pedum tuorum, sed Filio suo tradidit illum: cui ipse dixit in psalmo: Postula a me, et dabo tibi gentes haereditatem tuam. Unde et ipse Filius congratulans sibi traditum orbem crediturum, dicit: Ego autem constitutus sum rex ab eo, id est a Deo Patre. Testatus est autem in quodam loco quis, dicens. Quorum nomina prophetarum reticet in hac epistola, quorum testimonium novit, non causa invidiae aut abscondentis affectu hoc agit, sed honorantis voto et ostendentis Hebraeos multam habere scientiam divinarum Scripturarum, quibus ista scribebat in tantum ut nec opus haberet nomen ponere dicentis. Hos ergo testimonium [Col. 0698C] ex Psalterio Davidico sumptum est: qualiter loquitur ad Deum Patrem: Quid est homo. Suppresse, et cum despectu pronuntiandum est istud. Quid est homo? subaudi fragilis, mortalis, caducus, et qui ex Adae in veteri peccato generali pravitate est devictus. Quod memor es ejus. Subaudit: ita et misericordiae suae dona largitur. Sequitur: Aut filius hominis. Subaudi, quid est? Hoc idem doctores referunt ad Christum, qui in Evangelio saepissime Filium hominis, id est filium Mariae se vocat: ac propterea sub interrogatione sursum erigenda est vox: et est sensus: Quid promeruit ille homo assumptus a verbo, ut Filius Dei fieret? Quodque sequitur: Quoniam visitas eum? ad genus humanum referunt: de quo paulo superius sub nomine hominis dictum est: [Col. 0698D] Quid est homo? Et est sensus: Quod visitas genus humanum per Filium tuum, et perpetua largiris beneficia, non est meritum illius, sed tua gratia: ideoque subsistit, quia a te visitatur. Visitatio ad medicum et ad aegrotum pertinet: nam visitationis officium dicitur quis medicus implere, quando ad infirmum ingreditur; et genus humanum, quod infirmum et languidum erat, Deus Pater tunc visitavit, quando misit Filium suum, qui Verbum caro factum est, et habitavit in nobis. De qua visitatione etiam Zacharias pater beati Joannis ait: Visitavit nos oriens ex alto. Quidam doctores hoc quod dicit: Quid est homo, quod memor es ejus; aut filius hominis, quod est, quoniam visitas eum? totum referunt ad genus humanum; [Col. 0699A] hoc vero quod sequitur referunt concorditer ad Christum. Minuisti eum paulo minus ab angelis. Per mortem corporis et opprobria passionis, minorem fecit Deus Pater Filium suum angelis, qui secundum divinitatem aequalis ei erat in omnipotentia, quia angeli immortales et impassibiles existunt: minoratus est autem, non necessitate, sed spontanea pietate, sicut idem apostolus alias ait: Qui cum in forma Dei esset, semetipsum exinanivit, formam servi accipiens: factusque est obediens Patri usque ad mortem: mortem autem crucis. Ex ea enim parte qua mori potuit, creator angelorum minor factus est angelis. Bene autem dixit: Paulo minus: quia etsi mortale corpus assumpsit, peccati tamen maculam non habuit. Gloria et honore coronasti eum. Psalmista [Col. 0699B] loquitur ad Deum Patrem de humilitate et exaltatione Filii, dicens: Minuisti (inquit) Filium tuum paulo minus ab angelis, dum eum mortalem creasti: sed quia ille tibi obediens exstitit usque ad mortem, gloria et honore coronasti eum. Tale est et illud quod Apostolus dicit in alio loco. Propter quod et Deus exaltavit illum, et dedit illi nomen quod est super omne nomen, ut in nomine Jesu omne genu flectatur, coelestium, terrestrium et infernorum. Gloria ergo coronavit eum Deus Pater in resurrectione, honore autem in ascensione, quando quadragesimo die resurrectionis suae exaltavit illum super omnem creaturam. Aliter: Gloria coronatus est in multitudine credentium; videlicet, cum post resurrectionis triumphum haereditatem totius mundi, [Col. 0699C] in hoc quod homo est, accepit; honore autem, in confessione aeternae majestatis, hoc est in eo quod in plenitudine paternae gloriae habitat. Et constituisti eum super opera manuum tuarum. Per hoc quod homo factus est, constitutus est a Deo Patre super opera visionis: super coelestia videlicet, et terrestria, et inferna; qui secundum divinitatis potentiam sicut cum Deo Patre omnia creaverat, ita cum illo omnia possidebat. Dicendo enim: Constituisti eum super opera manuum tuarum, omnis creatura monstratur esse subjecta illi: quia sicut verbo omnia creata sunt, ita ille homo assumptus a verbo cum verbo possidet omnia. Omnia subjecisti sub pedibus ejus. Id est aeternitati illius et potestati, ut omnis creatura illum adoret. Et hoc est quod ipse post resurrectionis gloriam [Col. 0699D] apparens dixit eis: Data est mihi omnis potestas in coelo et in terra. In eo enim quod omnia ei subjecit, nihil dimisit non subjectum ei. In eo, id est in hoc dono, vel facto, quod ei omnia subjecit, nec coelestia videtur excepisse, nec terrestria: ut diceret, post angelicam creaturam; sed ita conclusit, dicens: Omnia subjecit ei. Nunc autem necdum videmus omnia subjecta esse ei. Quid enim quod beatus Apostolus loquitur? Nam cum dixisset, omnia subjecta Christo, statim subintulit, dicens: Nunc autem nondum videmus omnia subjecta ei. Si omnia sunt subjecta ei, quomodo non subjecta? Intelligendum est ergo hoc modo, ut superius, ubi dixit: Nihil dimisit non subjectum ei, intelligamus universalem subjectionem, et [Col. 0700A] voluntariam, scilicet per fidem, et necessariam, qua cogitur omnis creatura subjecta esse suo Creatori. Hic vero, ubi dixit: Necdum videmus omnia subjecta ei: tantummodo de voluntaria subjectione accipere debemus, quae per fidem constat; qua in eum credere nolunt. Quia enim tunc temporis, quando Apostolus ista loquebatur, evangelica praedicatio necdum per totum mundum divulgata erat; necdumque omnes praedestinati ad vitam credebant, recte dicit nunc: Necdum sunt ei omnia subjecta: et non solum tunc, sed etiam adhuc omnes praedestinati non credunt. Eum autem, qui modicum quam angeli minoratus est, videmus Jesum, propter passionem mortis, gloria et honore coronatum. Hic aperte manifestat, quia gloria et honor Christi crux ejus fuit, pro qua modicum minoratus [Col. 0700B] est ab angelis, moriendo pro nostra salute: unde et Apostolus alibi cum dixisset: Factus est obediens Patri usque ad mortem, mortem autem crucis, statim subsecutus est dicens: Propter quod et Deus exaltavit illum, et donavit illi nomen quod est super omne nomen: sic etiam ipse Dominus provocabat eam dicens: Ut glorificetur Filius hominis. Si ille qui Dominus est, ea quae pro servis passus est gloriam vocat, multo magis tu, homo, quae pro Deo pateris, tibi ad gloriam pertinere sempiternam dubitare non debes. Eum, inquam, id est Jesum, videmus coronatum, non oculis corporeis, sed oculis mentis, dum sedet in plenitudine paternae majestatis. Ut gratia Dei pro omnibus gustaret mortem. Gratia Dei Patris appellatur Filius, eo quod nobis a Deo [Col. 0700C] Patre gratis sit datus, et quod gratis pro nobis mortem sustinuit; non enim debebatur nobis nostro merito, ut Filius Dei pro nobis gustaret mortem, sed ineffabili gratia hoc fecit. Quod autem dicit, pro omnibus illum gustasse mortem, quidam doctores ita absolute intelligunt, ut dicatur, pro omnibus pro quibus gustavit, id est pro electis, ad vitam aeternam praedestinatis. At vero quidam ita generaliter accipiunt, ut dicatur, pro omnibus mortuus est; licet omnes non salventur. Et quid si omnes non credunt? ille tamen quod suum erat, fecit. Unde beatus Prosper hanc ponit similitudinem: Est quilibet medicorum peritissimus, qui veniens in civitatem populosam, ubi multi infirmi habentur, temperat potionem contra omnia genera infirmitatum, et convocat [Col. 0700D] omnes, dicens: Venite, omnes populi, qui variis infirmitatibus laboratis, et bibite ex hac potione, quam causa salutis vestrae praeparavi: spondeo vobis cum obtestatione quod si quis biberit ex ea medelam statim consequi merebitur. Qui credunt verbis illius, accedunt, bibunt et sanantur; qui vero renuunt bibere, non sanantur, sed in sua infirmitate contabescunt: Quantum ergo ad medici devotionem pertinet, pro omnium illorum salute potionem temperavit, licet non prosit, nisi his qui ex ea biberunt: ita et Christus, quantum in se fuit, pro omnibus mortuus est, quanquam non prosit ejus passio, nisi solummodo iis qui in eum credere volunt. Simulque notandum quia non dixit Apostolus: Subjacuit morti, sed proprie: [Col. 0701A] Gustavit mortem, per quod velocitatem resurrectionis voluit ostendere: brevi etenim tempore morte teneri potuit, et ea devicta confestim victor resurrexit. Decebat enim eum propter quem omnia et per quem omnia, qui multos filios in gloriam adduxerat, auctorem salutis eorum consummare per passionem. Dicebat (inquit) eum auctorem scilicet et salutis eorum per passionem consummare, id est perficere omnium salutem per passionem Christi, qui est auctor omnium salutis credentium, et qui ante passionem suam multos filios adoptivos adduxerat in gloriam fidei, spei et charitatis; qui certam spem habebant gaudia patriae coelestis, et haereditatem aeterni regis se posse percipere: vel certe per passionem decebat eum perficere omnia quae de illo praedicata [Col. 0701B] erant. Unde ipse dixit pendens in cruce: Consummatum est. Propter quem omnia, id est per mortem ejus restaurata sunt omnia coelestia et terrestria: homo scilicet redemptus et numerus angelorum redintegratus. Per quem omnia: subaudi, facta sunt: juxta quod Joannes dicit: Omnia per ipsum facta sunt. Vides quomodo est in medio nostrum, nobisque conjunctus: ipse filius, et nos filii: ille proprius, nos adoptivi: sed ille salvat, et nos salvamur. Vides quomodo nos conjungit et discernit; nam cum dicit: Multos filios adduxerat in gloriam, hic conjunxit. Cum vero addit: Auctorem salutis eorum, hic discernit. Qui enim sanctificat, et qui sanctificantur, ex uno omnes. Quis est qui sanctificat? Christus per fidem passionis suae, et per donum baptismatis. Qui [Col. 0701C] sunt qui sanctificantur? Omnes qui credunt, qui sanctificantur fide passionis Christi et gratia baptismi. Sed qui sanctificat Christus, et nos qui sanctificamur, ex uno Deo Patre sumus, quia ab illo omnia originem acceperunt: unus est enim Deus, a quo omnia. Sed aliter ille, aliter nos. Ille quasi proprius Filius potest sanctificare; nos vero quasi adoptivi ab illo sanctificamur: attamen unum habemus Patrem in coelis. Ille proprium, nos adoptivum. Propter quam causam. Subaudi, quia et ipse, et nos ex uno Deo Patre sumus, licet discrete. Non confunditur fratres vocare eos. Qui sunt filii adoptivi. Dicens: Nuntiabo nomen tuum fratribus meis. Non erubescit fratres eos vocare, ostendens non esse eamdem fraternitatem nostrae humanitatis: sed in misericordia ejus multa, [Col. 0701D] et humilitate maxima, qui nos fratres elegit. Hoc quoque prophetico affirmat testimonio, ne quasi novum putaretur, et non multum ante praedictum: ait enim: Nuntiabo nomen tuum fratribus meis: id est, sacram passionem et gloriosam resurrectionem promittit se gloriam divinitatis paternae, et nomen etiam ejus, quo pater dicebatur, vulgaturum. Nuntiabo, dicit: id est, narrari faciam a praedicatoribus meis, ut mihi credatis; nam resurgens a mortuis dicit mulieribus: Ite et nuntiate fratribus meis. Et ad Mariam: Vade ad fratres meos. Fratres autem dicuntur, et qui diligunt, et qui diliguntur. Adjecit vero: In medio Ecclesiae laudabo te. In medio Ecclesiae, hoc est in coetu fidelium. Laudavit Dominum Patrem [Col. 0702A] Filius quando apostolis reversis de praedicatione dixit: Confiteor tibi, Pater Domine coeli et terrae, id est, laudo te, et glorifico: quia abscondisti haec a sapientibus et prudentibus, et revelasti ea parvulis. Ipse quoque in medio Ecclesiae laudat Deum Patrem, dum fideles quique ejus passione redempti, ejusque baptismate abluti, indefessas laudes Deo Patri referunt corde et opere. His autem tribus modis laudandus est Deus. Et iterum: Ego ero fidens in eum. Hoc est, in Deum Patrem. Vox est Filii Dei de Deo Patre humanitatis loquentis: nam homo susceptus a verbo totam confidentiam suam in Deum Patrem positam habebat: unde dicebat: Pater, glorifica nomen tuum. Et pro fidelibus suis supplicans, aiebat: Pater, volo ut ubi ego sum, et isti sint mecum. Quos etiam [Col. 0702B] exhortans ut confidentiam haberent, praecepit: Confidite, ego vici mundum. Et iterum: Ecce ego et pueri mei, quos mihi dedit Deus. Haec duo testimonia sumpta sunt ex oraculo Isaiae prophetae loquentis in persona Filii Dei. Ii autem sunt sancti videlicet apostoli, quibus Dominus ait: Pueri, nunquid pulmentarium habetis? Qui bene pueri vocantur, propter innocentiam et humilitatem, de quibus ipsa Veritas dicit: Sinite parvulos venire ad me, talium est regnum coelorum. Quia ergo pueri communicaverunt carni et sanguini, et ipse similiter participavit eisdem. Hoc de apostolis omnibusque fidelibus dictum est, quod per hoc fratres fuerunt Domini, quia verum corpus et sanguinem habuit, sicut illi habuerunt. In quo loco confunditur manifeste cum suis Marcion, [Col. 0702C] qui ausus est dicere Dominum nostrum verum corpus non habuisse, cum Apostolus dicat, quia assumendo carnem particeps exstitit illorum: sicut enim illi pueri et nos carne et sanguine constamus, ita et Christus participavit carni et sanguini homo factus: et sicut communicavit Christus nostrae substantiae per assumptionem hominis, sic et nos participes ejus sumus per assumptionem corporis et sanguinis ejus. Quare autem communicaverit Christus carni et sanguini, in sequentibus manifestat, cum subdit: Ut per mortem destrueret eum qui habebat mortis imperium, id est diabolum; et liberaret eos qui timore mortis per totam vitam obnoxii erant servituti. Admirabile hic demonstrat Apostolus, ostendens diabolum per hoc devictum a Christo, per quod potestatem in mundo [Col. 0702D] tenebat: arma, quae fuerunt illi quondam fortia adversum mundum: hoc est mors, per eam Christus illum percussit: sicut David, abstracto gladio Goliae, in eo caput illius amputavit, in quo quondam victor ille solebat fieri. Quia ergo diabolus per mortem hominis in mundo principatum praesumpserat, per mortem Christi temporalem vincebatur. Quapropter participavit Christus carni et sangnini, ut mori potuisset ad tempus; sicque dum mortuus est, qui peccatum non fecerat, destruxit diabolum et mortem; quia semper mortuus est peccato, dum non peccavit, destructo autem diaboli imperio, liberavit electos suos, qui timore mortis per totam vitam suam, qua vivobant in hoc mundo, obnoxii, id est [Col. 0703A] debiti et obstricti erant servituti mortis et diaboli. In hoc enim timebant mortem, quia servi erant mortis, dum omnes morti subjacebant. Nusquam enim angelos apprehendit, sed semen Abrahae apprehendit. Quod superius dixerat, pueros communicasse carni et sanguini, et quod Christus participaverit ei, exsequitur amplius hunc sensum, volens ostendere unde participaret eis, et dicit: Nusquam, id est nullo loco, neque in coelo, neque in terra angelicam creaturam assumpsit; sed corpus humanum de semine Abrahae assumpsit. Quibus verbis favet illis blandiendo: quos enim illorum assumpsit? Quia ergo homo retinendus erat morte Filii Dei, idcirco angelicam naturam non assumpsit, quae mortem non potest pati; sed humanam, in qua mori potuisset, nec est angelis tanta collata dignitas, ut in una persona eorum naturae Filius Dei [Col. 0703B] conjungeretur; quam dignitatem et honorem humanae naturae divina gratia contribuit, ut Deus et homo una esset persona. Et quare dixit: Apprehendit, quod pertinet ad fugientem? Quia nos quasi recedentes a se, et longe fugientes insecutus apprehendit. Unde debuit per omnia assimilari fratribus. Pro hac (inquit) ratione qua non assumpsit angelicam naturam, sed humanam de semine Abrahae, debuit per omnia fratribus assimilari. Quid est, Per omnia? id est, educatus crevit, esuriit, passus est, ac mortuus: per omnia ista similis est fratribus, quia conditione subjecti sunt. Sed fortasse quaerit aliquis: Quare homo sit reparatus potius quam angelus lapsus. Cui respondendum est, hominem non tantum deliquisse, quam diabolum: ille enim, diabolo suadente, peccavit; [Col. 0703C] diabolus vero, nullo suadente, sed superbiendo, corruit. Homo quoque, quia corpus habebat, manducare indigebat; diabolus vero, quia spiritus est, totus inexcusabilis est. Fuit et tertia causa: videlicet, homo necdum venerat ad locum, ubi aeternaliter cum Deo regnaturus erat, sed in paradiso terreno morabatur, de quo transferendus erat in coelum, completo numero electorum; diabolus autem in coelo jam erat collocatus. Ut misericors fieret, et fidelis pontifex ad Deum, et ut propitiaret delicta populi. Misericors dicitur a misero corde, videlicet qui misericordiam sustinet, et cognoscit per experimentum misereri. Itaque non fuit alia causa, illum per omnia fratribus assimilari, nisi ut misericordiam nobis praestaret [Col. 0703D] nos redimendo, et fieret fidelis, verusque, et potens pontifex, Deum Patrem interpellando pro nobis, nostrisque propitiaret peccatis. Haec autem hujus miserandae dispensationis causa fuit: vidit quippe humanum genus morti intentum, peccatorum vinculis ligatum, et misertus est ejus, sicut fidelis pontifex, reconcilians nos Deo Patri, et reconciliando purgans. Ministerium etenim sacerdotis atque pontificis est, fidelem esse, ut possit eos quorum sacerdos est liberare a peccatis. Pontifex dicitur, eo quod pontem, id est viam praebeat suis sequentibus suo bono exemplo. Ita et Dominus pontem fecit nobis, id est vitae viam ostendit, dum diceret: Discite a me quia mitis sum et humilis corde. Pontem etiam nobis [Col. 0704A] fecit, quoniam aperuit nobis januam patriae coelestis, ubi modo consistit interpellans pro nobis Deum Patrem. In eo enim in quo passus est ipse, et tentatus, potens est et eis qui tentantur auxiliari. In eo, inquit, id est homine. Quo ipse tentatus est. Sed non superatus et passus a ministris illius: potens est vinctos liberare, tentatosque adjuvare ne vincantur, quia tentationes non solum sicut Deus cognovit, sed etiam sicut homo experimento probavit. Ac propterea non solum per hoc quod Deus est, potest nobis misereri, sed insuper per hoc quod homo est, quoniam ejusdem potestatis est homo assumptus a verbo, cujus erat et idem verbo.



CAP. III.

Unde, fratres sancti, vocationis coelestis participes, considerate Apostolum et Pontificem confesionis [Col. 0704B] nostrae Jesum, qui fidelis est ei qui fecit illum, sicut et Moyses in omni domo illius. Fratres eos vocat tam carne quam spiritu, qui ex eodem genere erant, eamdemque fidem habebant: sanctos, qui sanctificati fuerant fide passionis Christi et aqua baptismatis, quia participes erant coelestis vocationis, hoc est patriae coelestis, ad quam omnes vocavit, dicens: Venite ad me, omnes qui laboratis et onerati estis, et ego reficiam vos. Considerate, inquit, Apostolum et Pontificem fidei nostrae Jesum. Apostolus Graece, Latine dicitur missus; et Dominus Jesus apostolus fuit, quia gratis a Deo Patre missus est, sicut ipse testatur, dicens: Non sum missus nisi ad oves perditas domus Israel. Et: Sicut misit me Pater, et ego mitto vos. Unde egregius praedicator alio loco dicit: Misit [Col. 0704C] Deus Filium suum factum ex muliere. Pontifex autem confessionis nostrae est, quia confessionem fidei nostrae praetendit ante Deum Patrem, Qui fidelis est eidem Deo Patri, qui fecit illum; juxta quod alibi dicitur: Qui factus est ei ex semine David secundum carnem. Non tantum autem de humanitatis essentia dictum, in qua ipse fidelis fuit, Deo Patri obediens usque ad mortem. Nonne fidelis erat Deo Patri, quando omnia quae agebat, non suae gloriae reputabat, sed Patris? dicens: Pater in me manens, ipse facit opera. Sicut et Moyses, inquit, fidelis erat, vel fuit, in omni domo ejus. Domum Dei hic, populum Dei debemus intelligere plebem scilicet Israeliticam, cui Moyses praepositus est a Deo, de qua domo dicit Isaias: Vinea Sabaoth, domus est Israel. Et iterum hortando: [Col. 0704D] Domus Jacob, venite ambulemus in lumine Domini. In qua domo Moyses fidelis fuit, id est devotus et bonae voluntatis, deferens ea quae Dei erant, sibique non usurpans gloriam Dei. Amplioris enim gloriae iste prae Moyse dignus habitus est: quanto ampliorem honorem habet Dominus, qui fabricavit illam. Hoc in loco autem erit hypallage in sensu, aut satis necessaria subauditio, supponetur hoc modo: Tanto majoris gloriae Christus prae Moyse dignus inventus est; quanto majorem habet honorem; subaudi, Dominus domus, qui fabricavit eamdem domum. Sive: Tanto majoris gloriae Christus prae Moyse dignus inventus est, quanto majorem honorem habet fabricator a domo, quam ipse fabricavit. Redditque causam quare [Col. 0705A] majoris gloriae sit Dominus, quam domus ab eo fabricata. Omnis namque domus fabricatur ab aliquo: qui autem omnia creavit, Deus est. Hic factorem a factura discernit, utriusque domus auctorem Deum esse intelligi volens, et populi videlicet. Et Moyses quidem fidelis erat. Hoc est, devotus et bonae voluntatis. In tota domo ejus, tanquam famulus, in testimonium eorum. Subaudi verborum. Quae dicenda erant. Christus autem tanquam filius, in domo sua. Habitat, ordinans et disponens illam. Quanta differentia est inter famulum, quem paterfamilias praeponit domni suae, et filium quem relinquit haeredem, tanta differentia et distantia inter Moysen et Christum. Moyses autem fidelis et devotus famulus fuit in domo Dei omnipotentis, [Col. 0705B] hoc est in plebe Israelitica, in testimonium eorum verborum quae per illum dicenda erant ad populum, quoniam testis erat verborum Dei ad populum, iterumque populi ad Deum. Christus vero libere ordinat domum suam, tanquam filius haereditatem paternam, de qua modo subjungit Apostolus, dicens: Quae domus sumus nos, si fiduciam et gloriam spei usque ad finem firmam retineamus. Hortatur iterum Apostolus Hebraeos fortiter stare in fide et perseverare in bono opere, jungens se more solito illis. Domus, inquit, Dei sumus, si fiduciam, id est fidem rectam, et gloriam spei nostrae firmam retinuerimus usque ad finem mortis nostrae, vel usque ad diem judicii. Gloria spei nostrae est, qua gloriamur nos in spe jam esse filios Dei, et quomodo tenemus in spe, [Col. 0705C] credimus nos possessuros esse in re. Bona enim quae nobis promissa sunt, in hac poenali vita habere nequaquam possumus, quamobrem habentes fidem rectam, spem certam spectemus patienter praemia nobis a Domino promissa. Sequitur: Quapropter sicut dicit Spiritus sanctus. Hodie si vocem ejus audieritis, nolite obdurare corda vostra: et caetera, usque: Si introibunt in requiem meam. De spe paulo superius locutus fuerat beatus Apostolus, quod oporteat sperare ea quae futura sunt, et deinde testimonium propheticum sub comparatione, quomodo illi perierunt qui desperaverunt de potentia omnipotentis Dei, et quid promeruerunt pauci qui sub spe certa promissis Dei crediderunt: quia ergo obscure locutus est Apostolus, [Col. 0705D] necesse est replicari historiam Veteris Testamenti, ut manifestior fiat oratio. Eductus populus Israeliticus de Aegyptiaca servitute in signis et mirabilibus Domini, cum multam viam desertam perambulassent, pasti a Domino manna, aqua de petra potati, ejusque protectione tutati, consilium inierunt omnes mittere de singulis tribubus principes exploratores, qui deberent speculari atque considerare terram sibi a Domino concessam. Qui per gentes lustraverunt terram, reversique sunt post spatium quadraginta dierum ad multitudinem, renuntiantes terram fertilissimam, magnorumque fructuum procreatricem, sed habere urbes inexpugnabiles, virosque fortissimos esse in ea, utpote de stirpe Enac, id est gigantum. Israelitae vero ingrati et insensati, quos oportebat tantorum Dei beneficiorum reminisci, [Col. 0706A] quomodo eos clausos in medio tanta exercitus multitudine Aegyptiorum eripuerit, de periculis etiam fluviorum, fontes de petra sine defectu donaverit; manna tribuerit, aliaque innumerabilia beneficia eis contulerit, necdum crediderunt, desperantes de ejus potentia, nec horum aliquid remorati sunt; sed timore desperabili perterriti murmurando dixerunt: Utinam non introducat nos Dominus in terram illam! revertamur in Aegyptum. Deus igitur iratus, quod sic cito obliti fuerunt operum ac mirabilium ejus, juravit quod non esset intratura generatio illa in requiem et patriam olim patribus promissam, sicque illa sexcenta millia quae egressa sunt de Aegypto perierunt, praeter tantummodo Caleph, videlicet filium Jephonae, et Josue filium Nun, qui seditionem [Col. 0706B] populi compescere nisi sunt, creduli promissioni Domini. Notandum autem, tres requies ab Apostolo in hac epistola commemorari, unam sabbati, quo requievit Deus ab operibus suis, secundam Palaestinam, in quam ingressi Israelitae, requieturi erant a miseria et laboribus multis; tertiam quoque, quae vera est requies, regnum videlicet coelorum, ad quam quos pervenire contigerit, planissime requiescent a laboribus et aerumnis hujus saeculi, de qua hic Apostolus prophetando spiritaliter loquitur, dicens: Quapropter, subaudi, quia domus Dei sumus, si fidem rectam et gloriam spei firmam retinuerimus, nolite obdurare corda vestra, ne similia patiamini qualia progenitores vestri passi sunt, privati requie promissa. [Col. 0706C] Hortatur Apostolus Hebraeos his verbis, ut non essent infideles et increduli, et perderent requiem aeternam sibi a Domino promissam, sicut perdiderunt patres eorum requiem temporalem. Nolite, inquit, obdurare corda vestra, sicut obduraverunt patres vestri. In exacerbatione. Id est, amaricatione, quando me ad amaritudinem provocaverunt. Secundum diem tentationis eorum in deserto, ubi tentaverunt me patres vestri. Multis modis, dicentes: Nunquid poterit Deus parare mensam in deserto? Et: Nunquid poterit nos introducere in terram patribus promissam? Quod autem dicit: Hodie, non loquitur Psalmista ad illos qui mortui sunt in deserto murmurando contra Deum, et increduli existendo, sed potius [Col. 0706D] ad illos qui dominicae praedicationis tempore fuerunt, apostolorumque, et usque ad finem saeculi futuri sunt. Hodie, inquit, id est in die Novi Testamenti, vel omni tempore, quandiu dicitur hodie, nolite obdurare corda vestra; hodie namque pro sempiterno ponitur, donec mundus et vita praesens manet. Sequitur: Probaverunt et viderunt opera mea. Quadraginta annis. Quod dicit: Probaverunt opera et mirabilia mea, non est ita intelligendum, ut dicatur: probaverunt, id est elegerunt causa gratiarum actionum, sed potius probatio haec ad curiositatem est referenda et tentationem. Probaverunt, inquit, opera mea: hoc est, curiositatis causa exquisierunt tentantes, utrumnam omnipotens essem. Sed quid factum est? Viderunt illa per quadraginta annos, et permanserunt ingrati. Potest quod dicit: Quadraginta annis et ad sequentia conjungi. Quadragenarius [Col. 0707A] autem numerus mysticus in divina Scriptura habetur. Quadraginta diebus Dominus in deserto jejunavit, ut triumpharet de illo per quem illi quadraginta annis murmuraverunt in deserto contra Deum: consummatique tot. A gloria victoriae in passione et resurrectione quadraginta diebus fuit cum discipulis, antequam coelorum altitudinem penetraret. Primis ergo quadraginta diebus tentationem hujus peregrinationis ostendit, posterioribus quadraginta diebus consolationem, qua consolandi sunt in patria: corpus enim ejus, id est Ecclesia, necesse est ut tentationes patiatur in praesenti saeculo, ut postmodum pervenire possit ad gaudia patriae coelestis: tamen et in praesenti non deest ille consolator, qui dixit: Ecce ego vobiscum sum omnibus diebus usque ad consummationem [Col. 0707B] saeculi. Sequitur: Propter quod. Subaudi, quia tentaverunt me, causaque curiositatis quadraginta annis opera mea probaverunt. Offensus fui generationi huic. Plus est dici offensum, sive infensum, quam iratum: quoniam qui irascitur, facile potest ab ira revocari: qui vero infensus, sive offensus, aut vix, aut nullo modo potest placari. Ita omnipotens Deus offensus, id est valde et implacabiliter iratus fuit illis sexcentis millibus, qui perierunt in deserto. Et dixi. Ad Moysen, et Aaron, vel etiam ad Josue. Semper hi errant corde. Multis modis castigavit eos omnipotens Deus; sed illi semper corde erraverunt, a via veritatis et rectitudinis deviantes; quicunque enim voluntati Dei non obsecundat, errat a rectitudine justitiae. Ipsi vero non cognoverunt vias meas. [Col. 0707C] Non cognoverunt dicit, hoc est non approbaverunt me, nec elegerunt actiones meas et praecepta mea. Vel, Non cognoverunt, quia noluerunt adhuc cognoscere, ut et tenerent et observarent illa. Quibus juravi in ira mea, si introibunt in requiem meam. Si aliquando ponitur pro affirmatione, aliquando pro dubitatione, aliquando pro abnegatione, ut in praesenti loco pro non, et in psalmo dicente propheta: Si reddidi retribuentibus mihi mala; id est, non reddidi. Ordo verborum est: Non introibunt in requiem meam, sicut juravi in ira mea. Ira enim Dei vindicta illius est: loqui enim Dei magnum est: jurare vero nimis metuendum, cum enim omnis sermo illius pro juramento accipi debeat, quoniam verus est, dicitur aliquando [Col. 0707D] jurare ad exaggerandam vim rei, et ut terrorem incutiat auditoribus. Sic dicitur et irasci more humano, cum semper ipse idem maneat, quatenus dum audimus illum iratum, metuamus peccare. Quod autem dixit: Non intrabunt in requiem meam, hic sicut supra dictum est, geminam regulam debemus intelligere, unam scilicet terrenae promissionis promissam Abrahae, quam illi perdiderunt propter infidelitatem suam, alteram vero vitam aeternam, de qua Apostolus spiritaliter loquitur, in quam non intrabunt Judaei in infidelitate manentes. Videte, fratres, ne forte sit in aliquo vestrum cor malum incredulitatis discedendi a Deo vivo. Hortatur iterum eos Apostolus blandiendo, vocans eos fratres, et dans consilium, quomodo intrare possint in requiem. Fratres [Col. 0708A] mei carne, fratres etiam fide, videte, id est cavete, summaque diligentia attendite, ne forte sit in aliquo vestrum voluntas non bona, et cor malum incredulitatis discedendi a Deo vivo, sicut fuit in illis, qui erraverunt in deserto adorando idola, et pereatis sicut illi perierunt. Sed exhortamini vosmetipsos per singulos dies, donec hodie cognominatur ut non obduretur quis ex vobis fallacia peccati. Quia illis Judaeis scribebat, qui jam crediderant, et inter quos tales erant, qui alios in fide, spe, bonisque operibus exhortari poterant, ideo taliter loquitur: Exhortamini, inquiens, vos invicem, et corrigite vosmetipsos per singulos dies, donec hodie cognominatur, id est omni tempore praesentis vitae, in quo est spatium poenitendi: si quisquam peccaverit, non desperet [Col. 0708B] de venia quandiu vivit; nec obduretur aliquis vestrum fallacia peccati, id est desperatione, decipiente peccato infidelitatis, quasi per poenitentiam non possit promereri indulgentiam. Ille enim qui salutem perfecte non credit, solet plerumque in desperationem ruere; redditque causam, quare nemo debeat desperare de venia dicens: Participes enim Christi effecti sumus. Quid est participes Christi effecti sumus? Christo participamur et jungimur, utpote unum et in illo existentes: siquidem hoc participamur illi, quia ipse caput nostrum, et nos membra illius, cohaeredes et concorporales illi secundum spiritalem hominem, qui creatus est in ipso. In eo etiam participamur, quia corpus et sanguinem ejus sumimus ad redemptionem nostram, [Col. 0708C] quapropter non est desperandum. Si tamen initium substantiae ejus usque ad finem firmum retineamus, dum dicitur: hodie si vocem ejus audieritis, nolite obdurare corda vestra. Contra Deum per infidelitatem. Quemadmodum in illa exacerbatione. Subaudi, obduraverunt patres vestri corda sua. Initium substantiae dicit fidem Christi, per quam subsistimus et renati sumus, quia ipse est fundamentum omnium virtutum. Et bene substantiam eam vocat, quia sicut corpus anima subsistit et vivificatur, ita anima fide subsistit in Deo, et vivit hac fide, sine qua nihil est, unde dicitur per prophetam: Justus autem meus ex fide vivit. Et idem egregius praedicator: Sine fide impossibile est placere Deo. Substantia autem Christi [Col. 0708D] appellatur fides, vel quia ab illo datur, vel certe, quia ipse per eam habitat in cordibus fidelium, juxta quod idem apostolus alias dicit, optando in interiore homine habitare Christum per fidem in cordibus vestris. Tunc ergo veraciter Christi participes sumus, si fidem ejus usque ad finem mortis nostrae, vel usque ad diem judicii firmam retinuerimus, omni videlicet tempore, quandiu dicitur per prophetam: Hodie si vocem ejus audieritis, nolite obdurare corda vestra. Quidam enim audientes exacerbaverunt; sed non omnes qui profecti sunt ab Aegypto per Moysen. Illius historiae tacite mentionem facit, quando reversis exploratoribus dixerunt murmurando: Utinam non introducat nos Dominus in terram illam. Josue autem et Caleph glorificaverunt Deum, dicentes ad omnem [Col. 0709A] multitudinem: Potens est Dominus in fide. Ideoque nihil eis profuit quod audierunt, quoniam in eam intrare non meruerunt.



CAP. IV.

. . . . . . . . . . . . . . . . . . . . . . . . . . . . . . . . . . . . . . . . . . . . . . . . .

Post haec verba exhortationis subjungens Apostolus, et dicens: Ingrediemur enim in requiem ejus, qui credidimus, quemadmodum dixit: Sicut juravi in ira mea si introibunt in requiem meam. Isto in loco ad completionem sensus necesse est adjicere aliquid. Ingrediamur, inquit, in requiem patriae coelestis a Deo nobis promissam, ne forte dicatur nobis, si fuerimus increduli, quemadmodum illis qui non introierunt: Si introibunt, id est, non introibunt in requiem meam. Quibus verbis hortatur omnes intrare in requiem [Col. 0709B] Domini, ne forte ob infidelitatem nobis dicatur, quod illis dictum est; nam sicut certum est, quod increduli non introibunt, sic certum fixumque habetur quod credentes introibunt. Et quidem operibus ab institutione mundi perfectis. Id est, ornatu mundi perfecto. Dixit enim in quodam loco de die septima sic: Et requievit Deus die septima ab omnibus operibus suis. In Genesi dixit Deus per Moysen istud. His verbis vult Apostolus ostendere aliam esse requiem ad quam voca i sumus quam fuerat illa in Palaestina, ad quam Judaei vocati sunt. Non dicit nos intraturos in illam quae fuit in Palaestina, sed ostendit illos non intrasse propter duritiam cordis sui, nec in Palaestinam, nec in requiem coelestem, dicit ergo de prima requie sic: Requievit Dominus die septima ab omnibus [Col. 0709C] operibus suis. Requievit quidem a conditione novarum creaturarum, sed non requievit a gubernatione eorum quae fecerat, et ut quotidie ex ipsis etiam nunc producat, unde Veritas in Evangelio Judaeis dicit: Pater meus usque modo operatur, et ego operor, non enim plus fuit Deum mundum ex nihilo creare, quam factum gubernare. Praesmissa ergo prima requie septimae diei, in qua requievit Deus, subjunxit secundam, quae promissa est populo Dei dicens: De illa quidem quodam loco ita dixit Deus per Moysen. Et in isto. Subauditur loco. Rursum dicit: Si introibunt in requiem meam. Si vero conjunctio, sicut jam supra dictum est, pro affirmatione pro dubitatione vel pro abnegatione accipi potest, superius namque [Col. 0709D] pro negatione duobus in locis posita est, ubi ait jurasse Deum propter incredulitatem illorum. Si introibunt in requiem meam, hoc est, non introibunt, hic vero pro affirmatione potest accipi, sub alio sensu, sicut Joann. Chrysostom, aliique doctores exponunt, quasi diceret: Si introibunt in requiem meam, subintelligitur, bene habebunt, et hoc de requie, quae fuit in Palaestina accipe: Unde protinus addit: Quoniam ergo superest quosdam introire in eam, et ii quibus prioribus annuntiatum est, non introierunt, propter incredulitatem. Quia pauci intraverunt in eam requiem, quae fuit in Palaestina, id est, duo tantum, Caleph et Josue, ex omnibus illis qui de Aegypto exierunt, ideo dicit: Quoniam superest, vel restat quosdam introire in requiem terrae repromissionis, [Col. 0710A] et hi, id est sexcenta millia, quibus prioribus annuntiatum est, non intraverunt in eam, sed cadavera eorum prostrata sunt in deserto. Iterum terminat diem quemdam hodie in David dicendo: post tantum temporis, sicut supra dictum est: hodie si vocem ejus audieritis, nolite obdurare corda vestra. Ordo verborum est, post tantum temporis, quod illi murmuraverunt, et mortui sunt in deserto, terminat, hoc est, statuit et definit Spiritus sanctus iterum quemdam diem, tempus videlicet Novi Testamenti dicendo per David, Hodie, etc. Ubi Apostolus ex persona prophetae loquitur: Hodie si vocem ejus audieritis: quasi diceret aliis verbis: O Judaei, concives mei, nolite putare quod istud quod David dixit: Hodie si vocem ejus audieritis, nolite obdurare corda vestra, ad illud [Col. 0710B] pertineat, quod illi murmuraverunt in deserto, vel quod causa salutis illorum dixerit, qui jam mortui erant, quoniam ad aliud tempus pertinet, videlicet ad tempus novi Testamenti, a die enim murmurationis eorum in deserto multum tempus est usque ad David et usque ad nos, quibus David ista loquebatur, simulque considerandum diem pro tempore dominici adventus, novique Testamenti accipiendum. Et quod dixit: In David, tale est, quasi per David, mutans praepositionem more solito. Potest et ita intelligi, quod dixit: Terminat quamdam diem, hoc est, terminum et finem ponit Spiritus sanctus praeteriti temporis, quod fuit a die murmurationis eorum, et dat initium alteri tempori, dicendo per David, Hodie, sequitur: Nam si eis Jesus. Filius Nave, ductor populi [Col. 0710C] Israelitici. Praestitisset requiem. Subaudi veram. Nunquam de alia loqueretur. David. Post hac die. Id est deinceps, postquam illam adepti sunt. Hic ostendit tertiam quamdam requiem, de qua David dixit, Hodie, etc., non illam significans ad quam Jesus filius Nave populum introduxit, sed aliam quamdam multo excellentiorem, ad quam non typicus Jesus, sed verus introducit quotidie eos qui sunt ejus: si enim Jesus filius Nave veram praestitisset requiem populo cujus ductor exstitit, nequaquam de alia requie loqueretur David postea. Certum est ergo quasi futurum est quosdam accipere requiem, quae per illam significata est, quae fuit in Palaestina. Itaque. Subaudi, quia Jesus filius Nave non praestitit veram requiem [Col. 0710D] populo, cui praeerat. Relinquitur. Id est reservatur in futurum. Sabbatismus populo Dei. Credendi veraciter reservatur in futurum, vita scilicet aeterna, quae praecellit sabbatum legis, quoniam in illo requiescebant tantum corpora, in ista autem animae populi Dei. Unde et sequitur: Qui enim ingressus est in requiem ejus. Dei omnipotentis, qui est vito aeterna. Etiam ipse requievit ab operibus suis. Terrenis, omnibusque laboribus. Sicut et a suis Deus. Requievit die septima. Requies Dei perfectio operum illius intelligenda est, videlicet dum sexta die finita pri mordiali rerum creatione, in septimo cessavit a creatione novarum naturarum, per illam vero requiem Dei, quae non est aeterna, studiose provocat nos, ut ad requiem aeternae beatitudinis illam, quam sabbatismum appellat, totis nisibus anhelemus. Quisquis [Col. 0711A] ergo istud Dei sabbatum intraverit, requiescit perpetuo ab omni labore et opere, sicut Deus requiescit a creatione novarum rerum. Festinemus ergo ingredi in illam requiem: ut ne in ipsum quis incidat incredulitatis exemplum. Magna quidem res et salutaris est fides, quoniam sine hac non est salvari possibile alicui, sicut scriptum est: Sine fide impossibile placere Deo. Sed ad salutem non sufficit sola fides, necessarium est enim operari per dilectionem fidei et conversari digne Deo, quia fides sine operibus mortua est. Considerans proinde Apostolus fidelitatem perpetuae vitae, hortatur dicens: Festinemus fide recta, operatione sancta introire in illam requiem patriae coelestis nobis promissam, ne aliquis vestrum [Col. 0711B] incida in idipsum exemplum incredulitatis et desperationis, in quod illi ceciderunt. Festinemus, inquit, quoniam non sufficit sola fides, sed debet addi et vita fidei condigna, sufficienter enim exemplo parentum nostrorum docemur, ne in idipsum incidentes, in quod illi cecide unt, talia patiamur, qualia et illi passi sunt. Vivus est enim sermo Dei et efficax, et penetrabilior omni gladio ancipiti. Apostolo dicente et hortante, festinemus ingredi in requiem patriae coelestis fide et operatione, ne aliquis nostrum incidat in idipsum infidelitatis exemplum, in quod illi ceciderunt, et non veniant nobis talia qualia illis venerunt, qui prostrati sunt in deserto poterant illi Judaei respondere: Nequaquam nobis talia evenient, quia non habemus prophetas et judices, per quorum [Col. 0711C] ora nobis loquatur Dominus, sicut illi habuerunt, ideoque quidquid egerimus, excusabiles erimus. Ad haec Apostolus volens ostendere eumdem nos habere judicem quem illi habuerunt, qui illos propter incredulitatem damnavit, dixit: Non est ita, vivus est enim sermo Dei et efficax. Sermo Dei Patris et verbum Filius est, qui potentialiter interfecit illa sexcenta millia in deserto ob suam infidelitatem, et quia ei noluerunt credere. Hic est sermo qui nunquam moritur, sed semper idem manet, juxta quod Psalmista dicit: Tu autem idem ipse es, et anni tui non deficient. Hic est sermo, qui de seipso dicit: Si quis sermonem meum servaverit, mortem non gustabit in aeternum. Si enim illi sermonem Dei servassent recte credendo, et bene vivendo, viverent temporali, et aeterna vita, terramque repromissionis intrarent. Similiter et nos, si servaverimus sermonem ejus, vivemus, [Col. 0711D] requiemque coelestem intrabimus. Iste sermo Dei Patris, qui semper vivit cum Deo Patre, et per quem omnia Pater judicat, efficax est, hoc est, ad operandum facilis, quia sine difficultate operatur; Ipse enim dixit, et facta sunt, et omnia quaecunque voluit fecit. Penetrabilior quoque est omni gladio ancipiti, hoc est, ex utraque parte acuto, quia gladius materialis utraque parte acutus, membra potest dividere a corpore, et penetrare secreta carnis, adeo ut animam a corpore faciat exire, ipsum quoque corpus in mortem redigat, sed tamen ipsam animam non potest dividere minutatim, neque secreta ejus penetrare; unde Dominus dicit: Nolite timere eos qui occidunt corpus, quia animam non possunt occidere. [Col. 0712A] Sequitur. Et pertingens. Idem sermo Dei. Usque ad divisionem animae ac spiritus, compagum quoque, ac medullarum, et discretor cogitationum et intentionum cordis. Anima vivimus, spiritu rationabiliter intelligimus, vita nobis carnalis cum bestiis communis est, ratio spiritalis cum angelis, et sunt quaedam peccata quae pertinent specialius ad corpus, ut est odium, ita, dolus, invidia, caeteraque hujusmodi, quae sine acta corporis non constant, et quia corpus anima vivificatur, non incongrue per animam possumus intelligere peccata corporalia, per spiritum vero peccata spiritalia, quae in secreto mentis versantur. Iterum per compages debemus intelligere cogitationes, quae sibi invicem compaginantur, dum una alteram [Col. 0712B] subsequitur, per medullas vero, subtiles intentiones. Et hoc est quod subjungit. Discretor cogitationum et intentionum cordis. Sermo ergo Dei Patris in tantum est efficax et penetrabilior omni gladio ancipiti, ut discernat inter opera carnis et opera spiritus, inter carnalia peccata et spiritalia, et inter cogitationes bonas malasve, et intentiones bonas et malas; potest enim cogitatio utcunque bona esse, et intentio mala: verbi gratia, ut sub comparatione loquamur: Est quaedam vidua cujus possessio haereditaria a fortiore invaditur; accedens autem ad judicem legisque doctorem, deprecatur quatenus suscipiat ejus causam, sitque ei in auxilium, qualiter obtinere possit haereditatem sibi abstractam, promittens ei aut centum solidos, aut etiam non modicam partem ejusdem haereditatis, [Col. 0712C] qui ingrediens ecclesiam Dei prosternit se in faciem orans et dicens: Deus aeterne, quia omnia juste judicas, et, qui dixisti: Judicate populo, defendite viduam, praebe mihi auxilium hodie, quatenus causam hujus viduae obtinere possim. Haec dicens, cogitatio quidem et verba bona sunt, sed intentio nequam, quoniam nisi illi vidua aliquid promisisset, quod ille speraret se accepturum, nequaquam causam illius suscepisset. Hanc subtilitatem cogitationum, et intentionum cordis discernit et dijudicat sermo Dei, considerans quo animo vel quo desiderio quisque serviat in corde, tantum penetrabilis est ejus intuitus, ut omnia nostra quae agimus, vel cogitamus, certius ab illo quam a nobis ipsis cognoscantur. Illum ergo habeamus in testimonium actuum nostrorum, cogitationumque vel intentionum nostrarum, quem judicem habituri sumus, timeamus ejus praesentiam, [Col. 0712D] cujus scientiam nullatenus effugere valeamus, unde sequitur: Et non est ulla creatura invisibilis in conspectu ejus, omnia autem nuda et aperta sunt oculis ejus. Hoc est, praesentiae illius: Quomodo ergo potest aliqua res illi incognita esse, a quo omnia facta sunt? Nec mirum si totus ubique totam suam agnoscat creaturam, hinc maxime terruit Apostolus Judaeos dicens: Omnia autem nuda et aperta sunt oculis ejus. Ad quem nobis sermo. Ad quem filium. Nisi quia ipsi reddituri sumus rationem actuum nostrorum, simulque cogitationum et intentionum. Habentes ergo pontificem magnum, qui penetravit coelos Jesum filium Dei, teneamus spei nostrae confessionem. Id est, fidem nominis ejus. Paululum in superioribus [Col. 0713A] de divinitate Filii Dei disserens, dixit: Omnia nuda et aperta sunt oculis ejus. Nunquid autem, quia de carne loquitur, et de pontificatu disputat illius qui semetipsum obtulit in ara crucis causa nostrae salutis? ipse enim pontifex sive sacerdos, ipse et sacrificium. Pontifex namque dicitur, eo quod pontem et viam praebeat populo, et ipse Dominus viam rectitudinis nobis exhibuit, per quam ambulare debemus, dicens: Discite a me quia mitis sum et humilis corde. Et pontem ad patriam coelestem perveniendi praestitit sanguine passionis suae cum aqua baptismatis, vel quia ipse primus coelos penetravit. Ergo Moyses ductor populi, cui promissa est requies transitoria non intravit in requiem populo sibi credito promissam, unde et magnum pontificem eum appellat, [Col. 0713B] qui habet aeternum sacerdotium, semper vivens, ad interpellandum pro nobis; sic enim dixit de illo angelus ad Mariam: Hic erit magnus, et Filius Altissimi vocabitur, ostendens illum esse Filium Dei: dixit Jesum Filium Dei, quod nusquam de Moyse dicere voluit, sed potius eum famulum ejus dixit. Sequitur: Non enim habemus pontificem qui non possit compati. Sive condolere. In infirmitatibus nostris. Hoc est dicere, Non ignorat quae nostra sunt, venit enim per viam humanae conditionis per omnia sine peccato, quapropter non solum quia Deus est, et omnia novit, cognoscit infirmitatem fragilitatis nostrae, et potest misereri, verum etiam per hoc quod particeps factus est fragilitatis carnis absque peccato, [Col. 0713C] et cognoscit, et indulgere valet. Multi pontifices ignorant eos qui in tribulatione sunt constituti, neque quae sit tribulatio in quolibet sciunt: impossibile est afflictiones afflictorum nosse ei qui experimentum afflictionis non habuit et sensibiliter omnia non sustinuit; Pontifex autem noster competenter omnia sustinuit, quae fuerunt illata humanae miseriae post peccatum primi hominis, et tunc interiora velamini ad thronum paternae majestatis ascendit, unde et sequitur: Tentatum. Subaudi, habemus pontificem. Per omnia. Tentamenta. Pro similitudine carnis peccati absque peccato. Tentatus est Christus multis modis per omnia tentamenta, sed non est superatus tentationibus, quin potius probatus victor exstitit. Tentamenta autem [Col. 0713D] quibus tentatus est, haec fuerunt, esuries, sitis, tentatio diaboli, persecutio Judaeorum, sputa, accusationes, calumniae, repulsio a propria gente, ad ultimum crucifixio, et mors. Tentatus est his modis siquidem in similitudine carnis absque peccato, sed cum veritate Christus veram carnem habuisset, quare dicit pro similitudine carnis illum esse tentatum? In hoc enim quia homo factus est, veram carnem habuit; in hoc vero, quia carnem peccati non habuit, sed absque peccato, similitudinem nostrae carnis habuit, quae est caro peccati: nam peccatum non habuit, nec dolus inventus est in ore ejus. Quod si peccatum habere potuisset, haberet utique jam non similitudinem carnis peccati, sed in veritate carnem peccati: caro enim nostra caro peccati est, quia cum peccato concipimur, cum peccato nascimur. Illius [Col. 0714A] autem caro non fuit peccati, sed munditiae, et castitatis, atque innocentiae; quapropter non est tentatus in carne peccati, ut peccatum faceret, sed in similitudine carnis peccati, ut absque peccato maneret. Adeamus ergo cum fiducia ad thronum gratiae, ut misericordiam consequamur, et gratiam inveniamus in auxilio opportuno. Quia pontificem habemus qui scit compati infirmitatibus nostris, per hoc quod omnia similia sustinuit, et potest adjuvare, per hoc quod Deus est, qui jam penetravit propria virtute coelorum altitudinem, hortatur Apostolus accedere nos ad thronum ejus cum fiducia, et dicit: Adeamus, mente et contemplatione, per fidem quoque bonis operibus exornatam, ad thronum gratiae, hoc est, ad fidem Filii Dei, qui nobis datus a Deo Patre; et qui sedet in plenitudine [Col. 0714B] paternae majestatis, gratis potest nobis dimittere peccata nostra: gratia namque Dei Filius illius appellatur nobis gratis donatus. Juxta quod idem apostolus in hac ipsa Epistola manifeste dicit: Ut gratia Dei pro omnibus gustaret mortem. Et quare debeamus accedere ad thronum ejus fide et devotione, subdit, inquiens: Ut misericordiam consequamur, id est remissionem peccatorum, et gratiam donorum Spiritus sancti, sive indulgentiam, inveniamus in auxilio opportuno, id est in praesenti saeculo; nunc enim opportunum est tempus auxilii et misericordiae illius, de quo Apostolus alias dicit: Ecce nunc tempus acceptabile, ecce nunc dies salutis. Et de quo propheta: Tempore (inquit) accepto exaudivi te. Cum [Col. 0714C] enim in praesenti saeculo misericordiam suam praestitit dimittendo ei peccata, et gratia donorum spiritalium recipiet illum, utique in futuro regno secum regnare permittit, et quia pontifex noster est, sedens in throno gloriae paternae, omnia tribuit, quae nobis ad salutem venire certissimum est.



CAP. V.

Omnis namque pontifex ex hominibus assumptus pro hominibus constituitur in iis quae ad Deum pertinent, ut offerat dona et sacrificia pro peccatis. Qui possit condolere iis qui ignorant et errant: quoniam et ipse circumdatus est infirmitate, et propterea debet, quemadmodum et pro populo, ita etiam et pro semetipso offerre pro peccatis. In his verbis quaedam ponit Apostolus communia Christo et sacerdotibus legis veteris: [Col. 0714D] nam quod ait, Omnis pontifex ex hominibus assumptus, sicut Aaron, et Christus pro hominibus constituitur in his officiis quae ad Deum pertinent, orando pro illorum salute; hoc commune est Christo et illis sacerdotibus: pontificis enim est officium inter Deum stare et populum, Deum deprecari pro populi delictis. Hoc Christus, per hoc quod homo et Deus est, fecit, seipsum offerens pro peccatis nostris, semper vivens ad interpellandum Deum Patrem pro nobis. Semel quidem ex hominibus assumptus, semper pro omnibus interpellat. Iterum quod dicit: Ut offerat dona et sacrificia pro peccatis, ex parte commune est, et ex parte minime, atque dissimile: nam in hoc, quia Christus sacrificium obtulit pro populi delictis, quod et illi agebant, communio est; sed in hoc quod ille pro se non obtulit, sicut illi pro suis [Col. 0715A] delictis offerebant sacrificia, boves scilicet, arietes, hircos et caetera talia: Christus vero rationale animal pro totius mundi salute, hoc est seipsum, qui est Agnus, juxta quod Joannes dicit: Ecce Agnus Dei qui tollit peccata mundi, et reliqua quae sequuntur, jam non sunt communia; etenim quod dicit: Qui possit condolere his qui ignorant et errant, quoniam et ipse circumdatus est infirmitate carnis, in qua tentari potuit per omnia similitudine carnis peccati absque peccato. Hic jam excellentia est, pertinens ad Christum, de qua paulo superius plenius disseruimus; per hoc enim quod similia passus est, potest compati, et per hoc quod Deus est in utraque substantia, potens est misereri. Quod vero adjunxit, Et [Col. 0715B] propterea debet, quemadmodum et pro populo, ita etiam et pro semetipso offerre pro peccatis, hoc est ad sacerdotes legales, sive nostri temporis magis pertinet quam ad Christum, qui peccatum non fecit. Potest et illud quod dixit, Quoniam et circumdatus est infirmitate, referri ad sacerdotes legis, sive nostros; ita ut infirmitas accipiatur pro peccato, et quia ipsi circumdati sunt infirmitate carnis, hoc est peccato, indigent ut populo, ita et pro se offerre. His verbis ostendere voluit Apostolus quid sit ille pontifex, et demonstrare quae pertineant ad pontificem, et quod sit ejus ministerium, et quae sint signa pontificatus, videlicet ut offerat dona et sacrificia pro peccatis, sciens condolere his qui ignoranter errant; ac deinde disputare aggressus est, quomodo quis ad [Col. 0715C] sacerdotium accedere debeat, dicens: Nec quisquam sumit sibi honorem. Sacerdotii. Sed qui vocatur a Deo, tanquam Aaron. Subaudi, vocatus est signo florentis virgae, sive signo incendii illorum qui ejus pontificatui in videntes dignitatem sacerdotii affectando invadere moliebantur. His enim duobus signis ostensis, demonstratus est sacerdos a Deo electus. Confundit autem ac percutit beatus Apostolus sacerdotes cupidos honoris ac sacerdotii avidos, qui sponte se immittunt et ingerunt ad ministerium sacerdotale, non vocatione Dei vel voluntate, sed potius interventu munerum, quia non pro populi salute, sed pro ambitione saeculi hoc agunt. Sic et Christus non semetipsum clarificavit, ut pontifex fieret: sed qui locutus est ad eum, Filius meus es tu, ego hodie genui te. Glorifico, honorifico, [Col. 0715D] clarifico, tria quidem sunt verba unum sensum habentia, quod Graece pro Latino positum habetur : nam quod in Evangelio evangelista dixit Dominum dixisse: Si ego glorifico meipsum, gloria mea nihil est, hic Apostolus glorificationem neminavit. Christus ergo semetipsum non glorificavit sive clarificavit, ut a semetipso pontifex fieret, pontificatusque honorem haberet, quia non erat a semetipso, et hoc est quod ipse Dominus in Evangelio dicit, Non veni a meipso, sed ille me misit. Et iterum: Gloriam meam non quaero; et: Est Pater meus qui glorificat me. Sicut ergo a semetipso non venit quia a seipso non erat, suamque gloriam non quaerebat, ita non seipsum clarificavit, ut pontificatus honorem a seipso haberet, seo a Patre clarificatus est ad eum die baptismatis [Col. 0716A] dicente: Hic est Filius meus dilectus. Quae glorificatio sive clarificatio multo ante per prophetam, Spiritu sancto inspirante, praedicta est, loquente in persona Filii Dei et dicente: Dominus dixit ad me, Filius meus es tu, ego hodie genui te. Et quia omnipotenti Deo omnia futura quasi jam praeterita aut praesentia sunt, quod ei post baptismum dicturus erat, quasi jam dictum habebat: quapropter praeterito tempore usus est inquiens: Dominus dixit ad me. Nomine autem Domini Deum Patrem intelligere debemus, et ut in Christo unam personam esse credamus, adjecit: Ego hodie genui te: hoc est dicere, quod proprie Deo competit. Sequitur: Quemadmodum et in alio loco dicit, Tu es sacerdos in aeternum [Col. 0716B] secundum ordinem Melchisedech. Ex superiori versiculo ista pendent, ubi dicit Apostolus: Quia Christus non semetipsum clarificavit, ut pontifex fieret, sed Deus Pater, qui locutus est ei, Filius meus es tu, ipse clarificavit eum. Quemadmodum et in alio loco psalmi dicitur ad Filium: Tu es sacerdos in aeternum, etc. Considerandum autem, Christum non esse sacerdotem secundum id quod genitus est a Deo Patre ante omnia saecula, coaeternus gignenti et consubstantialis, verus Deus manens apud Patrem, sed secundum hoc quod natus est ex utero virginali, in fine temporum homo factus non propter victimam quam pro nobis obtulit, a nobis acceptam carnem videlicet et sanguinem suum. Sed quare secundum ordinem Melchisedech, et non secundum ordinem [Col. 0716C] Aaron dicatur existere sacerdos, diversae causae existunt, et prima quidem est quia Melchisedech secundum legalia mandata non fuit sacerdos, sed secundum cujusdam singularis sacerdotii dignitatem panem offerens Deo, non brutorum animalium sanguinem: in cujus ordine sacerdotii Christus factus est sacerdos, non temporalis, sed aeternus: nec offerens victimas legales, sed instar illius panem et vinum, carnem videlicet et sanguinem suum, unde dixit: Caro (inquiens) mea vere est cibus, et sanguis meus vere est potus. Ista quoque duo munera, panem videlicet et vinum, commisit Ecclesiae suae in memoria sui offerenda: unde patet sacrificium pecudum periisse, quod fuit ordinis Aaron, et illud manere potius, quod fuit ordinis Melchisedech, quia Christus [Col. 0716D] corroboravit, et Ecclesiam tenere docuit. Secunda causa est, quia Melchisedech rex et sacerdos fuit, unctusque fuit non oleo visibili, sicut sacerdotes legis, sed oleo Spiritus sancti, et Christus hac gemina dignitate insignitus manet: nam quod regiam dignitatem possideat, ipse manifeste dicit: Ego autem constitutus sum rex ab eo, id est a Deo Patre. Et post resurrectionem suam dicit: Data est (inquit) mihi omnis potestas in coelo et in terra. Psalmista quoque dicit ad Deum Patrem: Deus, judicium tuum regi da. Quod vero sicut sacerdos existat, satis patet quoniam seipsum obtulit in ara crucis pro nobis, et nunc interpellat Deum Patrem pro nostra salute; quodque etiam unctus sit, non oleo visibili, sed plenitudine Spiritus sancti, Psalmista nobis innuit dicens [Col. 0717A] ad ipsum: O Deus, unxit te Deus tuus oleo laetitiae prae consortibus tuis: hoc est, plenitudine Spiritus sancti. Tertia quoque causa est, quare secundum ordinem Melchisedech, et non secundum Aaron Christus dicatur sacerdos: videlicet quia, sicut de Melchisedech semel legitur in divina Scriptura, et de ejus sacerdotio: ita Christus semel seipsum obtulit immolandum pro nobis. Sequitur: Qui in diebus carnis suae preces supplicantionesque ad eum, qui possit illum salvum facere a morte, cum clamore valido et lacrymis offerens. Ad Deum, id est ad Deum Patrem. Dies carnis Domini nostri, dies sunt in quibus carnem sumpsit, in quibus natus est et passus, et in quibus mortale corpus inhabitavit: omnia autem quae ipse egit in carne, preces supplicationesque fuerunt pro [Col. 0717B] peccatis generis humani: sacra vero sanguinis ejus effusio clamor validus: in quo, Exauditus est. A Deo Patre. Pro sua reverentia. Hoc est propter voluntariam obedientiam et perfectissimam charitatem. Nonne cum lacrymis preces fundebat, dicens: Tristis est anima mea usque ad mortem; et, Pater, transfer calicem istum a me? Et quia voluntarie fuit obediens Deo Patri usque ad mortem, exaudivit illum, die tertia resuscitando: juxta quod Psalmista dicit: Non dabis sanctum tuum videre corruptionem. Dicitur autem fudisse preces supplicationesque, non timore mortis quam sponte suscipiebat, sed potius causa nostrae salutis voluntatem paternae dispensationis praeposuit voluntati carnis suae: ut veram ostenderet in seipso naturam humanitatis nostrae. [Col. 0717C] Notandum autem quia reverentia, secundum sententiam Cassiodori accipitur aliquando pro amore, aliquando pro timore: hic vero pro summa ponitur charitate, qua Filius Dei nos dilexit, et pro summa obedientia, qua fuit obediens Patri usque ad mortem. Et quidem cum esset Filius Dei, didicit ex his quae passus est obedientiam, et consummatus factus est omnibus obtemperantibus sibi causa salutis aeternae: appellatus a Deo pontifex juxta ordinem Melchisedech. Cum esset (inquit) filius in veritate, dedit obedientiam ex his opprobriis et tormentis quae passus est, hoc est voluntariam exhibuit Patri obedientiam ex parte humanitatis; hanc obedientiam quam hic dedisse Filium Dei dicit Apostolus, hoc est voluntarie suscepisse, alio loco ostendit, ubi ait: Cum in forma Dei esset, [Col. 0717D] semetipsum exinanivit, formam servi accipiens, factusque obediens Patri usque ad mortem. In eo vero quod ait, Et consummatus, id est perfectus in sacerdotio omnique obedientia factus est omnibus obtemperantibus sibi causa salutis aeternae: quantum lucrum sit ostendit ejus passio ejusque obedientia, qui omnibus credentibus sufficit ad vitam aeternam. Sequitur: De quo. Non de Melchisedech, sed de Christo. Nobis grandis sermo, et ininterpretabilis ad dicendum. Non incarnationis culpa cum revelata sunt mysteria a saeculis abscondita, sed potius illorum tarditate, quia imbecilles, id est infirmi in fide, et fragiles sensu ad intelligenda profunda mysteria, qui etiam pro tempore magistri debuerant esse: unde [Col. 0718A] et ipse reddit causam, dicens: Quoniam imbecilles facti estis ad audiendum. Ac deinde subjungit: Etenim cum deberetis magistri esse propter tempus. Sub quo pene ab initio legem habuistis et prophetas. Rursum indigetis, ut vos doceamini. A me aliisque apostolis. Quae sint elementa exordii sermonum Dei: et facti estis quibus lacte opus sit, non solido cibo. Ad eos loquitur qui diu morantes in lege exercitatum sensum debuerant habere de adventu Christi per dicta legis et prophetarum, per gratiam quoque, quae per eum credentibus allata est. Qui certe cum debuissent magistri esse gentilium, propter tempus praeteritum, in quo omnia superius memorata habuerunt, rursum indigebant ut docerentur ab illo caeterisque apostolis, quae sint elementa exordii sermonum Dei. Elementa [Col. 0718B] dicuntur quasi elevamenta, eo quod ex ipsis caetera originem sumant, initia videlicet, et fundamenta creaturarum. A quibusdam etiam dicuntur elimenta peti, quasi fabricamenta, ab eo quod est elimo, elimas, quasi ex eis fabricata sint omnia. Hic autem elementa, sive elevamenta duobus modis possumus intelligere, scilicet ipsos characteres et pronuntiationes litterarum, a quibus exordium sumunt sermones, vel certe ipsa initia et fundamenta fidei, quasi diceret, Hoc indigetis, ut doceamini quae sint elementa litterarum vel initia fidei, cum debueritis profunditatem mysteriorum intelligendo scrutari, et perfecti esse in fide. Facti estis (inquit) quasi infantes quibus lacte opus sit, id est simplici doctrina, non solido cibo, id est perfecta doctrina profundisque [Col. 0718C] mysteriis: beatus enim Apostolus habet consuetudinem ut simplicem doctrinam lactis nomine designet, perfectam autem solidum cibum appellat, unde dicit Corinthiis minus perfectis: Lae vobis dedi, non escam, quia necdum potestis capere. Lac ergo simplicis doctrina est, incarnatio Filii Dei, passio, resurrectio illius, ascensio ad coelos. Solidus vero cibus perfecti sermonis est mysterium Trinitatis, quomodo tres sint in personis, et unum in substantia deitatis. Sed qui non potest intelligere quod Evangelista ait, Verbum caro factum est et habitavit in nobis: quomodo poterit ad altitudinem ejus pervenire ubi ait, In principio erat Verbum, et Verbum erat apud Deum, et Deus erat Verbum? Sequitur. Omnis enim qui lactis est particeps. Id est simplicis [Col. 0718D] tantum doctrinae. Expers est sermonis justitiae. Hoc est alienus est a discretione perfectae justitiae, quia nondum potest penetrare arcana mysteriorum, nec scit ut expedit discretionem facere inter bonum et malum. Redditque causam quare. Parvulus (inquit) enim est. Sensu et intellectu. Perfectorum autem. Hominum. Est solidus cibus. Id est, qui perfectos habent sensus. Illis pandunt alta et obscura mysteria de divinitate omnipotentis Dei, unde et sequitur: Eorum. Dico esse solidum. Qui pro consuetudine. Electionis. Exercitatos habent sensus. Hoc est studiis litterarum extensos. Ad discretionem boni et mali. Non ad discretionem haereticae pravitatis. Sicut parvulus inter cibum et cibum discernere nescit [Col. 0719A] et saepe in noxiis sumendis cibis periclitatur, si non prohibetur a seniore: ita indoctus quisque qui discretionem doctrinarum nescit, facile decipitur atque in errore periclitatur. Qua propter dicit: Quia omnis qui lactis est particeps expers est sermonis justitiae: quod enim in lacte et solido cibo, hoc in indocto et sapiente differt. Sicut lac parvulis congruit, et solidus cibus aetate perfectis, ita indoctis humilis sermo, et sapientibus arcanum mysterium nosse convenit, qui exercitatos habent sensus studio lectionis. Ex usu siquidem lectionis, frequenti meditatione divinarum Scripturarum efficiuntur sensus nostri exercitati et extensi ad majora intelligenda. Unde Psalmista beatum dicit esse virum qui in lege Domini meditabitur die ac nocte.



CAP. VI.
[Col. 0719B]

Quapropter intermittentes inchoationis Christi sermonem ad perfectionem feramur. Quapropter quia exercitatos sensus decet nos habere in lege Domini, intermittentes sermonem inchoationis Christi, ad profunda et alta mysteria divinitatis ejus ducamur. Sermonem inchoationis Christi vocat initium fidei, instructionem videlicet de nativitate Christi humana, de passione ejus, de resurrectione, ascensione, et gratia baptismatis: sicut enim eum qui litteris imbuendus est elementa litterarum oportet primum audire, sic et Christianus primo omnium de his debet instrui, et postmodum ad mysteria divinitatis venire. Non rursum jacientes fundamentum poenitentiae ab operibus mortuis et fidei ad Deum. Fundamentum poenitentiae vocat, unde primum instrui debet qui baptizandus [Col. 0719C] est, si tamen ad aetatem intelligibilem pervenit: hoc est, ut credat Dominum Jesum Christum genitum ex Deo Patre ante omnia saecula, natum de Virgine in fine temporum pro salute generis humani sine semine viri, passum, mortuum, resurrexisse tertia die, ascendisse ad coelos, venturum ad judicium, ut reddat unicuique secundum opera sua, resurrectionem corporum, incommutabilitatem animarum: bonos in gloria, malos in poena manere: omnipotentem Deum Trinitatem habere in personis, unitatem in substantia: postquam omnia ista confessus fuerit se credere, debet confiteri peccata sua, sicque injungenda est ei poenitentia aut quadraginta, aut viginti, aut etiam septem dierum, sicut in passionibus sanctorum [Col. 0719D] legimus; ac debet deinde baptizari abrenuntians diabolo et omnibus pompis ejus, omnibusque operibus ejus. Baptizatus vero debet plenius instrui de divinitate, ut credat Patrem ingenitum, Filium genitum, Spiritum sanctum nec genitum, nec ingenitum, sed ab utroque procedentem; regulam quoque vivendi secundum doctrinam evangelicam atque apostolicam, quae debeat agere bona, et quae vitare mala. Quia ergo Judaei, quibus Apostolus ista scribebat, jam baptizati erant, jamque fundamentum superius descriptum perceperant, hortatur illos ad ista majora tendere, et opus non esse ut iterent illud fundamentum poenitentiae, quod ideo sic vocat, quia, sicut dictum est, baptizando poenitentia prius injungebatur. Unde in Actis apostolorum Paulus dicit Judaeis ad fidem [Col. 0720A] concurrentibus: Poenitentiam agite, et baptizetur unusquisque vestrum. Non debet (inquit) esse necesse ut iterum jaciamus fundamentum poenitentiae ab operibus mortuis: et fundamentum fidei per quam acceditur ad Deum, quod in vobis jactum est antequam ad baptismi gratiam venissetis. Poenitentiam ab operibus mortuis agere, est ipsa opera mala per poenitentiam delere, quae animam mortificabant; opera namque mortis sunt peccata: nam sicut anima vivificatur fide aliisque virtutibus, ita infidelitate moritur et peccatis. Sequitur: non rursum jacientes fundamentum. Baptismatum doctrinae. Fundamentum baptismatum doctrinae est institutio et doctrina baptismatis, videlicet quid contineat in se baptismus, et quid conferat ad fidem accedentibus. Sed quod dixit [Col. 0720B] plurali numero baptismatum fundamentum, pro varietate accipientium posuit, non quod plura baptismata debent intelligi, sed unum: quia sicut unus est Deus et una fides, ita et unum baptisma. Impositionis quoque manuum. Fundamentum non debemus rursum jacere. Impositionem manuum appellat, per quam plenissime creditur accipi donum Spiritus sancti, quod post baptismum ad confirmationem unitatis in Ecclesia a pontificibus fieri solet. His igitur in Ecclesia perceptis, fides resurrectionis et judicii futuri habenda est. Unde subjungit Apostolus dicens: Ac resurrectionis mortuorum, et judicii aeterni. Fundamentum non debetis rursus jacere, ut iterum instruamini de fide generalis resurrectionis et judicii aeterni, quod dabitur justis, pariterque injustis: quasi jam [Col. 0720C] non sitis de istis instructi. Notandumque ad omnia semper subaudiendum esse, non rursum. Et hoc faciemus, si quidem permiserit Deus. Hoc est, et ad majora vos ducemus, et de his omnibus quae enumeravimus plenissime docebimus vos, ut non sit iterum necesse ex toto et a capite ponere fundamentum. Ne vero ullatenus quis secundum vel tertium aestimaret post peccata fieri baptisma, mox subintulit, dicens: Impossibile est enim eos qui semel sunt illuminati. Sub luce sancti Spiritus in baptismate fidei. Gustaverunt etiam donum coeleste. Hoc est remissionem perceperunt in baptismate, sive communicaverunt corpori et sanguini Domini post baptisma. Et participes facti sunt Spiritus sancti. In distributionibus scilicet donorum. [Col. 0720D] Gustaverunt nihilominus bonum Dei verbum. Id est, doctrinam evangelicam intellexerunt. Virtutesque saeculi venturi. Hoc est glorificationem, resurrectionem, vitamque futuram. Et prolapsi sunt. A fide Christi, negando illum: aut etiam ad criminalia prolapsi peccata. Renovari iterum ad poenitentiam. Hoc est, novos fieri per poenitentiam: subauditur a superioribus, impossibile est: Impossibile est (inquit) iterum renovari posse eos per poenitentiam et per baptismum, qui postquam omnia superius memorata perceperunt, prolapsi sunt ad immunditiam criminalium peccatorum, aut etiam ad infidelitatem. Non dixit: Difficile est, sed, impossibile. Quod enim difficile utcunque potest agi: impossibile vero est, quod nullo modo fieri potest. Quid ergo? exclusa est poenitentia [Col. 0721A] post baptismum, et venia delictorum? Absit: duo siquidem sunt genera poenitentiae: unum quidem ante baptismum, quod deprecatio baptismi potest appellari: de quo superius diximus, quia injungitur illis qui instruuntur antequam ad baptismum perveniant: quam B. Apostolus hic excludit, dicens: Non posse iterum renovari per poenitentiam, quatenus poenitentia facta iterum baptizetur. Alterum autem genus poenitentiae est, per quod post baptismum delentur peccata: quod B. Apostolus non excludit. Terret ergo omnes, ut timeant post baptismi gratiam gravioribus peccatis se implicare: quia non potest fieri secunda renovatio per lavacrum baptismatis. Nam sicut Christus semel mortuus et semel resurgens jam non moritur, ita semel gratia baptismatis [Col. 0721B] agenda est, nec potest iterari: nisi dubium fuerit utrumnam quis captus ab hostibus sit baptizatus. Renovari autem dixit novum fieri; novum autem facere hominem, sacri baptismatis est, de quo Propheta dicit: Renovabitur sicut aquilae juventus tua. Impossibile est, inquam, iterum renovari posse aliquem per poenitentiam, quae fit per baptismum, ad hoc ut iterum baptizetur, poenitentia expleta: quia ea quae supra memorata sunt, perceperunt, virtutes saeculi venturi gustaverunt. Quod dixit: Gustaverunt virtutes saeculi venturi, tale est ac si diceret: Si cognoverunt, quod in resurrectione venturi sunt electi sicut angeli Dei in coelo, quod et justi fulgebunt sicut sol in regno Patris sui, nullo modo possunt iterum novari per poenitentiam et baptismum iteratum, si [Col. 0721C] peccaverint criminale peccatum, sicut in primo baptismate novi effecti sunt: erant enim qui volebant baptismum iterare, dicentes: Quidquid peccavero, non est mihi curae, quoniam praecipiam me baptizare rursus, et renovabor totus, sicut prius. Quod Apostolus ex toto denegat nullo modo posse fieri, et quia virtus baptismatis in cruce et in sepultura Christi maxime constat, proinde subjunxit: Rursum crucifigentes sibimetipsis Filium Dei, et ostentui habentes. Tamen non ideo denegatur poenitentia, quia licet non renoventur in baptismate iterum, indulgentiam tamen videbunt accipere per confessionem peccatorum, per humilitatem, per poenitentiam, per eleemosynam, si habetur facultas, et si dimiserint fratribus in se peccantibus. Hoc est, qui iterum baptizari volunt [Col. 0721D] et derisioni habere, hoc est enim ostentui habere: sed non potest fieri, quoniam sicut Christus semel mortuus est carne in cruce, ita et nos semel mori possumus in baptismate pro peccato. Terra enim saepe supervenientem bibens imbrem, et generans herbam opportunam illis a quibus colitur, accipit benedictionem a Deo. Hoc paradigmate Judaeos arguit, qui saepe biberunt imbrem coelestis doctrinae, sed nunquam germina fidei bonorumque operum protulerunt. Ponit autem primum comparationem de bona terra, ac deinde de mala: Terra (inquit) bibens imbrem: id est, bonae voluntatis anima accipiens gratiam Spiritus sancti imbremque divinorum eloquiorum, et generans herbam opportunam, hoc est virtutes fidemque perfectam proferens: suis praedicatoribus, [Col. 0722A] a quibus excolitur, sive sibimet ipsi, accipit benedictionem vitae aeternae, vel abundantiam virtutum, ut ferat fructus trigesimos, sexagesimos, pariterque centesimos: nihil enim opportunius fide perfecta in Filium Dei cum vita optima. Proferens ergo Apostolus de anima florenti virtutibus hoc exemplum, Deique benedictionem dignam, mox subjunxit aliud paradigma de illa quae suam negligit salutem, dum frequenter imbrem coelestis doctrinae posset suscipere. Proferens autem spinas et tribulos, reproba est et maledictioni proxima. Per spinas et tribulos punctiones peccatorum possumus intelligere, quibus pungitur anima: de quibus Dominus Adae dixit: Terra tua spinas et tribulos germinabit tibi, id est, caro tua punctiones peccatorum, et aculeos vitiorum [Col. 0722B] proferet tibi. Sive spinas et tribulos, curas superfluas, sollicitudinesque istius saeculi debemus accipere: de quibus Dominus dicit in Evangelio: Curae ergo istius mundi et sollicitudinis divitiarum terra reproba est, hoc est, laude indigna, et maledictioni proxima. Notandumque, quia non dixit, Maledicta est, sed, Maledictioni proxima: quandiu enim reservatur ad poenitentiam, quasi non est maledicta; sin vero poenitentiam noluerit agere, jam maledicta erit. Unde sequitur: Cujus consummatio. Id est finis illius animae in pravo opere et perseverantia mala usque ad exitum vitae. In combustionem. Subaudi, ignis aeterni erit. Nunc quidem quandiu spatium poenitendi habet, maledictioni est proxima, sed si permanserit in iniquitate sua, combustioni [Col. 0722C] aeterni supplicii subjacebit: haec enim combustio non erit nisi iis qui usque in finem permanserint in peccatis suis: quia, In quacunque die conversus fuerit peccator, vita vivet et non morietur. Postquam sufficienter increpavit eos, terruit ac percussit, blandiendo alloquitur eos, ne desperatos redderet; sed tamen neque in omnibus adulatur, neque in omnibus percutit: dicit ergo: Confidimus autem de vobis, dilectissimi, meliora et viciniora saluti, tametsi ita loquamur. Quia non habuit unde ad praesens laudaret, laudat eos de spe futurorum, quam habebat de illis: quasi diceret, Non dicimus veluti putantes vos spinis plenos, sed timentes ne tales efficiamini: melius est enim vos verbis terreri, quam ut rebus doleatis: optima quaeque [Col. 0722D] operanda a vobis confidimus, vestraeque saluti proficua, quamvis ita loquamur. Nam quod superius diximus, scilicet de reproba terra, et combustioni proxima, non de vobis hoc diximus, quia meliora de vobis credimus; reduxit quoque eis praeterita bona illorum in memoriam, quatenus ex praeteritis posset adducere ad bona quaeque. Ideoque subjunxit: Non enim injustus est Deus, ut obliviscatur operis vestri et dilectionis, quam ostendistis in nomine ejus. Ecce quomodo recreavit animos eorum, et confortavit, praeterita bona opera ad mentem revocans. Quia in omnipotentem Dominum oblivio non cadit, ideo non obliviscitur operum et laborum fidelium suorum. Et in hoc est justus, quia remunerat electos suos pro se laborantes; si enim oblivisceretur operum illorum, [Col. 0723A] nec eos remuneraret, utcunque injustus putaretur: quod omnino nefas est dicere: unde Apostolus: Non (inquit) injustus est Deus, ut obliviscatur operis laborisque vestri, dilectionis quam ostendistis pro amore nominis ejus in invicem et in omnes. Qui ministrastis sanctis, et ministratis. Adhuc secundum vestrum posse. De illis sanctis dicit qui venientes ad fidem Christi, exspoliati sunt a Judaeis: quos laudat in hac Epistola, dicens, Rapinam bonorum vestrorum cum gaudio suscepistis; et de quibus Isaias ante praedixerat: Et qui recessit (inquiens) a malo, Judaeorum praedae patuit. Istis talibus exspoliatis, ii qui non fuerant exspoliati, prout poterant, ministrabant. Quale vero, quantumve desiderium haberet de salute eorum, sequentibus verbis ex parte exprimit, dicens: [Col. 0723B] Cupimus autem unumquemque vestrum eamdem ostendere sollicitudinem. Subaudi, quam tertio habuistis. Ad expletionem spei usque ad finem. Vitae vestrae: sive de die judicii. Ut non segnes efficiamini. Hoc est, desides et pigri in bono opere, et in mandatis Dei perficiendis. Desideramus (inquit) vos non tantum circa verba, sed etiam in virtutibus conversari: non quasi vestra propria culpantes, sed ut de futuris solliciti admonentes: hoc est, quales fuistis primum, tales cupimus et modo esse, et in futurum. Et non dixit, Volo: quod est auctoritatis divinae; sed quod erat paternae dilectionis: hoc est, Cupimus unumquemque eamdem erga fratres semper ostendere maximam curam, quam olim habuistis ad completionem spei humanae, aeternam resurrectionem. Expletio enim [Col. 0723C] spei est adeptio rerum quas nos consecuturos speramus. Verum imitatores. Cupimus vos esse. Eorum qui fide et patientia haereditabunt promissiones. Hortatur iterum eos ut fide non ficta et patientia perfecta exspectent promissiones Dei, et haereditatem quam sanctis suis promisit: quod dupliciter accipi potest, scilicet ut referatur ad patriarchas et sanctos Veteris Testamenti, qui multas promissiones acceperunt de Christo, et haereditatem terrae repromissionis, qui fidem habentes perfectam, qua crediderunt Deum implere posse quae promisit; et patientiam solidissimam, quia non in se, sed in filiis suis promissiones exspectaverunt implendas, meruerunt amici Dei esse, et in filiis suis easdem repromissiones haereditare. Potest et ad apostolos aliosque sanctos referri, qui [Col. 0723D] per fidem et patientiam meruerunt consequi et haereditare promissiones aeternae benedictionis a Domino sibi et omnibus promissas fidelibus. Abrahae namque promittens Deus, quoniam neminem habuit majorem, per quem juraret, juravit per semetipsum, dicens: Nisi benedicens benedicam te et multiplicans, multiplicabo te. Ut firmius corroboraret ea quae superius dixerat de sanctis, quod haereditaverunt promissiones Dei fide et patientia, idcirco utitur exemplis; sed mira sapientia ejus: aliquando enim laudibus extollendo blanditur eis, aliquando minis terret: nam in superioribus terret eos, ne infideles essent, et minus creduli promissionibus Dei, nunc autem exemplis hortatur ad poenitentiam et fidem, ut indubitanter credant, non solum Deo dicente, verum etiam jurante [Col. 0724A] per semetipsum. Si, promittente Deo, iniquum est non credere, quam impium est Deo jurante fidem non accommodare! Juravit autem Deus Pater Abrahae per semetipsum: quia neminem habuit majorem per quem juraret, dicens: Nisi benedicens benedicam te, etc. Repetitio verbi confirmatio est rei. Nisi in hoc loco affirmative ponitur pro certe sive pro quia: et est sensus: Certe semper benedicam te in filiis tuis, semperque multiplicabo te. Et sic longanimiter ferens, adeptus est repromissionem. Hoc est diu per patientiam credendo, sustinens consecutus est promissionem in filiis suis de terra repromissionis, quam eis promisit, dicens: Terram hanc tibi dabo, et filiis tuis. Et insuper promissionem de Christo, de quo ait: In semine tuo benedicentur omnes gentes. Sequitur: [Col. 0724B] Homines enim per majorem sui jurant, et omnis controversiae eorum finis ad confirmationem est juramentum. Quasi diceret, Si hominibus in futurum creditur, de quibus per Prophetam dicitur: Omnis homo mendax, quanto magis Dei juramento credi oportet, qui est veritas, et nec falli nec mentiri potest, et cui insuper sine juramento credi oportet! Homines (inquit) per majorem sui jurant, hoc est per Dominum, qui est eorum creator. Juramentum quoque est finis omnis contentionis eorum ad confirmationem: quia per juramentum credendum est, nec debet postmodum querela fieri juramento completo, sed finis contentionis debet esse juramentum sub confirmatione. In quo. Subaudi juramento: vel propterea quia confirmatio rei juramentum est. Volens Deus ostendere [Col. 0724C] abundantius immobilitatem consilii sui pollicitationes haeredibus. Id est patribus, sive promissionis haeredibus. Interposuit jusjurandum, ut per duas res immobiles, quibus impossibile est mentiri Deum, fortissimum solatium habeamus. Id est, firmiter illi credamus. Qui confugimus. Credendo. Ad tenendam propositam spem. Hoc est, ad accipiendam promissam remunerationem. Duas res immobiles hic debemus accipere promissionem Dei de Christo, qua dixit: In semine tuo benedicentur omnes gentes; et jusjurandum illius, quod dixit: Per memetipsum juravi tibi: promissio enim illius immobilis est, quia non potuit mutari, et juramentum illius veridicum. Quidam etiam unam rem immobilem intelligi volunt, promissionem et juramentum illius: alterum autem completionem ipsius [Col. 0724D] rei. Propositam vero spem dicit veritatem rerum gestarum, promissionem videlicet patriae coelestis, ad quam percipiendam confugimus per fidem: Quam spem sicut anchoram habemus animae tutam ac firmam. Sicut anchora jactata in navi non permittit eam circumferri, nec periclitari, licet venti commoveant eam, sed jactata firmiter tenet navem inter procellas et fluctus, ita fides spe futurorum bonorum roborata firmat mentem nostram inter prospera hujus saeculi et adversa, et introducit nos in speciem rerum, quam modo fide et spe tenemus. Ideoque addidit Apostolus, dicens, Et incedentem usque in interiora velaminis. In interiora velaminis vocat secreta regni coelorum, et gaudia patriae coelestis: velum enim quod erat ante sancta sanctorum significat coelum: [Col. 0725A] quae vero erant intra velum, secreta regni coelorum: spes autem interiora velaminis penetrat, dum mentis contemplatione futura bona conspicit, dum coelestia praemia absque ulla dubitatione credit sibi provenire: sperat, amat, operibusque ostendit quid credat et quid speret. Si hanc spem non habuerimus, utique submergemur, non tantum in spiritalibus, verum etiam in carnalibus, sicut submergitur navis non habens jactatam anchoram: sed si Prophetae voci obaudierimus, dicentis: Jacta in Domino curam tuam, et ipse te enutriet, tunc nostra spes fixa in interiora velaminis nulla infidelitate mergi poterit. Sequitur: Ubi praecursor pro nobis introiit Jesus Pontifex factus et constitutus a Deo Patre in aeternum secundum ordinem Melchisedech. Ut firmiorem spem nobis adderet, [Col. 0725B] ideo hoc de Christo subjunxit. Praecursor autem dicitur a praeeundo et praecurrendo; et est alicujus praecursor, sicut Joannes Christi. Considerandum autem quia non dixit simpliciter, Introiit Jesus in interiora velaminis, sed cum additamento, dicens, Ubi praecursor pro nobis introiit: veluti absque dubio nos oporteat prosequi praecursorem nostrum. Praecursorem vero et consequentem in eadem via esse convenit. Christus itaque resurgens a mortuis, praecurrit nos ad altitudinem coelorum: factusque est nobis praecursor, aperiendo nobis coelum, et gaudia patriae coelestis reddendo. Si ergo volumus subsequi praecursorem nostrum, debemus, sicut et ille ambulavit, et nos ambulare. Hoc autem ad naturam humanitatis Filii Dei refertur, in qua semetipsum obtulit [Col. 0725C] Deo Patri in ara crucis, sacrificium salutis nostrae. Quare Christus secundum Melchisedech dicatur existere Sacerdos, satis aperte (ut reor) paulo superius ostensum est; sed quod dicit illum introisse in interiora velaminis, more pontificum Judaeorum loquitur, qui semel in anno ingrediebantur intra velum et sancta sanctorum, oraturi pro populo: et Christus secreta regni coelorum penetrans orat assidue pro salute fidelium suorum.



CAP. VII.

Hic enim Melchisedech, rex Salem, sacerdos Dei summi fuit, qui obviavit Abrahae regresso a coede regum, et benedixit ei, cui et decimas omnium divisit Abraham. Tradunt Hebraei Melchisedech ipsum esse Sem primogenitum Noe; qui eo tempore quo natus est Abraham, habuerit annos aetatis ducentos nonaginta [Col. 0725D] duos: eoquo tempore quo mortuus est Abraham, habuerit annos quingentos septuaginta quinque, et ita supervixerit Abraham annos triginta quinque, quibus expletis facti sunt omnes dies vitae illius sexcenti anni: nec esse mirum si Abrahae obviam processerit, eique panem et vinum obtulerit quod abnepoti suo jura paternitatis debebat; et benedixerit ei, decimasque praedae atque victoriae ab eo acceperit, sicut sacerdos Excelsi et summi Dei, non falsorum deorum et idolorum: qui fuit etiam rex Salem. Salem autem, sicut beatus Hieronymus dicit, non est putanda Hierusalem, ut Josephus historiographus nostrorumque plurimi arbitrantur; sed oppidum est juxta Scythopolim, quod usque hodie appellatur Salem sive Salim: de quo, teste beato Hieronymo, in Evangelio [Col. 0726A] legitur: Erat (inquit Joannes) baptizans in Ennon juxta Salim, quia aquae multae erant illic. Idcirco autem fit ista varietas nominum, quia Hebraeis multis in locis per consonantes solummodo scribunt subtractis vocalibus, atque ita secundum arbitrium legentis pronuntiatur non uno semper eodemque modo. Ostenditur autem in eodem oppido palatium Melchisedech regis, ex magnitudine ruinarum ostendens veteris operis excellentiam. Ad quam civitatem, sive oppidum, legitur Jacob descendisse, qui fuit in terra Chanaam regionis Sichem. Considerandum quoque est, quod Abraham de caede hostium revertens, quos persecutus est usque Dan, non in via reversionis habuit Hierusalem, sed potius Salem oppidum supra memoratum. Primum quidem Melchisedech, [Col. 0726B] qui interpretatur rex justitiae; deinde autem et rex Salem, quod est rex pacis, sine patre, sine matre, sine genealogia, neque initium dierum neque finem vitae habens. Saepius autem beatus Apostolus Melchisedech in typum Domini salvatoris introducit; quamvis enim pene omnes sancti et patriarchae et prophetae priores in aliqua re figuram Domini salvatoris expresserint, hinc tamen Melchisedech specialius, qui non fuit de genere Judaeorum, in typum praecessit sacerdotii Filii Dei, de quo dicit Deus Pater in psalmo CIX: Tu es Sacerdos in aeternum secundum ordinem Melchisedech. Ordinem autem ejus multis modis interpretari possumus, sicut supra dictum est, scilicet quod solus rex fuerit et sacerdos, et ante circumcisionem functus sacerdotio, ut non gentes a Judaeis, sed Judaei a gentibus [Col. 0726C] sacerdotium acceperint; neque unctus oleo visibili, ut Mosaica praecepta constituunt, sed oleo exsultationis, fideique puritate; neque carnis et sanguinis victimas immolaverit, sed pane et vino, simplicique et puro sacrificio Christi dedicaverit sacerdotium. Sed primus, ut Apostolus dicit, in hoc assimilatur Filio Dei, quia interpretatur rex justitiae. Melchon etenim, sive Melchi, regem sonat; Sedech vero justus, sive justitia: et quis est verus rex justitiae, nisi Christus? qui dicit in psalmo, Ego autem constitutus sum rex ab eo. Ipse enim juste et recte regit, et gubernat electos suos, justitiae amatores effectos. Deinde autem assimilatur Filio Dei per id quod dicitur rex pacis, quod pertinet ad Christum: Salem quippe interpretatur pax. Christus igitur nos justificat, qui est rex justitiae, et ipse pacificat [Col. 0726D] omnia quae in coelis et quae in terris sunt, qui nascendo et moriendo, resurgendo atque ascendendo, pacem attulit mundo, qui secundum divinitatem sinc fine et sine initio rex est, ex aeterno Patre aeternus, quamvis ex temporali matre temporalis esset: sicut istius Melchisedech non legimus initium vel finem in Scriptura sacra: sic non legimus Filii Dei initium vel finem: non est enim aliquid horum in natura deitatis: et in hoc est similitudo, quod nec illius, nec istius initium legitur vel finis. Illius autem, quia non est scriptum; istius quidem, quia omnino non est: neque enim sub quo natus est Melchisedech legitur, neque quando mortuus est narratur; sed subito introducitur, sicut et Elias. Nec omnino credendum [Col. 0727A] est quod Melchisedech sine patre aut sine matre esset, cum Christus quoque secundum utramque naturam et matrem habuerit, et patrem; sed propterea hoc dicitur de illo, quia subito introducitur in divina Scriptura, sicut diximus, et genealogia illius non commemoratur: de quo et dicitur, Assimilatus autem Filio Dei, in his omnibus superius dictis, manet sacerdos in aeternum. Non in se, sed in Christo. Nam Melchisedech mortuus est, sed figura ejus aeternaliter in Christo manet. Similitudo autem hic non pro aetate ponitur, sed pro figura. Intuemini autem quantus sit hic, cui decimas dedit de praecipuis Abraham patriarcha. Convertit sermonem suum ad eos qui gloriantur se filios esse Abrahae, et nobilitatem generis ab illo ducere se jactant: unde in Evangelio [Col. 0727B] Domino eum praeponere conabantur, dum dicerent: Nunquid tu major es patre nostro Abraham, qui mortuus est? Ut ergo illorum superbiam confunderet Apostolus, dixit: Intuemini, et attendite diligenter, quantus fuerit hic Melchisedech, sacerdos Dei summi, cui decimas dedit Abraham patriarcha de praecipuis, id est de melioribus spoliis. Quibus verbis vult ostendere, majoris dignitatis fuisse et honoris Melchisedech quam Abraham; ac per hoc majus et sanctius fore sacerdotium Christi quam Judaeorum: quasi diceret: Quem vos hominibus excellentiorem omnibus aestimatis, hic decimas obtulit Melchisedech, qui in figura Christi praecessit. Et quidem de filiis Levi sacerdotium accipientes, mandatum habent decimas sumere a populo secundum legem, id est a fratribus [Col. 0727C] suis: quanquam et ipsi de lumbis exierint Abrahae. Tanta (inquit) est excellentia sacerdotii, ut etiam ipsi qui eumdem habuerant progenitorem et ab uno patre descenderant propter excellentiae meritum, quo meliores erant fratribus suis, ut pote Aaron, qui inter mortuos et viventes stans, iram Domini placavit, sacerdotii dignitatem mererentur adipisci: ac propterea nisi majoris dignitatis esset Melchisedech quam Abraham, nequaquam Abraham alienigenae decimas dedisset, sicut Aaron majoris meriti fuit, quam fratres illius tribuum reliquarum; dicit ergo: Et quidem de filiis Levi accipientes sacerdotium, sicut accepit Aaron et filii ejus, mandatum et praeceptum habent secundum legem, sumere decimas a populo, quasi meliores illis, et hoc a fratribus suis, cum unum eumdemque [Col. 0727D] habuissent progenitorem: juxta quod Apostolus manifestat, dicens: Quanquam et ipsi fratres Levi de lumbis exierint Abrahae. Cujus autem generatio. Id est Melchisedech. Non annumeratur in eis. Id est, in filiis Levi. Decimas sumpsit ab Abraham, et hunc. Hoc est, Abraham. Qui habebat promissiones. De Filio Dei. Benedixit. Ille Melchisedech. Hic ostendit incircumcisum sacerdotem sacerdote circumciso multo esse sublimiorem. Quomodo ergo haec ostendit? utique quia ipse Levi, ex quo sacerdotale genus ortum est, decimatus est a Melchisedech in lumbis progenitoris sui; jamque erat Abraham circumcisus: jamque promissiones de Christo acceperat, quod in semine ejus benedicerentur omnes gentes, quando [Col. 0728A] benedictus est a Melchisedech sacerdote incircumciso, dans ei decimas totius praedae. Benedicens autem eum Melchisedech ait: Benedictus Abraham Deo, quo protegente hostes in manu ejus sunt, et alia, quae sequuntur in eodem loco. Sine autem ulla contradictione, quod minus est, a meliore benedicitur. Quasi diceret: Omnibus luce clarius videtur quod minor a majore benedicitur. Unde Abraham quasi minor, a Melchisedech tanquam a meliore benedicitur, vel benedictionem percepit: proinde major est ac melior typus Christi quam illius qui promissiones de Christo habebat. Et hic quidem morientes homines decimas accipiunt: ibi autem contestatur, quia vivit. Et ut ita dictum sit, per Abraham et Levi, qui decimas accepit, decimatus est. Hic, inquit, hoc est in praesenti [Col. 0728B] saeculo, vel in templo, quod adhuc stabat, morientes homines, filii videlicet Levi, qui mortales ac moribundi sunt, decimas accipiunt. Ibi autem, id est in alia vita: in loco ubi dicitur de Christo: Tu es sacerdos in aeternum: contestatur Deus Pater cum juramento, quia vivit Christus. Unde dicit Psalmista: Juravit Dominus et non poenitebit eum: tu es sacerdos in aeternum secundum ordinem Melchisedech. Adhuc enim in lumbis. Hoc est, in propagine seminis. Patris erat. Levi. Quando obviavit ei Melchisedech. Quomodo dicit Levi decimatum esse a Melchisedech, cum necdum natus esset, praesertim cum et filius fuerit naturalis Jacob? utique non in se est decimatus, sed in Abraham, de cujus progenie descendit, quando Abraham decimas obtulit Melchisedech, [Col. 0728C] in illo omnes filii ejus dederunt. Quapropter dicit Apostolus, Qui decimas in filiis suis a fratribus accepit, decimatus est per Abraham, sive in Abraham. Quibus verbis declaratur, quia nisi sacerdotium Melchisedech, qui in figura Christi sacerdotium praecessit, majoris dignitatis non esset, nequaquam Abraham, omnesque filii ejus ab illo decimati essent: dum enim sacerdotium a sacerdotio decimatur, majoris dignitatis unum altero ostenditur. Si ergo consummatio per sacerdotium Leviticum erat, populus enim sub ipso legem accepit: quid adhuc necessarium secundum ordinem Melchisedech alium exsurgere sacerdotem, et non secundum ordinem Aaron dici? Translato enim sacerdotio, necesse est ut legis translatio fiat. Hic incipit jam plenius differentias Novi Testamenti [Col. 0728D] ostendere, dicens: Si consummatio, id est perfectio vitae atque justificationis, per sacerdotium Leviticum fuit, quid necesse fuit alium exsurgere sacerdotem secundum ordinem Melchisedech? Namque Aaron primum post legem datam sacerdotem fuisse de tribu Levi nulli dubium est: ideo sacerdotium quo functus est, Leviticum nominavit sacerdotium. Vel certe quia ipse Levi in filiis functus illo sacerdotio est: nam nepotes illius susceperunt illud, Moyses scilicet et Aaron cum reliquis fratribus ex eadem tribu: nam genuit Caah, Caah vero Amram, Amram autem Moysen et Aaron. Ideo dicit populum sub illo sacerdotio legem accepisse, quia Moyses et Aaron principes erant illis temporibus in populo, quia ipsam legem [Col. 0729A] administraverunt de tribu sacerdotali existentes: ergo sacerdotio Levitico multo melior est ordo sacerdotii Melchisedech, qui typum gerebat sacerdotis nostri: nequaquam enim dixisset, Secundum ordinem Melchisedech, si illud sacerdotium Aaron melius esset, sub quo populus Judaeorum legem accepit. Si autem sacerdotium legis translatum est ad Christum secundum ordinem Melchisedech, necesse est ut et legis translatio fiat: hoc est, a lege Moysi necesse est transire ad legem Evangelii: neque enim potest sine lege sacerdos, et sine testamento esse, et sine praeceptis. Summis nisibus laborat Apostolus, ut a lege Moysi faceret transire ad legem Evangelii, a carnalibus ad spiritalia. In quo enim haec dicuntur, de alia tribu est, de qua nullus altario praesto fuit. [Col. 0729B] Manifestum est enim quod ex Juda ortus sit Dominus noster: in qua tribu nihil de sacerdotibus Moyses est locutus. In quo enim (ait) haec dicuntur? Id est, de quo haec dicunt, quod est, sacerdos in aeternum secundum ordinem Melchisedech? Dominum significant Salvatorem de alia tribu esse, quam de sacerdotali, de illa videlicet, de qua nullus altario praesto fuit: hoc est, de tribu Juda: non autem ordine tantummodo, neque testamento vel praeceptis mutatum est, sed etiam tribu, et quomodo translatum est sacerdotium de tribu in tribum: de sacerdotali videlicet ad regalem: ut eadem ipsa sit sacerdotalis et regalis in Christo, qui est rex et sacerdos. Intuere mysterium. Primum fuit regale sacerdotium Melchisedech, secundum consequentiam hujus sermonis; secundum autem [Col. 0729C] fuit sacerdotium solummodo sacerdotale in Aaron; tertium iterum fuit regale sacerdotium in Christo, sicut et primum. Unde Ecclesia modo regale sacerdotium habet, dicente Petro apostolo: Vos genus sanctum, regale sacerdotium. Tribus ergo Juda, ex qua Dominus ortus est per Mariam Virginem, cum semper regia esset, nunquam sacerdotalis, in Christo fuit utrumque et regalis et sacerdotalis: translato ex toto sacerdotio a tribu Levi, quae antea sacerdotalis erat. Et amplius adhuc manifestum est, si secundum ordinem Melchisedech exsurgat alius sacerdos, qui non secundum legem mandati carnalis factus est, sed secundum virtutem vitae insolubilis. Contestatur enim. Deus Pater, loquens ad Filium. Quoniam tu es sacerdos in aeternum secundum ordinem Melchisedech. [Col. 0729D] Defectus dictionis isto in loco habetur satis necessarius: quapropter dicatur ita: Et amplius adhuc manifestum est: subaudi, destructum esse sacerdotium legis, per hoc quod Christus non secundum ordinem Aaron dicatur sacerdos esse in aeternum, sed secundum ordinem Melchisedech: per hoc, quia de tribu Levi non fuit. Quod enim dicit: Si secundum ordinem Melchisedech exsurgeret alius sacerdos, non dubitative loquitur, sed affirmative: quasi diceret, Amplius adhuc per hoc demonstratur destructum esse sacerdotium legis: quia secundum ordinem Melchisedech surrexit Christus alius sacerdos, qui non secundum carnalis mandati legem factus est sacerdos, sicut Aaron. Legem carnalis mandati vocat, quia ex [Col. 0730A] maxima parte carnalis erat, carnalia praecipiens in circumcisione, in mundatione corporis, in hostiis et oblationibus, in discretione ciborum, dierum ac temporum, dicens: Mane extra castra: lava corpus tuum: offer hoc vel illud: abstine ab his cibis: observa ista tempora caeteraque his similia, quae omnia morte finienda erant. Christi autem sacerdotium spiritale est, et secundum virtutem vitae insolubilis, id est secundum potentiam vitae indeficientis: quae nullo mortis interventu solvi poterit: habet enim Christus in se vitam insolubilem: quia quamvis ad tempus mortuus esset carne, tamen in aeternum divinitate vivit, et insuper humanitate, postquam victor a mortuis resurrexit. Unde Deus Pater contestatur jurando, quia vivit, dicens per Psalmistam: [Col. 0730B] Tu es sacerdos in aeternum. Reprobatio quidem fit praecedentis mandati. Hoc est legis Moysi. Propter infirmitatem ejus et inutilitatem. Infirmitatem in hoc loco habebat lex, quia operantes se non valebat juvare; inutilitatem vero, quia nemini regnum coelorum valebat aperire. Unde sequitur: Nihil enim ad perfectum adduxit lex. Quid enim nihil profuit lex? profuit quidem aliquid corpora mundando, peccata quaedam relaxando: sed nihil ad hoc profuit, ut perfectos facere potuisset servientes in ea, quoniam graviora peccata non tollebat, nec januam patriae coelestis alicui aperiebat: quapropter reprobata est, ut gratiae Dei daretur locus, in qua perfectio constat: utilis quidem fuit fidem habentibus in Christo; non illis qui totam spem suam in carnalibus observationibus [Col. 0730C] ponebant. Introductio vero melioris spei. Subaudi, est modo in gratia. In qua. Spe. Proximamus ad Deum. Habuit quidem lex spem, sed non talem qualem gratia praestitit: sperabant enim beneplacentes, legemque custodientes possidere terram, juxta illud: Si volueritis, et audieritis me, bona terrae comedetis; nihilque aerumnosum pati, prospere vivere, sicut dictum est: Qui fecerit eam, vivet. Hic autem speramus, quia plangentes et evangelica praecepta custodientes, non terram possidebimus, sed coelum. Insuper etiam, quod coelum multo melius est, speramus proximi Deo consistere, ad ipsum solium paternum pervenire, et ministrare ei cum angelis, juxta quod Salvator dixit in Evangelio: Fulgebunt [Col. 0730D] justi sicut sol in regno Patris sui, eruntque sicut angeli Dei in coelo. Hoc vero sacerdotium per quod hanc gloriam possessuri sumus, non est sine jurejurando, ut firmam Dei promissionem credamus. Unde Apostolus subdit, Et quantum est. Subaudi, firmum istud sacerdotium Christi, de quo loquimur, utique multum: quia, Non sine jurejurando, firmatum est. Alii quidem sine jurejurando sacerdotes facti sunt. Ut Aaron filiique ejus, quibus Deus non juravit quod esset sacerdos in aeternum secundum ordinem legis. Hic autem cum jurejurando. Sacerdos factus est. Per eum. Hoc est per Deum Patrem. Qui dixit ad illum: Juravit Dominus, et non poenitebit eum. Id est, non mutabit juramentum suum. Quoniam tu es sacerdos in aeternum, secundum ordinem Melchisedech. [Col. 0731A] In tantum melioris testamenti sponsor. Sive promissor. Factus est Jesus. Subaudi, inquantum cum jurejurando Dei Patris suum sacerdotium tenet, inquantum sacerdotium Christi, quod juramento Dei est sancitum, sua dignitate praecellit etiam gratia Evangelii legem Moysi. Et alii quidem plures facti sunt sacerdotes. Secundum legem. Idcirco quod morte prohiberentur permanere: hic autem. Christus, cui Pater dixit cum jurejurando: Tu es sacerdos in aeternum. Eo quod permanet in aeternum, sempiternum habet sacerdotium. Duas hic ponit differentias beatus Apostolus: quia sacerdos noster non habet finem, sicut sacerdotes legis, et quia cum jurejurando suum sacerdotium possessurus est. Quia enim sacerdotes legis mortales erant, plures facti sunt in ipsa lege, [Col. 0731B] sicuti Aaron et filii ejus: ideo quod morte praeventi, prohiberentur permanere in sacerdotio: mortuis enim patribus, succedebant filii in locum ipsorum: Jesus autem solus, quia immortalis est, sempiternum habet sacerdotium; nec ullum habere poterit subsequentem: eo quod ipse maneat in aeternum. Sequitur: Unde et salvare in perpetuum potest accedentes per semetipsum ad Deum, semper vivens ad interpellandum pro nobis. Unde, inquit, quia Christus in aeternum manet, et sempiternum habet sacerdotium, semper interpellat pro nobis, semperque potest salvare. Quod vero quidam codices habent, Accedens per semetipsum ad Deum; quidam vero plurali numero, Accedentes: utrumque recipi potest. Christus ergo pontifex noster non per alium pontificem majorem [Col. 0731C] ipse accedit ad Deum Patrem, sed per semetipsum: ideoque potest salvare in se credentes. Potest et ita intelligi, quod dicit: Salvare in perpetuum potest accedentes per semetipsum ad Deum: nam quia puri homines sumus, per illum accedimus ad Deum Patrem (quia mediator existens astat vultui Dei pro nobis), dirigentes per illum preces nostras ad Patrem. Unde sacerdotes Ecclesiae altari assistentes dicunt: Suscipe, Domine, preces populi tui, per Dominum nostrum Jesum Christum Filium tuum. Et quia semper vivit, semper interpellat pro nobis. Alii vero pontifices quia semper non erant, semper non interpellabant. Interpellat autem pro nobis per hoc quod humanam naturam assumpsit pro nobis, quam assidue ostendit vultui Dei pro nobis, et miseretur [Col. 0731D] secundum utramque substantiam. Talis enim decebat ut nobis esset pontifex sanctus, innocens, impollutus, segregatus a peccatoribus, et excelsior coelis factus. Non eramus digni, nec promerebamur talem habere pontificem: sed necesse erat nobis, ut talem haberemus pontificem, qui esset sanctus in interiore homine, innocens manibus, impolluto corpore, segregatus a peccatoribus; idem ab omni peccato immunis, et a conversatione peccatorum separatus. In hoc enim fuit separatus, quia alii homines cum peccato concipiuntur, et nascuntur, atque ab hoc saeculo cum peccato transeunt: hic autem sine peccato est conceptus, sine peccato est natus, et sine peccato ab hoc mundo transiit: quoniam peccatum non fecit, nec dolus inventus est in ore ejus. Factus [Col. 0732A] est excelsior coelis, quando quadragesimo die admirandae suae resurrectionis super omnes coelos et super omnes ordines coelestium spirituum elevatus est ad consessum paternae majestatis, ubi nunc sedet in plenitudine honoris, gloriae. Potest et ita intelligi, quod dixit: Talis nobis decebat, ut esset pontifex, quasi diceret: Judaei velut servi timore legis Deo servientes legales pontifices habuerunt, sibi conservos mortalesque ac peccatores, qui pro semetipsis similiter indigebant offerre: nos autem quibus dictum est: Jam non dico vos servos, sed amicos meos, et quia filii Dei sumus, serviendo illi amore filiationis, decet ut habeamus pontificem immortalem, segregatum a peccatoribus. Sequitur: Qui non haberet quotidie necessitatem, quemadmodum sacerdotes, [Col. 0732B] legis, prius pro suis dilectis hostias offerre, deinde pro populi: hoc enim fecit semel se offerendo. Dominus noster Jesus Christus quid fecit? utique obtulit sacrificium non pro suis delictis, sed pro nostris, et semel hoc fecit, non amplius, quia semel mortuus pro peccatis nostris, et jam non moritur, mors illi ultra non dominabitur. Magnitudinem Christi sacrificii hic ostendit, quod semel oblatum tantum praevaluit, quantum omnia sacrificia legalia non valuerunt: unum enim fuit et semel oblatum, et sufficit in sempiternum ad tollenda omnia peccata credentium. Pontifices autem Judaeorum peccatores erant, et ideo necesse habebant pro suis delictis hostias offerre, et idcirco sacrificia illa hominem justificare non poterant, quia inconveniens erat ut pro homine [Col. 0732C] rationali irrationale animal offerretur. Quaerebatur pontifex sine peccato, et hostia rationabilis, nec inveniebatur: inventus est unus sine peccato Deus et homo, et obtulit seipsum rationabile sacrificium pro salute hominis rationalis. Lex enim homines constituit sacerdotes infirmitatem habentes. Et dixit Dominus ad Moysen: Unges Aaron et filios ejus mihi in sacerdotes: sed quia illi infirmitatem, hoc est peccata habebant, ut pro populi, ita pro suis delictis hostias offerrent. Iste autem tam potens est, ut non indigeret pro se offerre, sed insuper semel oblato suae carnis sacrificio omnium saluti sufficeret. Sermo autem jurisjurandi qui post legem est, Filium in aeternum perfectum. Subaudi, ostendit, sive perfectum constituit sacerdotem, non infirmitate gravatum, [Col. 0732D] sicut lex constituit suos post legem; factus est sermo Dei Patris ad David de Christo cum jurejurando, ubi dicitur: Juravit Dominus, et non poenitebit eum, tu es sacerdos in aeternum. Ponit hic Apostolus Filii nomen ad distinctionem servorum, qui fuerunt in lege: quia servi infirmi fuerunt, sive quia peccatores, sive quia mortales erant; Filium vero perfectum ostendit, quia semper vivit et sine peccato est.



CAP. VIII.

Capitulum autem super ea quae dicuntur. Hoc est, repetitio super ea quae dicuntur de Christo: quo dicto significat aliquid summum et magnum, et quasi recapitulatione praecedentis dispositionis ad rem ipsam deducit auditorem. Talem habemus pontificem. Subaudi, qualem superius diximus, sanctum videlicet, innocentem, impollutum, segregatum a [Col. 0733A] peccatoribus, et qualem adhuc dicturi sumus in sequentibus. Qui consedit in dextera sedis magnitudinis in coelis, sanctorum minister, et tabernaculi veri, quod fixit Deus, et non homo. Sedem magnitudinis in coelis debemus accipere plenitudinem paternae majestatis, in qua Filius Dei sedet: quae etiam designatur per dexteram: nec est pueriliter accipiendum, quod Deus Pater dexteram aut sinistram habeat, qui spiritus est omnia implens: ut ita sedeat Filius in dextera illius, sicut solet sedere filius juxta patrem suum regem. Sed, sicut diximus, plenitudinem majestatis summamque gloriam beatitudinis et prosperitatis, debemus per dexteram intelligere, in qua Filius sedet. Sedere autem pro habitare ponitur. Pontifex ergo noster, qui consedit in summa gloria paternae [Col. 0733B] majestatis in coelis, sanctorum minister est: quod duobus modis accipi potest. Veniens quippe Dominus in mundum per incarnationis exhibitionem, ministravit sanctis apostolis aliisque fidelibus, etiam qui adhuc futuri sunt, panem refectionis verbi spiritalis, et potum doctrinae evangelicae, dicens: Si quis sitit, veniat ad me, et bibat, et: Venite ad me, omnes qui laboratis et onerati estis, et ego reficiam vos. Ministravit illis etiam documentum fidei et gratiam baptismatis, et insuper, quod majus fuit, sacramentum redemptionis per passionem suam, et cognitionem mysteriorum in lege et prophetis, ac post ascensionem ministravit electis suis, apparens in mundo. Dicatur et aliter: Sanctorum minister erit in futurum, quando semetipsum ministrabit illis, et cognoscent [Col. 0733C] eum cum Patre et Spiritu sancto sicuti est: scilicet cum dederit regnum suum Deo et Patri. Unde in Evangelio de se sub persona patrisfamilias loquens, dicit: Amen dico vobis, quod praecinget se et faciet illos discumbere, et transiens ministrabit illis. Transire enim dicitur, quia electos suos de judicio ad regnum transire faciet, vel ad contemplationem humanitatis in divinitatis suae cognitionem nos elevabit. Ministrabit illis, cum se et Patrem cum Spiritu sancto eis manifestabit: nam cibus et vita illorum visio sanctae Trinitatis erit, sicut ipse dicit ad Patrem: Haec est vita aeterna, ut cognoscant te cum Spiritu sancto, et Jesum Christum quem misisti, unum et verum Deum. Tabernaculi quoque veri minister est, quod constituit sive composuit Deus, et non homo: [Col. 0733D] id est, coeli, quod nobis ipse administrat, ut claritate siderum illius illustremur. Tabernaculum enim quod Beselehel composuit in deserto, sive quod templum Salomon fecit in terra repromissionis, non fuit verum; et vetustate consumptum est, nec semper durare potuit: ideoque tabernaculum verum coelum vocat, quoniam in aeternum stabit, nullaque vetustate consumetur. Potest et altiori sensu intelligi, ut tabernaculum verum accipiantur animae sanctorum, quibus ipse Filius Dei gaudia patriae coelestis administrat, et in quibus habitare dignatur: juxta quod per Prophetam dicit: Inhabitabo in illis et inambulabo. Et Apostolus, In interiore homine habitare Christum per fidem in cordibus nostris; et, Templum [Col. 0734A] Dei sanctum est, quod estis vos. Omnis enim pontifex ad offerenda munera et hostius constituitur: unde necesse est et hunc habere aliquid quod offerat. Non potest esse sacerdos, nisi habeat quod offerat: pontifices enim veteris sacerdotii secundum praeceptum legis munera et hostias pro populi offerebant delictis; Christus vero in sempiterna divinitatis suae natura cum non haberet quod offerret, sumpsit ex nobis quod pro nobis offerret: id est carnem humanam, seipsum videlicet, quem obtulit in ara crucis. Quid ergo tam aptum immolationi, quam caro rationalis pro irrationali? et quid tam mundum pro mundandis, quam carnem sine ulla contagione et immaculatam offerre? Et quoniam quatuor in omni sacrificio consideranda sunt, videlicet, cui offeratur, [Col. 0734B] a quo offeratur, quid offeratur, pro quibus offeratur, haec etiam possumus hic reperire satis eleganter: quia enim nulli sacrificium debetur, nisi soli Deo, Pontifex noster mundam hostiam pro nobis Deo Patri obtulit. Idem existens sacerdos ad sacrificium, offert etiam sacrificium Deo Patri acceptum per Ecclesiam suam. Dum ergo nos offerimus sacramenta corporis ejus, ipse offert. Si ergo esset super terram. Subaudi sacerdos terrenus secundum ordinem Aaron. Nec esset sacerdos. Secundum ordinem Melchisedech. Cum essent. Sacerdotes Levitici generis. Qui offerrent secundum legem munera, qui exemplari et umbrae deserviunt coelestium, sicut responsum est Moysi, cum consummasset. Ac perfecisset. Tabernaculum. Oraculi. Si esset terrenus pontifex super terram, sicut Aaron, vel alius secundum ordinem Melchisedech, [Col. 0734C] immortalis et sine peccato, qui sacrificiis potuisset mundare genus humanum, perfectumque reddere, non esset utique sacerdos secundum ordinem Melchisedech in aeternum: quia satis essent, qui offerrent legalia munera. Sed quia Aaron et filii ejus mortales erant et peccatores, quapropter non poterant genus humanum perfectum reddere; ideo venit Christus sine peccato qui in aeternum suum sacerdotium teneret, suoque sacrificio genus humanum perfectissime mundaret: non talis quales illi fuerunt qui exemplari et umbrae deserviunt coelestium. Exemplar est figura et similitudo, per quod alia res ostenditur: sicut imago expressa in pariete [Col. 0734D] exemplar est et figura veri luminis. Sacerdotes igitur Judaeorum exemplari, id est figurae et umbrae coelestium mysteriorum deserviebant, quia omnia illa similitudines et figurae erant istorum quae in Ecclesia modo in veritate aguntur. Coelestia autem mysteria dicit spiritalia, quae observatores suos in veritate ad coelestia ducunt. Nonne coeleste altare est fides nostra, in qua offerimus quotidie orationes nostras Deo? Vide, inquit, omnia facito secundum exemplar quod tibi ostensum est in monte. Quoniam auditus noster minus aptus esse videtur ad disciplinam perci piendam quam visus, non enim ita animo commendamus quae audimus, quomodo illa quae ipso visu percipimus. Ideo non solum auditu, verum etiam visu demonstratum est Moysi a Domino in monte, [Col. 0735A] quod erat facturus cooperante Beselehel, unde dicit: Vide ut omnia facias secundum illam similitudinem quae tibi in monte ostensa est. Quod autem dicit intelligendum est tam de tabernaculi constructione vasorumque ejus quam de sacrificiis et hostiis quae ibi oblaturi erant. Nunc autem melius sortitus est ministerium. Sacerdotii videlicet dignitatem. Quanto et melioris testamenti mediator est: quod in melioribus repromissionibus sancitum est. Hoc est firmatum, statutum et corroboratum. Vides (inquit) quanto melior ista celebratio illa quae tunc temporis agebatur, siquidem illa ad exemplar et figura est, ista veritas, sicut in Evangelio loquitur: Lex per Moysen data est, gratia et veritas per Jesum Christum facta est. Nunc, hoc est in novissima mundi aetate, tanto melius [Col. 0735B] ministerium sortitus est sacerdotii Christus, quam fuisset illud legale, quanto et melioris testamenti mediator est: quanto meliora sunt coelestia terrenis, aeterna temporalibus, tanto melioris testamenti dator est Jesus, et tanto melioribus promissionibus confirmatum est. Istud testamentum etenim temporalia ac terrena promittebat, dicens: Si volueritis et audieritis me, bona terrae comedetis; et: Observa quae praecipio tibi, ut sis longaevus super terram; caeteraque iis similia promittens temporalia atque terrena. Novum vero, quod per Christum datum est, promittit ac tribuit coelestia et terrena, vitamque perfectam per gratiam baptismatis, et fidem dominicae passionis, et remissionem omnium peccatorum. Et: Qui crediderit et baptizatus fuerit, salvus [Col. 0735C] erit; et: Quia erunt electi sicut angeli Dei in coelo. Et insuper quod majus est, quod dicitur in Evangelio Joannis: Quotquot (inquit) receperunt eum, dedit eis potestatem filios Dei fieri. Ecce quomodo melioris testamenti mediator et dator est Christus, et quomodo melioribus promissionibus confirmatum est. In hoc quoque melius sacerdotium sortitus est, quia illud fuit temporale, istud aeternum. Illud non poterat hominem justificare, nec regnum coelorum suis observatoribus reserare; istud vero et perfecte justificat hominem, statimque regnum coelorum aperit. Mediator autem testamenti appellatur Dominus, quia sicut Moyses mediator fuit inter Deum et populum, verba Dei ad populum referens, iterumque populi ad Deum, ita et Christus verba Dei Patris nobis retulit, [Col. 0735D] iterumque nostra refert ad illum. Transiens Apostolus a sacerdote et sacrificio, tunc demum et testamenti differentiam facit, dicens: Nam si illud prius. Testamentum. Culpa vacasset, non utique secundi. Testamenti. Locus inquireretur. Hoc est, si illud testamentum legis peccata posset auferre, ut observatores sui inculpabiles essent, non secundi Testamenti locus relinqueretur, sed quia illud non fuit perfectum, illo sublato inventus est locus aptus secundi Testamenti. Sequitur: Vituperans enim eos. Id est, non approbans dignos laude. Dicit. Per prophetam. Ecce dies veniunt, dicit Dominus, et consummabo super domum Israel, et super domum Juda, testamentum novum. Quantum ad litteram pertinet, per domum Israel [Col. 0736A] decem tribus intelliguntur, quae separaverunt se a domo David temporibus Jeroboam; per domum autem Juda, duae tribus, Juda et Benjamin cum tribu sacerdotali, quae adhaeserunt domui David. Altiori autem intellectu per utramque domum debemus intelligere omnes tam ex Judaeis quam ex gentibus credentes, qui Deum recte confitendo, quod interpretatur Judas, veri Israelitae, hoc est Deum mente videntes sunt, quibus Deus perfecit atque complevit Testamentum novum, gratiam scilicet Evangelii. Testamentum autem novum dicitur, ad differentiam veteris. Ut vero altius dicamus, vetus Testamentum ad hoc dicitur, eo quod hominem in vetustate peccati positum novum reddere non valebat. At vero novum Testamentum est dictum, eo quod veterem, id est [Col. 0736B] peccato veteris hominis Adae commaculatum, novum efficiat in baptismate per fidem dominicae passionis, quod non est simile Testamento Veteri, quod fecit cum patribus eorum, quia illud terrena promittebat ac temporalia, et praecipiebat carnalia, istud vero aeterna et coelestia promittit, praecipiens spiritalia. Quod vero dixit, In die qua apprehendi manum illorum, ut educerem eos de terra Aegypti, magnam familiaritatem suam omnipotens Deus ostendit, quam exhibuit illi populo: more enim mulierum loquitur sermo divinus, quae solent parvulorum manus apprehendere, et plerumque ad se conducere, plerumque etiam huc illucque sustentando illos ne labantur, ut pote firmos gressus adhuc non habentes, sic omnipotens Deus, cum ille populus puerilis ac parvulus [Col. 0736C] esset, quia neque gressus bonae operationis habebat, neque fortitudinem, qua se posset exsolvere de jugo opprimentium, tetendit ei manum suam, magnum videlicet auxilium pietatis suae, et extraxit eum de fornace ferrea, trahens ad cognitionem suam, et amplexus gratissimos, simulque deducens per deserti vastitatem, introduxit in terram omnibus meliorem. Sed quia non permanserunt in testamento ejus, hoc est, non servaverunt quod praeceptum est eis in Testamento, neglexit eos, hoc est, dimisit eos ire secundum desideria cordis eorum, juxta quod Psalmista dixit. Notandum autem quia, cum dixisset sermo divinus, Perficiam testamentum, addidit: Non secundum testamentum quod feci cum patribus eorum. Ne forte Judaei possent oblatrando dicere illud testamentum [Col. 0736D] destruendum esse, de quo dixit Abrahae, In semine tuo benedicentur omnes gentes, discrete manifestavit de quo loqueretur, cum subintulit: In die qua apprehendi manum illorum, ut educerem eos de terra Aegypti, quoniam ipsi non permanserunt in testamento meo, et ego neglexi eos, dicit Dominus. De lege enim hoc dixit, quam quinquagesima die egressionis illorum de terra Aegypti datam esse constat in monte Sinai, in qua non permanserunt patres eorum, sed fecerunt vitulum in Oreb, et adoraverunt. Nam illud quod pepigit cum Abraham, in Christo completum est, in quo benedicentur omnes gentes. Quia hoc est testamentum quod disponam domui Israel. Omnibus scilicet credentibus. Post dies illos, dicit Dominus, [Col. 0737A] dabo leges meas in mente eorum, et in cordibus eorum superscribam eas: et ero eis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum, dicens: Cognosce Dominum, quoniam omnes scient me a majore usque ad minorem eorum: quia propitius ero iniquitatibus eorum, et peccatum eorum non memorabor amplius. Magna distantia inter legem et legem, inter scripturam et scripturam, inter doctores legis doctoresque Evangelii, inter litteram et gratiam spiritalis intelligentiae. Nam littera legis scripta est in tabulis lapideis, gratia autem spiritalis intelligentiae data est fidelibus per Spiritum sanctum in corde, per quem Spiritum charitas Dei diffusa est in cordibus fidelium. Hoc autem quod dicit, Dabo leges meas in mente eorum, [Col. 0737B] et in cordibus eorum scribam eas, specialiter ad SS. apostolos pertinet, qui gratiam Novi Testamenti non habuerunt scriptam in tabulis lapideis, neque in membranis, sed in mente et cordibus suis divinitus habuerunt exaratam. Primum quidem dominicam passionem, quando (sicut Matthaeus narrat) ascendit in montem, ibique cum eis illum prolixum sermonem habuit ubi institutio totius perfectae vitae continetur. Secundo vero post resurrectionem suam, quando (sicut Lucas testatur) aperuit eis sensum, ut intelligerent omnia quae scripta erant in lege Moysi, et prophetis, et Psalmis de ipso. Deinde vero decimo die ascensionis suae discunt quidquid mortalibus de Deo sciendum erat. Quomodo possent evangelistae tanta miracula ac verba coelestia post ejus ascensionem [Col. 0737C] scribere, nisi ea in cordium tabulis divinitus exarata haberent? praecipue B. Joannes, qui 65 anno post Domini ascensionem Evangelium scripsit, quomodo posset tantam divinitatem illius proferre, quam ipse Dominus eis protulit, maxime nocte qua comprehensus est? Nos autem partim in cordibus, plenius autem in membranis scriptum habemus, ab illis nobis relictum, ut in his meditando exerceamur. Quod autem subjungit: Non docebit unusquisque proximum suum, et unusquisque fratrem suum, dicens: Cognosce Dominum, non est ad praesens tempus referendum, ubi invicem docemur; sed, sicut dicit B. Augustinus, dum loqueretur propheta Jeremias de primo Domini adventu, subito convertit oculum mentis ad secundum, post quem nemo docebit proximum [Col. 0737D] suum, ut cognoscat Dominum: quoniam omnes electi, positi in ejus contemplatione, videbunt et cognoscent illum sicuti est: nam in praesenti (sicut diximus) docemur invicem. Postea peccatorum illorum non erit memor: quoniam omnes exspoliati ab omni faece mortalitatis et corruptionis corporis immutabilitate atque peccato, resurrectionis gloria donati, fulgebunt sicut angeli Dei in coelo. Dicendo autem novum, veteravit prius. Sumens Apostolus fiduciam et auctoritatem ex dictis propheticis, ubi dicitur: Consummabo testamentum novum super domum Israel, ostendit illud jam liquidius esse finiendum. Dicente (inquit) Deo per prophetam, Consummabo Testamentum novum, veteravit prius: hoc est in vetustatem [Col. 0738A] redegit, sive vetustum ostendit illud quod erat prius. Unde et subjungit: Quod autem antiquatur et senescit, prope interitum est. Quasi diceret, quia sermo divinus per hoc quod dixit, Testamentum novum futurum, ostendit vetustum esse prius. Datur igitur intelligi quia, si antiquatur et vetustum est prius Testamentum, in proximo est ut intereat finem que accipiat. Hoc vero intelligendum est non de praeceptis vitae ac morum, in quibus lex manet, concordans in Evangelio, sed de mandatis sacrificiorum carnalium. In quibus adveniente quem praefigurabant, finem acceptura erat lex.



CAP. IX.

Habuit quidem et prius justificationes culturae et sanctum saeculare. Prius (inquit) Testamentum habuit justificationes culturae: quia per divinum cultum [Col. 0738B] justificabantur homines a levioribus culpis. Habuit et sanctum saeculare, in quo saeculi homines, hoc est gentiles ad Judaismum transeuntes recipiebat: patet etiam non solum Judaeis, sed etiam talibus gentilibus. Sanctum ergo saeculare, locum vocat atriorum ubi gentiles stabant ad orandum post Judaeos. Tabernaculum enim factum est primum, in quo erant candelabra et mensa, et propositio panum, quae sancta dicitur. Non de illo tabernaculo disputaturus hic Apostolus, quod Moyses fecit in eremo, ubi tantummodo unum candelabrum fuit: sed de templo quod postea Salomon aedificavit in Jerusalem, ubi fuerunt plura candelabra. Unde quod primum dicit, non est referendum ad tempus, sed potius ad locum: dicit enim illud templum Salomonis beatus Apostolus [Col. 0738C] duo tabernacula; et primum quidem tabernaculum appellat illam partem templi ubi erant candelabra et mensa super quam ponebantur duodecim panes calidi, sex hinc, et sex inde; et super panes duae paterae aureae plenae thure, una hinc et hinc, et altera inde, erantque ibi a sabbato usque ad sabbatum. Erat etiam ibi altare aureum, ubi offerebatur incensum thymiamatis mane et vespere: cum qua parte templi comprehendit altare holocaustorum, quod erat sub divo ante fores templi Domini, in quo tabernaculo licite ingrediebantur sacerdotes et reliqui ministri quotidie. Secundum autem tabernaculum vult intelligi sancta sanctorum, illam videlicet partem templi quae dividebatur pariete 20 cubitorum, et velo quod pendebat ante parietem, ubi intrinsecus [Col. 0738D] erat arca Moysi continens in se tabulas legis, et urnam auream in qua erat manna, virga quoque Aaron quae fronduerat: ipsa autem plano schemate erat facta, ideoque super illam erat tabula aurea, quae appellabatur propitiatorium, eo quod inde loqueretur Dominus Moysi et sacerdotibus. Et super ipsam arcam erant duo cherubim, qui alis suis obumbrabant tabulam propitiatorii, versisque vultibus respiciebant in propitiatorium. In istud secundum tabernaculum, hoc est in Sancta sanctorum, nemo ingrediebatur, nisi solus pontifex semel in anno. Accepto sanguine in vasculo ingrediebatur intra oraturus pro populo, septima decima videlicet die septimi a festivitate paschali, quae dies quidem appellabatur Propitiationis. [Col. 0739A] In crastinum autem sequebatur festivitas Tabernaculorum. Spiritaliter autem ad illud primum tabernaculum, ubi sacerdotes licite ingrediebantur, statum praesentis Ecclesiae significat, ubi sunt plura candelabra, sancti videlicet praedicatores, qui sibi et aliis lucent verbo et exemplis. Vel etiam ubi sunt dona Spiritus sancti, quibus fidelium corda illuminantur, qui per fidem in Ecclesia consistunt. Est et mensa Dei, videlicet Scriptura, de qua Psalmista dicit: Parasti in conspectu meo mensam. Est et propositio panum in mensa, intellectus videlicet sacrae Scripturae, quo quotidie reficiuntur animae fidelium. Possumus et panem intelligere corpus et sanguinem Domini, quod in ecclesia consecratur. Post velamentum autem secundum tabernaculum est quod dicitur [Col. 0739B] Sancta sanctorum, aureum habens thuribulum, et arcam testamenti circumtextam ex omni parte auro, in qua urna aurea, habens manna, et virga Aaron quae fronduerat, et tabulae testamenti. De his singulis, quomodo et qualiter essent ordinata, secundum litteram paulo superius elucidatum est: quapropter spiritalia mysteria videamus. Velamentum post quod erat tabernaculum, quod appellabatur Sancta sanctorum causa suae dignitatis (sicut Cantica canticorum) significat coelum, post quod Deus in interiora patriae coelestis. Elevato velo ingrediebatur pontifex cum sanguine in Sancta sanctorum oraturus pro populo: et Dominus Pontifex noster cum sanguine passionis suae, eadem passione peracta reserato coelo, Sancta sanctorum penetravit, ubi assidue Deum Patrem [Col. 0739C] exorat pro nobis. In Sanctis sanctorum erat thuribulum, quia Christus in secretis patriae coelestis consistit, per quem orationes nostras ad Deum Patrem dirigimus. Arca testamenti circumtexta ex omni parte auro, caro est Domini Salvatoris, qui auctor est utriusque testamenti, et qui interius plenus divinitate, exterius refulgebat virtute miraculorum verborumque coelestium. In auro solet claritas sermonis designari, sicut Sapientia dicit: Concupisce sapientiam sicut aurum. Urna aurea habens manna, Christus est, in quo manna divinitatis est, qui dixit: Ego sum panis vivus, qui de coelo descendi. Virga Aaron quae fronduerat, sacerdotum dignitas, quae semper floret in Christo, sive potentia imperialis est. Duae tabulae testamenti in arca duo sunt testamenta consistentia. [Col. 0739D] Sequitur: Super quae erant. Hoc est, super arcam. Cherubin gloriae obumbrantia propitiatorium. Duo cherubin tegentia (quae interpretantur plenitudo scientiae) duo sunt testamenta, in quibus plenitudo est scientiae, quae tegunt Christum, qui est propitiatio pro peccatis: quia in divina Scriptura latet. De quibus omnibus. Quid mysterii in se habeant. Non est modo dicendum per singula. Fortassis ideo reticuit, quia multis sermonibus opus habebant: sive quia necdum erant capaces omnia portare. His vero ita compositis. Et ordinatis, quae diximus esse tam in primo tabernaculo quam in secundo: hoc est, in Sancta sanctorum. In priori quidem tabernaculo, hoc est in illa parte templi ubi et altare incensi erat, et [Col. 0740A] ante cujus etiam fores erat altare holocaustorum. Semper introibant sacerdotes sacrificiorum officia consummantes. Non est ita intelligendum, quod in templo super altare incensi hostias offerrent aut ibi perficerent sacrificia victimarum; sed potius sacrificiorum officia possumus accipere incensum, ad quod offerendum semper ingrediebantur sacerdotes mane et vespere; sive consummato et perfecto sacrificio ante templum in altari holocaustorum semper ingrediebantur in templum cum incenso. Potest et tertio modo intelligi, ut, sicut superius diximus, cum templo altare etiam holocaustorum comprehenderit, ac per hoc a parte totum voluit comprehendere: utrumque tamen pro vero accipi potest. In hoc secundo autem semel in anno solus pontifex non sine sanguine quem [Col. 0740B] offerret pro sua et populi ignorantia. Secundum tabernaculum, in quod solus pontifex cum sanguine ingrediebatur significat interiora patriae coelestis. Ille vero pontifex designat Christum, qui semel ingressus est Sancta sanctorum intra velum impleta passione sua: ut assistat nunc vultui Dei pro nobis orans, non pro suis, sed pro nostris delictis. Nisi forte dicatur orare pro suis, propter communionem quam habet cum corpore suo, quod est Ecclesia: unde dicit in passione: Deus meus, Deus meus, quare me dereliquisti? Longe a salute mea verba delictorum meorum. Quae sunt enim verba delictorum, nisi corporis ejus, quod nos sumus? ipse enim peccatum non fecit, nec dolus inventus est in ore ejus. Hoc significante Spiritu sancto nondum propalatam esse sanctorum [Col. 0740C] viam. Id est, hoc significante Spiritu sancto ad Moysen, nondum venisse Christum, qui semel cum sanguine passionis suae ingrederetur coelorum secreta. Quasi diceret aliis verbis, Ideo solus pontifex cum sanguine intrabat semel in Sancta sanctorum, ut discamus, quia coeleste regnum inaccessibile erat adhuc mortalibus, quoadusque veniret Christus, qui expleta passione aperiret nobis januam patriae coelestis, reserato velo, id est coelo: nondum enim manifesta erat sanctorum via, ingrediendi in patriam coelestem; sive non manifestata intelligentia: quia ignorabant homines quid significarent illa mysteria. Nec putemus illuc nos non posse ingredi, quia pontifex noster prior ingressus est: ipse namque dicit ad Patrem: Pater, volo, ubi ego sum, et isti sint mecum. [Col. 0740D] Et alibi: Ubi ego sum, illic et minister meus erit. Et quia adhuc templum stabat, quando Apostolus ista loquebatur, et munera legalia, quamvis sine causa, ibi offerebantur, ideo subjunxit, dicens: Adhuc priore tabernaculo habente statum: quae. Subaudi res. Parabola est. Hoc est figura et similitudo. Temporis instantis. Sive praesentis: quod enim agebatur in templo tunc temporis, figura erat et similitudo istius veritatis quae etiam in Ecclesia complebatur. Sequitur: Juxta quam. Subauditur parabolam sive figuram. Munera et hostiae offeruntur. Adhuc ibi a sacerdotibus. Quae. Munera, vel hostiae. Non possunt perfectum facere servientem juxta conscientiam. Conscientia dicitur cordis scientia, per quam intelligitur [Col. 0741A] mens hominis. Illa (inquit) munera carnalia non poterant perfectum reddere servientem in lege perfectione mentis, quia non valebant mentem justificare, dum non tollebant peccata: neminem enim ad perfectum adduxit lex, sed in quibus ex maxima parte mundatio legis constabat, subsequenter ostendit, inquiens: Solummodo in cibis, et in potibus, et variis baptismatibus, et justitiis carnis. Subaudi, videbatur perfectum facere servientem. Usque ad tempus correctionis. Id est meliorationis et emendationis. Impositis. Istis justitiis carnis. Hae justitiae carnales in differentia ciborum, et potuum, ac variorum baptismatum, sive lavationum, usque ad tempus dominici adventus impositae fuerunt, sicut et reliqua quae in figura agebantur: Domino autem adveniente, [Col. 0741B] correctae sunt, hoc est emendatae, et in melius mutatae. Nam per munda animalia, quae lex praecipit ut edantur, significantur, munda opera; per immunda vero animalia, immunda opera intelliguntur, a quibus abstinendum est. Per potus vero mundos, doctrinam ecclesiasticorum virorum; per immundos vero, doctrinam haereticorum nihilominus intelligere debemus. De baptismatibus vero Judaeorum plenius in Evangelio Marci legitur, ubi vituperabant Pharisaei Dominum et discipulos ejus. non lotis manibus manducare: omnes enim lavationes eorum nomine baptismi designat. Aliquando aut manus solummodo lavant, aliquando pedes, aliquando totum corpus, quando aut aliquid immundum contingunt, aut etiam si ad mortuum ingrediuntur: sed frustra lavant [Col. 0741C] manus atque corpus, dum contemnunt fonte Salvatoris ablui; nam quod Propheta dicit: Lavamini, mundi estote, et mundamini qui fertis vasa Domini, illi solummodo carnaliter intelligebant: cum potius de lavatione baptismatis Christi et munditia operum dictum sit. Ista omnia imposita erant usque ad tempus correctionis, hoc est ad tempus dominici adventus: postea vero immutata sunt a Christo in melius; quia dum carnaliter observabantur, munditiam corporis adimplebant; dum vero spiritaliter coeperunt observari, munditiam animae pariter coeperunt observare. Christus autem assistens Pontifex futurorum bonorum, per amplius et perfectius tabernaculum, non manu factum, id est non hujus creationis. Pontifex Judaeorum qui semel in anno cum sanguine [Col. 0741D] introibat intra velum in Sancta sanctorum, oraturus pro populo, Christum Dominum significabat, sicut jam multis in locis declaratum est: qui cum sanguine passionis suae, reserato coelo, ingressus secreta patriae coelestis, ubi nunc assistit vultui Dei pro nobis. Pontifex autem futurorum bonorum duobus modis appellatur. Futura enim bona quae ipse nobis administravit, fuerunt verba coelestia, nativitas ipsius, baptismus, passio, resurrectio, remissio peccatorum, perfectaque justificatio: quae idcirco futura bona appellantur, vel quia mysteriis praefigurata sunt, vel etiam quia praedicta sunt in divinis oraculis. Altiori autem intellectu futura bona possumus accipere, gaudia patriae coelestis, quae nobis per Christum ministrata sunt: unde et Pontifex appellatur, eo quod [Col. 0742A] pontem, id est viam justitiae ad patriam coelestem ascendendi nobis exhibuerit. Alia translatio habet, Christus adveniens Pontifex futurorum: nisi enim advenisset, nequaquam futura bona nobis administrasset, neque assisteret vultui Dei pro nobis. Notandum quia non dixit simpliciter Apostolus illum assistere, sed per tabernaculum: usus etiam comparativo gradu, dicens: Amplius et perfectius: tabernaculum autem per quod assistit Deo Patri, humanitas illius: quoniam nisi homo fieret, nequaquam Deo Patri assistere posset. Tabernaculum ergo, corpus Domini amplius est tabernaculo Moysi, tabernaculo quoque Salomonis: quia illa manibus carnalium hominum facta sunt: hoc vero intra uterum virginis sine semine viri, totius Trinitatis opere effigiatum [Col. 0742B] est: sive in hoc amplius et majus illis tabernaculis, quia divinitas Verbi, quae tota non potest comprehendi in tabernaculo manu facto, in illo homine plenissime requiescit: perfectius sive sanctius in hoc est illis tabernaculis, quia neutrum illorum sibi ministrantes sanctificare, perfectosque facere potest. Quod dixit, Non manu factum, exposuit ipse dicens: id est, non hujus creationis cujus nos sumus, quia non fuit virili semine concretum. Iste est lapis quem vidit Daniel abscissum de monte sine manibus, hoc est de populo Judaeorum natum sine semine viri et coitu masculi. Neque per sanguinem hircorum aut vitulorum, sed per proprium sanguinem introivit semel in sancta aeterna redemptione inventa. Non cum sanguine legalium animalium, a quo perfecte justificatio [Col. 0742C] non poterat dari, sed cum sanguine passionis suae introivit in patriam coelestem: quo sanguine omnes sunt redempti perfecteque justificati, non temporali, sed aeterna redemptione: de hac redemptione dicitur per Zachariam: Visitavit nos, et fecit redemptionem plebis suae. Redemptio autem ad captivos pertinet, et nos captivi eramus, captivati a diabolo, in primo parente nostro. Si enim sanguis hircorum et taurorum, et cinis vitulae aspersus inquinatos sanctificat ad emendationem carnis, quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram ab operibus mortuis ad serviendum Deo viventi! Si sanguis animalium irrationabilium poterat carnem emundare, et sicut tunc temporis videbatur, sanctificabatur, [Col. 0742D] si quis immundus aspersus fuisset illo sanguine: multo magis sanguis Christi poterat mundare animam, et plenissime justificare; sed ne quis putaret plenam justificationem et emundationem provenire aspersione illius sanguinis legalis, subintulit Apostolus carnis emundationem secundum legem per illum dari: quasi diceret, Sanctificatur quidem caro, et emundatur, propter legis praeceptum: sed tamen anima non expiatur. Addidit quoque differentiae causam, per quam demonstravit illum sanguinem animalium non esse immaculatum, dicens de Christo: Qui per Spiritum sanctum semetipsum obtulit immaculatum Deo. Spiritus sanctus qui replevit illum hominem in utero virginali, custodivit eum ut absque peccato ab hoc mundo transiret, essetque immaculatum [Col. 0743A] sacrificium, in odorem suavitatis Deo Patri. Emundabit conscientiam nostram, id est mentem nostram. Ab operibus mortuis. Opera mortua sunt peccata quae animam occidunt: sicut enim anima vivit virtutibus, quae opera vitae appellantur: ita moritur vitiis et peccatis, simulque trahitur ad mortem aeternae perditionis, et bene dixit, ab operibus mortuis: si quis enim in lege tangebat mortuum, polluebatur, tamen aspersione sanguinis postea mundabatur: similiter qui imitatus fuerit opus mortuae animae, inquinatus, tamen per fidem dominicae passionis mundatur. Qui enim tetigerit picem, inquinabitur ab ea: hoc est, si per poenitentiam et gratiam baptismatis quis fuerit ablutus ab operibus mortuis, si eadem iterum attigerit, contaminabitur. Sequitur: [Col. 0743B] Ad serviendum Deo viventi. Hic aptissime ostendit quia opera mortua habentes non possunt servire vero et vivo Deo, quia illa mortua sunt et falsa: si enim qui mortuum aut aliquid immundum tangebat, non oportebat eum intrare in templum: quanto magis quis mortua opera habens, non poterit intrare in coelum? Et ideo novi Testamenti mediator est, ut morte intercedente. Sive interveniente. In redemptionem earum praevaricationum quae erant sub priori Testamento, repromissionem accipiant, qui vocati sunt aeternae haereditatis. Ubi enim testamentum, mors necesse est intercedat. Seu interveniat. Testatoris. Testamentum enim in mortuis confirmatum est alioquin. Id est aliter. Nondum valet. Firmum est testamentum Dum vivit. Ille. Qui testatus est. Leges humanas hic [Col. 0743C] videtur Apostolus tangere quae solent testamentum, quod alter alteri facit de haereditate sua firmum facere, quousque testator ipsius testamenti morte interveniente discesserit; mortuo vero illo testatore qui testamentum fecit, omnino jam firmum manet. In hunc modum testamentum vitae aeternae, quod a Christo accepimus, non aliter nobis firmum manere poterit, nisi ipse morte sua illud roborasset. Tantum enim erat peccatum nostrum, ut aliter non potuissemus redimi et salvari, nisi unigenitus Dei Filius pro nobis moreretur; et quia ad illud consequendum quod ipse promiserat, indigni eramus, ipse nobis morte sua mediator factus est, ut per suam mortem indebitam, illam quae nobis debebatur auferret. Et quia fortassis poterant multi minus perfecti dubitare [Col. 0743D] de promissionibus Domini, maxime ex eo quod mortuus est, quasi infirmus, beatus Apostolus exponit exempla, ex communi consuetudine legum humanarum ostendens quia non viventibus testatoribus, sed morientibus, firmantur testamenta, fortitudinemque accipiunt: quandiu enim vivit testator, potest immutare sententiam suam; quapropter volens Apostolus esse firmum testamentum quod Christus nobis dimisit, idem dicit, inquiens: Christus novi Testamenti mediator est, ut morte sua interveniente in redemptionem illarum praevaricationum quae non poterant auferri et deleri in priori Testamento, deletae autem sunt per passionem, ut repromissionem aeternae haereditatis accipiant illi qui vocati sunt aeterna vocatione: nam non loquitur hic de [Col. 0744A] generali vocatione, de qua Dominus ait: Multi vocati, sed pauci electi; sed de illa de qua idem egregius praedicator ait, loquens de electis: Quos praescivit, hos et praedestinavit; et quos praedestinavit, hos et vocavit; et quos vocavit, hos et justificavit. Titulum autem aeternae haereditatis ex parte in praesenti saeculo jam possidemus, nobis a Domino datum Evangelium, videlicet illius quod observatores suos aeternaliter cum Deo facit vivere: gratiam Spiritus sancti, remissionem peccatorum, cognitionem suam et pacem, quam nobis reliquit pergens ad passionem: Pacem (inquit) relinquo vobis. Istum quidem haereditatis titulum quasi arrham in praesenti habemus, sed perfectius nobis supplebitur cum erit Deus omnia in omnibus, cum tradiderit Christus regnum Deo et [Col. 0744B] Patri, cum fuerimus perducti ad gaudia patriae coelestis, in qua futuri sunt electi sicut angeli Dei in coelo videntes Deum sicuti est. Et haec erit perfecta haereditas electorum, quam Christus in morte sua confirmavit. Unde nec primum quidem sine sanguine dedicatum est. Id est, confirmatum et consecratum. Lecto enim omni mandato legis a Moyse universo populo, accipiens sanguinem vitulorum et hircorum cum aqua et lana coccinea et hyssopo, ipsum quoque librum et omnem populum aspersit. Omnia ista in figura agebantur: nam vitulus ille, qui plerumque sacerdotis erat, Christum significabat, qui verus Sacerdos existens vitulum, hoc est, semetipsum obtulit Deo Patri in ara crucis. Iste est vitulus quem pater mactavit pro reversione filii prodigi. Hircus quoque qui [Col. 0744C] pro peccato offerebatur, eumdem Christum significat, qui pro peccatoribus oblatus est: juxta quod idem Apostolus alias ait: Eum qui non noverat peccatum, Deus Pater pro nobis peccatum fecit: hoc est hostiam pro peccato; quod enim vetus Testamentum sanguine respersum est ad confirmationem, similiter et populus typice significabatur sanguine passionis Christi novum Testamentum confirmandum, et populum credentem mundandum. Aqua autem qua populus aspergebatur, aqua est baptismatis, qua fideles perfunduntur. Lana coccinea charitatem Christi, qua pro nobis passus est, et de qua alibi dicitur: Sic Deus dilexit mundum, ut Unigenitum suum daret pro mundo. Hyssopus herba humilis est, et in petra nascens, per quam humilitas designatur Christi et [Col. 0744D] fortitudo, qua interiora nostra purgantur: nam hujus herbae genere pulmonum vitia solent curari. Potest et per hyssopum poenitentia intelligi, quae fortiter peracta interiora vitia mentis purgat. Dicens: Hic sanguis testamenti quod mandavit ad vos Deus. Quasi diceret: haec est confirmatio hujus testamenti quod mandavit ad vos Deus: iste sanguis praefigurabat illum sanguinem qui de latere Christi in cruce manavit: hoc sanguine Christus et nos aspersit, et testamentum suum confirmavit, sicut ipse dixit Hic est sanguis novi Testamenti, in remissionem peccatorum. Etiam tabernaculum et omnia vasa ministerii sanguine similiter aspersit. Tabernaculum illi intelligendi sunt de quibus per prophetam Deus dicit: Inhabitabo illis, et inambulabo; et de quibus Apostolus alibi [Col. 0745A] dicit: Templum Dei sanctum est, quod estis vos. Vasa vero diversa fideles sunt Ecclesiae diversa officia habentes: quidam etenim sunt vasa praedicationis, sicut Paulus, de quo Dominus ad Ananiam ait: Vas electionis est mihi iste. Quidam vero diversos gradus ac varia officia habent, quae idem egregius commemorans dicit: Alii datur per Spiritum sermo sapientiae, alii sermo scientiae, alii prophetia, alii genera linguarum, alii gratia curationum, et alii atque alii diversa dona habent, quae singulis horum dividit Spiritus sanctus prout vult. Tabernaculum ergo et omnia vasa illius sanguine asperguntur, quia universalis Ecclesia cum omnibus sibi ministrantibus sanguine passionis Christi mundatur. Et omnia pene in sanguine mundantur, secundum legem: et sine sanguinis [Col. 0745B] effusione non fit remissio. Quare dixit: Pene in sanguine mundantur omnia, secundum legem: et sine sanguinis effusione non fit remissio? quoniam in illis non erat perfecta mundatio, neque perfecta remissio; corpora enim, quantum ad legem pertinet, mundabantur aspersione, sive effusione sanguinis animalium, leviaque peccata relaxabantur; sed in hoc quia majora crimina non tollebat, neque perfectum hominem reddebat, non erat perfecta mundatio: perfecta autem mundatio et remissio in sanguine Christi consistit, qui pro nobis fusus est in remissionem peccatorum; sine cujus sanguinis effusione nemo redimitur. Necesse est ergo exemplaria quidem coelestium his. Sacrificiis et aspersionibus. Mundari: ipsa autem coelestia melioribus hostiis mundantur quam istis. Sacrificia [Col. 0745C] legalia exemplaria, id est figuram et similitudinem vocat; ista autem, quae modo in veritate in Ecclesia celebrantur, coelestia appellat, id est spiritalia, quoniam spiritualiter sunt agenda; sive coelestia, eo quod illos qui in veritate ea celebrant, ad coelestia perducant. Exemplaria, inquit, coelestia mysteriorum ac rerum quae in lege agebantur, in figuram istorum quae modo in Ecclesia complentur, necesse erat talibus sacrificiis typicis et aspersionibus figurativis, quae vera praefigurabant, in lege uti. Ipsa autem coelestia, id est spiritalia, quae in veritate modo in Ecclesia celebrantur, melioribus hostiis mundantur istis legalibus: sanguine videlicet passionis Christi. Nam quia quaerebant vera sacrificia, quibus perfecte possent [Col. 0745D] homines mundari, nec inveniebantur, necesse fuit tandiu manere illa, quousque vera venirent. Non enim in manufacta Jesus introivit, exemplaria verorum; sed in ipsum coelum, ut appareat nunc vultui Dei pro nobis. Non introiit, inquit, Jesus in manufactis: subaudi, quae sunt exemplaria verorum. Manufacta appellat Sancta sanctorum, quae primum manibus Beselehel facta sunt in eremo, ac postea similiter manibus operariorum in templo Salomonis, in quae non introiit Jesus, sed in ipsum coelum, quod non est manibus hominum factum, sed jussione et voluntate Dei Verbi extentum. Igitur illa fuerunt exemplaria et figura verorum: quia ista vera Sancta sanctorum praefigurabant, quae Christus semel intravit. Introire autem Jesum dicimus secundum id quod homo est; [Col. 0746A] nam secundum quod Deus est, ubique est, et omnia implet, nec in manufacta hominum introiit, sed in ipsum coelum, jussione Dei creatum; nec hanc solam differentiam ostendit, sed etiam pontificem proximum factorem, ut appareat vultui Dei pro nobis: hoc est, ut seipsum exhibeat praesentiae paternae, nobisque illum propitium reddat. Unde Joannes dicit: Advocatum habemus apud Patrem Jesum Christum, et ipse est propitiatio pro peccatis nostris. Neque ut saepe offerat semetipsum, quemadmodum pontifex intrat in Sancta per singulos annos in sanguine alieno. Alioquin oportebat eum frequenter pati ab origine mundi. Non est Christus ad hoc ingressus in Sancta sanctorum, ut saepe semetipsum offerat, quemadmodum pontifex Judaeorum ingrediebatur in Sancta per singulos annos: [Col. 0746B] neque cum sanguine alieno, sed cum suo: quo niam ipse, qui est sacerdos et sacrificium, semel semetipsum obtulit in ara crucis; at vero resurgens jam non moritur: mors ei ultra non dominabitur: nec est necesse ut amplius moriatur; quoniam ad salutem omnium credentium satis sufficit una passio ejus. Alioquin: hoc est, si aliter esset, ut semel passus non prodesset, saepius oportebat eum crucifigi ab origine mundi: hoc est, quot fuerunt electi, et quot futuri sunt, pro singulis mori illum oporteret, si eos redimere vellet: sed noluit nisi tantum semel mori, quia una morte illius redemptio facta est. Nunc autem semel in consummatione saeculorum. Hoc est, in fine saeculorum, in novissima aetate. Ad destitutionem peccati per hostiam suam apparuit. Hoc est, per corpus [Col. 0746C] suum, quod fecit hostiam pro peccato. Semel (inquit) in fine saeculorum ad hoc apparuit, ut per hostiam suam destrueret peccatum: merito tunc apparuit, quando multa erant, ut ostenderet divitias gratiae suae; si enim in principio fieret, fortassis nullus crederet, et hoc semel in consummatione peccatorum per proprium sanguinem, non per alienum. Et quemadmodum statutum est hominibus semel mori, post hoc autem judicium: sic et Christus semel oblatus ad multorum exhaurienda peccata; secundo sine peccato apparebit exspectantibus se in salutem. Sicut hominibus statutum est ac decretum, ut non possint mori, nisi semel; postea autem accipiunt judicium: hoc est, prout unusquisque gessit in corpore, sive bonum, sive malum: sic et Christus semel oblatus est [Col. 0746D] a semetipso ad multorum tollenda peccata; nec potest amplius mori, sed neque indigemus. Notandum autem, ad multorum tollenda peccata illum esse oblatum, et non omnium: quia non omnes credituri sunt. Tale quid et ipse Dominus apostolis: Hic est sanguis meus novi Testamenti, qui pro vobis et pro multis effundetur in remissionem peccatorum. Quod autem sequitur: Secundo sine peccato apparebit exspectantibus se in salutem, tale est ac si diceret: Primum quidem apparuit ille per hostiam suam, hoc est per corpus mortale, quod fuit hostia pro peccato; secundo autem apparebit sine hostia pro peccato: quia non erit jam hostia pro peccato, sicut prius fuit: non enim poterit deinceps mori. Sicut enim unusquisque [Col. 0747A] nostrum post mortem recipit juxta opera sua, ita Christus devicta morte, et adepto regno, secundo apparebit exspectantibus se in salutem, ut juste vindicet suos, qui injuste passus est ab alienis. Melior est haec apparitio exspectantibus se in salutem, quam communis visio, de qua dicitur: Videbit eum omnis oculus, et qui eum pupugerunt. Hoc est ergo secundo apparere sine peccato, jam non videri in similitudine carnis peccati; sed nec aliorum peccata portantem in corpore suo super lignum, sicut in primo adventu fecit; nec intervenire amplius pro peccatis, sed vindictam exercere in peccatores.



CAP. X.

Umbram enim habens lex futurorum bonorum, non ipsam imaginem rerum, per singulos annos eisdem ipsis hostiis quas offerunt indesinenter, nunquam [Col. 0747B] potest credentes perfectos facere. Ordo verborum est: Habentes lex umbram futurorum bonorum, non ipsam imaginem rerum, nunquam potest accedentes ad se perfectos facere eisdem ipsis hostiis quas offerunt indesinenter per singulos annos. Futura bona duobus modis intelligenda sunt: videlicet vel sacramenta quae in veritate in Christo et in Ecclesia completa sunt, quae futura erant, ut venirent, vel etiam gaudia patriae coelestis. Umbram autem vocat figuram et similitudinem; imaginem autem pro veritate ponit. Multifariam autem sacramenta Christi et Ecclesiae ostendebat, donec veniret ipsa Veritas Christus, qui interiorem ejusdem figurae sensum data gratia Spiritus sancti, Ecclesiae suae patefaceret, simulque moriendo in creatura omnia illa sacramenta revolaret. [Col. 0747C] Nunquam autem potuit accedentes ad se perfecte mundare eisdem ipsis hostiis, quas semper offerebant ipsi sacerdotes per singulos annos; easdem ipsas hostias irrationabiles offerebant omnibus annis: arietes videlicet, boves, hircos, turtures et columbas. Sequitur: Alioquin cessassent offerri: ideo quod nullam haberent ultra conscientiam peccati cultores illius semel mundati: sed in ipsis commemoratio peccatorum per annos singulos fit. Alioquin, hoc est, si ab omnibus peccatis liberati essent, et cessassent offerri illae hostiae, eo quod nullam haberent ultra conscientiam, id est memoriam et recordationem peccatorum illorum a quibus cultores illius semel mundati essent; sed quia hoc non potuit fieri, et [Col. 0747D] nunquam potuerunt majora et criminalia peccata illis sacrificiis mundari, fit per singulos annos commemoratio peccatorum in ipsis hostiis, verbi gratia: Si obtulisset quis praesenti anno hostias pro peccato aut adulterii, aut sacrilegii, aut parricidii, necesse erat ut omnibus annis id ageret: quoniam non poterat perfecte expiare ab illo piaculo: proinde accusatio peccatorum fuit, quod fiebat, non solutio. Accusatio infirmitatis, non virtutis ostensio. In eo enim quod offerebatur, redargutio peccatorum, in eo quod semper offerebatur, redargutio infirmitatis ejusdem sacrificii. Propter quam causam imperavit semper offerri? Propter infirmitatem: quia non poterat perfecte mundare, ut et memoria et redargutio peccatorum fieret. Quid ergo dicendum est? nunquid et sacerdotes [Col. 0748A] nostri quotidie idem non agunt, dum non offerunt assidue sacrificium? Offerunt quidem, sed ad recordationem mortis ejus: et quia nos quotidie peccamus, et quotidie indigemus mundari: quia ille non potest jam mori, dedit nobis hoc sacramentum corporis et sanguinis sui, ut sicut passio illius redemptio et absolutio fuit mundi, ita etiam ista oblatio, redemptio et mundatio sit omnibus in vera fide offerentibus, bonamque intentionem habentibus. In hoc enim differt ab illo veteri sacrificio saepius repetito istud nostrum, quod similiter repetitur: quia istud est veritas, illud figura: istud perfectum reddit hominem, illud minime: et istud non causa infirmitatis suae repetitur, quod non possit perfectam salutem conferre: sed in commemorationem passionis [Col. 0748B] Christi, sicut ipse dixit: Hoc facite (inquiens) in meam commemorationem. Et una est haec hostia, non multae, sicut illae erant. Quomodo una est, et non multae, cum a multis diversis in locis diversisque temporibus offeratur? Aptissime ergo animadvertendum est, quia divinitas Verbi Dei, quae una est, et omnia replet, et tota ubique est, ipsa facit ut non sint plura sacrificia, sed unum, licet a multis offeratur: et sit unum corpus Christi cum illo, quod suscepit in utero virginali, non multa corpora: nec nunc quidem aliud magnum, aliud minus, aliud hodie, aliud cras offeremus, sed semper idipsum aequam magnitudinem habens: proinde unum est hoc sacrificium Christi, non diversa, sicut illorum erant. Nam si aliter esset, quoniam multis in locis offertur, multi [Col. 0748C] essent Christi: quod absit. Unus ergo ubique est, et hic plenus existens, et illic: plenum unum corpus ubique habens. Et sicut qui ubique offertur, unum corpus est, non multa corpora: ita etiam et unum sacrificium. Sequitur: Impossibile est enim sanguine taurorum et hircorum auferri peccata. Quae ratio esse poterat ut rationalis homo sanguine irrationalis animalis mundaretur? Quapropter leviora peccata purgabantur, corpusque mundabatur, quantum ad legem pertinet: tamen impossibile erat criminalia et graviora peccata illis sacrificiis mundari: unde neminem ad perfectum adduxit lex. Ideo ingrediens mundum dixit: Hostiam et oblationem noluisti: corpus autem aptasti mihi. Holocautomata pro peccato non tibi placuerunt. Tunc dixi: Ecce venio, in capite [Col. 0748D] libri scriptum est de me, ut faciam, Deus, voluntatem tuam. Anteriores hostiae ostenduntur his verbis inutiles esse ad integram perfectamque mundationem, et forma magis fuisse, nec esse acceptabiles Deo, quoniam ab initio non placuerunt ei: non enim putandum quod omnipotens Deus nidore carnalium et concrematione animalium unquam delectatus fuerit: licet legatur odoratus esse odorem suavitatis, sed fide et desiderio offerentis: unde per Jeremiam dicit: Holocautomata vestra non sunt accepta mihi, et victimae vestrae non placuerunt mihi. Et per Isaiam: Non offeratis (inquit) ultra sacrificium; incensum abominatio est mihi: qui mactat bovem, quasi qui excerebret canem. Sed quaestio hinc potest oriri non modica: Quare imperavit ut offerri debuissent, si illi [Col. 0749A] non placuerunt, nec voluntatis illius fuit. Quae gemina solutione potest solvi. Considerans omnipotens Deus animos Judaeorum pronos ad colenda idola, et ritum gentium imitandum, imperavit eis multa sacrificia offerre; ne otiosi sine sacrificiis sedentes in cultum deorum alienorum, dum vidissent alios offerre, inciderent; maluitque sibi offerri a se creata, quam idolis daemoniorumque portentis; imposuitque illis servitutem, non justificationem, quia non est ejus voluntas talia offerri. Tali modo et egregius praedicator, ut pote Creatorem creatura sequens, suis in dictis peregit, dicens: Volo omnes homines esse sicut meipsum, id est, castos, continentesque. Et iterum: Volo, inquit, juvenes nubere, filios procreare, propter fornicationem et [Col. 0749B] adulterium. Ecce duas voluntates constituit; sed tamen non sunt ejus ambae. Primum dicens: Volo omnes homines esse in continentia sicut meipsum, voluntatem suam expressit. Secundo vero: Volo juvenes nubere, indulgentiae causa taliter locutus est, propter fragilitatem carnis. Similiter non erat voluntas omnipotentis Dei talia sacrificia offerri, sed propter illorum infirmitatem praecepit. Unde superius dixit, quia non solum non voluit, sed nec desideravit. Potest et ita solvi: Ut quia futurum erat verum sacrificium Christi in Ecclesia, praeceperit typum et figurativa sacrificia praecedere: et revera ita necesse erat ut, sicut verbis praenuntiabatur, ita etiam et mysteriis praesignaretur, quatenus a figuratitiis transirent ad veritatem. Sed quia illi non placuerunt [Col. 0749C] illa sacrificia, advenit iterum, de quo Apostolus ait: Ideo, inquit, quia impossibile erat sanguine hircorum auferri peccata, et quia non placebant Deo talia sacrificia, ingrediens mundum, non dubium quin Christus dicit. Ingressio autem ista nihil est aliud nisi missio ejus, apparitio ejus, videlicet humanitatis. Quando enim qui ubique praesens erat, sed tamen invisibilis, factus postea homo visibilis mundo apparuit, quodammodo ubi erat, illuc ingressus est. Et quid dicit Deo Patri? Hostiam, inquit, et oblationem noluisti: corpus autem aptasti (sive perfecisti) mihi: illud tibi offeram sacrificium acceptum. Holocautomata pro peccato non tibi placuerunt. Tunc dixi: Ecce venio per incarnationis mysterium, ut meo sacrificio redimam genus humanum. Holocaustum dicebatur [Col. 0749D] sacrificium, quod totum cremabatur in altari, quasi totum incensum; nam , holon, dicitur totum, , caustum vero incensum: sicut holovitreum totum vitreum. Sed si holocautomata pro peccato non ei placebant, quaeri potest quomodo mundabantur? Ad quod respondendum est, quia fide et poenitentia digna mundabantur, sicut mundatus est David a peccato adulterii atque homicidii: perfecta autem mundatio in Christi adventu data est. In capite libri scriptum est de me, ut faciam, Deus, voluntatem tuam. De hujus libri capite diversa doctoribus disputantur. Quidam enim intelligunt hic initium Genesis, ubi scriptum est: In principio: id est in Filio fecit Deus coelum et terram. Quidam primum [Col. 0750A] psalmum, quem quidam referunt ad Christum: quidam ad quemlibet electum, in quo dicitur: In lege Domini voluntas ejus. Sed quia in his nihil de morte Christi praefiguratur, de qua Apostolus sermonem per totum hunc locum habet, melius videtur intelligi de initio libri Levitici dictum: qui liber cum totus de sacrificiis et hostiis contineatur, primum sacrificium de vitulo praecepit offerri dicens: Si quis ex vobis hostiam offert Deo de pecoribus, masculum immaculatum offerat: hoc est vitulum de bubus, sive de armento. Vitulus iste de bubus assumptus, atque in sacrificium oblatus, est Christus, de genere patriarcharum ortus, ac pro salute generis humani immolatus: voluntas enim Dei Patris fuit, ut Filius sua passione genus humanum redimeret, unde ipse Filius [Col. 0750B] appropinquans passioni dicit: Sed ut cognoscat mundus, quia diligo Patrem; et: Sicut mandatum dedit mihi Pater, sic facio. Surgite, eamus hinc: id est, eamus ad passionem. Superius dicens, quia hostias, et oblationes, et holocautomata pro peccato noluisti, nec placita sunt tibi, quae secundum legem offeruntur; tunc dixi: Ecce venio, ut faciam, Deus, voluntatem tuam. Aufert primum. Subaudi Testamentum, dum ejus oblationes respuit. Ut sequens statuat. Scilicet Testamentum: id est, stare et permanere faciat. In qua voluntate; Dei Patris, quam Filius adimplevit. Sanctificati sumus. In baptismate. Per oblationem corporis Jesu Christi semel. Quod dicit semel, tale est ac si diceret: Sanctificati sumus in baptismate per passionem, quam Christus celebravit semel. Et [Col. 0750C] omnis quidem sacerdos legis praesto est. Altari. Quotidie ministrans, et easdem offerens hostias, quae nunquam possunt auferre peccata. Subaudi criminalia atque capitalia. Hic autem. Haud dubium quin Christus. Unam pro peccatis offerens hostiam in sempiternum sedet ad dexteram Dei, de caetero exspectans, donec ponantur inimici ejus scabellum pedum ejus. Ministrare, sive offerre, signum ministrationis est, per quod intelligitur humilitas Christi. Ara vero signum est judicantis et dominantis, ut ei ministretur; per quod ostenditur exaltatio et gloria Christi, qui humilis apparuit: nunc autem exaltatus super omnem creaturam, habitat in plenitudine majestatis exspectans, et considerans tempus de reliquo quando judicet. Et cujus rei causa fiat ista dilatio exponit, dicens: Ut ponantur [Col. 0750D] inimici ejus scabellum pedum ejus. Inimici ejus sunt Judaei, haeretici, et falsi Christiani, omnesque infideles, qui subjiciendi sunt potestati illius. Hic et necessaria subjectio potest intelligi, quae pertineat ad reprobos in nequitia permanentes; et voluntaria, quae pertinet ad electos, qui deserentes viam nequitiae sponte subdunt se Christo. Illi sacerdotes Judaeorum multas quotidie offerendo hostias, non potuerunt auferre peccata: Christus autem semel semetipsum offerens, abstulit peccata mundi: sedet nunc in gloria Dei Patris. Una enim oblatione consummavit in sempiternum sanctificatos. Contestatur autem nobis Spiritus sanctus; postquam etenim dixit: Hoc autem testamentum, quod testabor ad illos post dies illos, dicit Dominus: [Col. 0751A] Dabo leges meas in cordibus eorum, et in mentibus eorum superscribam eas; et peccatorum et iniquitatum eorum non recordabor amplius. Contestatur, inquit, nos et Spiritus sanctus, id est, testimonio suo verba nostra confirmat, non solum per Psalmistam, sed etiam per prophetam, quia illae hostiae jam non sunt offerendae. In sequentibus verbis defectus est sententiae satis necessarius, quapropter dicatur ita: Postquam enim dixit omnipotens Deus per prophetam Jeremiam: Hoc autem est testamentum quod testabor ad illos post dies illos, dicit Dominus: Dabo leges meas in cordibus eorum, et in mentibus eorum superscribam illas: statim subintulit: Et peccatum eorum non memorabor amplius, ostendens jam non fore deinceps necessarias hostias figurativas: quod etiam Apostolus [Col. 0751B] manifestat, dum subdit: Ubi autem horum. Peccatorum. Remissio, jam non est. Necessaria. Oblatio pro peccato. Nam postquam hoc testamentum adimpletum est, quod Deus per prophetam promittebat, statim illae hostiae finem acceperunt: quia veniente veritate, umbra discessit. Notandum ergo quia ubi recordatio peccatorum non est, quae in baptismate per fidem dominicae passionis dimittitur, jam non est necessaria oblatio legis pro peccato. Habentes itaque, fratres, fiduciam in introitu sanctorum in sanguine Christi, quam initiavit nobis viam novam et viventem per velamen, id est carnem suam, et Sacerdotem magnum super domum Dei. Hactenus ostendit pontificis et hostiarum, tabernaculi quoque et testamenti, atque repromissionis distantiam, multaque differentia: nunc invitando hortatur [Col. 0751C] ad ea quae per Christum in veritate nobis advenerunt, dans auctoritatem de magno Pontifice et dicens: Propterea, inquit, habemus plus fiduciae per sanguinem Christi mundati, quam illi qui carnaliter hostias offerebant: quia hostia nostra vera et rationalis est. Intantum enim majorem fiduciam habemus in ingressu coelorum per sanguinem Christi, inquantum magis cohaeredes effecti sumus. Nullus ad dona Spiritus sancti pervenire valebit, nisi per fidem, sive fiduciam, id est per viam novam et viventem, quam initiavit nobis Christus, hoc initium utendi dedit: viam vero novam dicit fidem, quae per Christum data, sive exemplum humilitatis, per quod ipse perrexit, humilians semetipsum usque ad mortem. Possumus et novam viam accipere aditum patriae coelestis nobis [Col. 0751D] per Christum reseratum: qui idcirco via nova appellatur, quoniam nulli ante ingressibilis fuit. Dicendo autem, Novam, conatur ostendere, cuncta majora nova habere, siquidem nunc aperta est nobis via fidei, per quam plenissimam justificationem accipimus, et apertae sunt nobis portae coeli, quod nemini antea concedebatur. Viventem quoque eam appellavit, hoc est semper manentem et semper patentem, quoniam et fides recta aeternaliter manebit, et porta coeli semper patebit. Initiavit autem hanc viam nobis Christus, id est dedicavit et confirmavit, seu dedit per velamen, id est carnem suam. Idemque primo aperuit illam viam, ascendendo ad patriam coelestem, et ipse primo initium nobis dedit utendi. Caro autem [Col. 0752A] dominica non congrue nomine velaminis designatur: quia sicut velum celabat arcam, et ea quae ultra erant, ita ultra illam divinitas Verbi latebat. Et sicut per velamen perveniebatur ad interiora, ita per humanitatem pervenitur ad divinitatis cognitionem. Sacerdos autem magnus super domum Dei Christus intelligitur, qui est a Deo Patre constitutus super Ecclesiam; juxta quod ipse dicit: Ego autem constitutus sum rex ab eo. Sequitur: Accedamus cum vero corde, et in plenitudine fidei, aspersi corda a conscientia mala, et abluti corpus aqua munda. Ex superioribus ista pendent, ubi dicit Apostolus: Habentes itaque, fratres, fiduciam in ingressu sanctorum per sanguinem Christi, accedamus ad Deum cum vero corde. Quid est in vero corde accedere ad Christum? Exposuit [Col. 0752B] subjungens: In plenitudine fidei, ut credamus resurrectionem generalem futuram; quasi diceret: Jam quia fiduciam habemus ingredi patriam coelestem, non debemus haesitare, quod quorumdam sit resurrectio, quorumdam vero non; sed vera fide debemus credere omnes homines resurrecturos, quosdam ad gloriam, quosdam vero ad poenam. Nam si quis de hoc haesitat, non habet veram plenamque fidem. Potest et aliter intelligi: Plena fides est, quae concipitur corde, confitetur ore, et operibus bonis exornatur. Hac fide accedendum est ad Dominum, quicunque volunt introitum patriae coelestis reserari. Necesse est ergo ut sint corda aspersi, id est mundati per corda a conscientia mala, a peccatis, a voluntate mala, sive munda corda habentes; simulque ostendit quia non [Col. 0752C] fides sola, sed etiam vita cum virtutibus quaeritur; quoniam fides sine operibus mortua est. Judaei corpora mundabant, non conscientiam. Et abluti, inquit, corpus, sive ablutum corpus habentes aqua munda, hoc est aqua baptismatis. Idcirco autem dicit corpus aqua baptismatis abluendum, quia dum corpus abluitur aqua, Spiritu sancto sanctificatur anima. Teneamus spei nostrae confessionem indeclinabilem; fidelis enim est qui repromisit. Confessionem spei indeclinabiliter tenemus, si non desperamus de patria coelesti, de omnibus quae nobis promisit Dominus; vel si firmiter ea observamus quae professi sumus in baptismate. Sicut enim fidelis et verus remunerator est Christus in promissionibus, ita fideles vult nos esse in promissis nostris, quae novimus tempore baptismatis, [Col. 0752D] diabolo contradicere, Christo quoque servire. Et consideremus invicem in provocationem charitatis et bonorum operum. Hoc est, consideremus diligenter inter nos, et quemcunque viderimus majorem charitatem habere, operibusque melioribus intentum, provocemur illius exemplo, quatenus eum summopere imitemur: in eum intendamus ut diligamur; ex dilectione quippe bona opera procedunt. Quapropter bonum est magnum dilectionis, nihilque est bonum quod non per charitatem fit: quoniam plenitudo legis est dilectio. Non deserentes collectionem nostram. Id est congregationem fidelium. Sicut est consuetudinis quibusdam; sed consolantes. Subaudi nos invicem. In hoc loco non solum admonuit, sed etiam culpavit, [Col. 0753A] et terruit unitatem charitatis scindentes: erant enim multi qui conturbabant congregationem fidelium, quasi non possent habitare inter illos causa suae sanctitatis, et deserebant collectionem illorum, habitantes soli, ut Deo liberius viderentur vacare. Isti tales superbia distenti despiciebant caeteros et scindebant charitatem: quos Apostolus utrumque et admonet et terret, hortans ne deserant societatem fidelium, sed potius consolari simpliciores optent et suo exemplo confortari: tantum enim valet societas fidelium, ut ubi duo vel tres congregati fuerint in nomine Salvatoris, ipse sit in medio eorum. Sequitur: Et tanto magis. Sectamini charitatem, vosque invicem consolamini. Quanto videritis appropinquare diem. Judicii, in quo singulorum merita examinabuntur. Vel extremum [Col. 0753B] diem vitae nostrae; dicit enim alio loco: Nihil solliciti sitis, Dominus enim prope est. Voluntarie enim peccantibus nobis post acceptam notitiam veritatis. Id est post notitiam verae fidei gratiaeque baptismatis. Jam non relinquitur pro peccatis hostia. Sponte peccantibus nobis, et deliberate, postquam accepimus agnitionem verae fidei, et postquam mundati sumus in baptismate, non reservatur ultra nobis hostia pro peccato, quae pro nobis offeratur, sicut in Veteri Testamento donatum est, hostias saepius offerre pro peccato. Neque enim Christus, qui est hostia nostra, iterum immolandus est pro peccatis nostris: hoc enim semel factum est, et secundo opus non est, sed magis opus est post acceptam gratiam permanere in fide recta et munditia bonorum operum. Mundatus [Col. 0753C] es in baptismate; liber es a criminibus omnibusque peccatis; factus es filius Dei: si ad primum reversus fueris, gravissimum te exspectabit judicium sequens, nisi per dignam poenitentiam revocatus fueris. His autem verbis non poenitentiam excludit, neque propitiationem, quae fit per poenitentiam; neque repellit et dejicit per desperationem delinquentium; sed secundum excludit lavacrum baptismi. Non enim ita est inimicus saluti nostrae, ut diceret, non esse ultra poenitentiam, neque peccatorum remissionem; sed hostia, inquit, ultra non est; hoc est, crux ultra non est, ut iterum Christus crucifigatur, iterumque nos baptizemur. Nam sicut Christus semel mortuus est, et jam non moritur, ita et nos semel baptizati instar mortis ejus et sepulturae, sicut Apostolus alias dicit, [Col. 0753D] Consepulti cum illo per baptismum in morte, jam non possumus rebaptizari. Quanto magis ubi plures fuerunt, major erit gratia ejus in illis? Terribilis autem quaedam exspectatio judicii, et ignis aemulatio, quae consumptura est adversarios. Aemulatio aliquando pro imitatione ponitur, aliquando pro invidentia; hic autem pro consumptione et vindicta accipitur. Terret ergo Apostolus omnes, ut metuant post baptismi lavacrum ad vitia relabi: quia non possunt rebaptizari. Terret etiam, ut si peccaverint, poenitentiam statim studeant agere dignam: quoniam quicunque poenitentiae medicamentum neglexerit, vindicta et consumptio ignis aeterni devorabit eum. Quapropter enusquisque ad poenitentiae, dum tempus habet, medicamenta [Col. 0754A] confugiat, ne igni tradatur aeterno. Irritam quis faciens legem Moysi, sine ulla miseratione duobus vel tribus testibus. Scilicet convictus. Moritur: quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiae contumeliam fecerit? Moysi dicitur esse lex ideo quia per Moysen data est a Domino: sicut et nos soliti sumus dicere in oratione dominica ad Dominum: Panem nostrum quotidianum da nobis hodie: non quod noster antea fuerit, sed cum ab illo datur, noster efficitur. Incutit autem Apostolus terrorem Christianis, sumens comparationem a lege Moysi, quam si quis transgressus fuisset, irritam eam et inanem faciens, duobus vel tribus testibus convictus, sine ulla miseratione [Col. 0754B] et venia, a judicibus dijudicatus confestim occidebatur. Dicit ergo: Si ille qui legem quae per servum data est transgressus fuerit, sine ulla miseratione occidebatur, quanto magis majora supplicia sustinebit qui Filium Dei conculcaverit! Utique quanto major est Christus Moyse, et gratia Evangelii a Filio data, quam lex per servum data et administrata, tanto majora et deteriora merebitur supplicia, qui conculcaverit Christum. Sed quomodo possumus illum conculcare, qui in dextera Dei Patris sedet, elevatus super omnes coelos? Dum praecepta illius pro nihilo ducimus, dedignantes ea implere, tunc utique eum conculcamus. Sicut enim ea quae conculcamus, pro nihilo ducimus et nullius honoris; sic et qui libere peccant absque timore et absque poenitentia, [Col. 0754C] Christum conculcant, sive contemnunt, atque despiciunt; eum judicem futurum minime formidant. Vel certe Christum conculcat quicunque corpus illius indigne percipit. Sive (ut tertio modo dicamus) Christum conculcat, qui male vivendo de tabernaculo cordis sui eum expellit, qui dixit: Inhabitabo in illis et inambulabo. Sanguinem quoque testamenti pollutum ducit: sive, ut in Graeco habetur, communem, vel immundum, qui sanguinem passionis Christi pro nihilo ducit, quo Testamentum Novum confirmatum est, et quo etiam ipse sanctificatur a tempore passionis. Alio nihilominus modo sanguinem testamenti pollutum ducere, est mysterium sanguinis Christi indigne percipere, nullamque differentiam inter illum ac reliquos facere: cum in illo sanctificatus sit tempore baptismi, et possit etiam quotidie sanctificari, [Col. 0754D] si digne perceperit eum; de talibus dicit Apostolus: Qui manducat et bibit indigne, judicium sibi manducat et bibit, non dijudicans sive discernens corpus et sanguinem Domini a reliquis cibis et potibus. Spiritui quoque gratiae, id est Spiritui sancto, contumeliam facit, qui de tabernaculo cordis sui male vivendo illum ejicit. Vel qui non credit quod per illum in Ecclesia fit remissio peccatorum; vel certe qui blasphemat illum, opera ejus denegando, et diabolo tribuendo. Unde Dominus dicit: Qui blasphemaverit in Spiritu sancto, non remittetur illi, neque hic, neque in futuro. Qui idcirco Spiritus gratiae vocatur, vel quia per illum gratis nobis dimittuntur peccata, vel certe [Col. 0755A] quia illo distribuente, dividuntur gratiae donorum spirituum fidelibus, quas Apostolus commemorat dicens: Et alii quidem datur per Spiritum sermo sapientiae; alii sermo scientiae, et caetera, usque dum concludit dicens: Haec omnia operatur unus atque idem Spiritus, dividens singulis prout vult. Scimus enim qui dixit: Mihi vindicta, ego reddam. Loquitur Deus omnipotens per prophetam. Mihi injuriam et contumeliam facienti, vindictam reddam: et ego retribuam eis juxta quod merentur. Et iterum: Quia judicabit Dominus populum suum. De inimicis hoc dictum est. Ego retribuam eis qui male faciunt, non de his qui male patiuntur. De his videlicet qui negligenter vivunt, et per poenitentiam se purgare nolunt; sed cum male faciant, secure ad mensam dominicam [Col. 0755B] accedunt. Populum autem, quem Dominus judicare dicitur, dupliciter possumus intelligere, et ad electum scilicet populum referre et ad reprobum. Judicabit enim Dominus populum suum, hoc est separabit plebem suam; et discernet bonos a malis, fideles ab infidelibus. Quod si ad reprobos relatum fuerit, judicare pro damnare accipiendum erit. Populus autem Domini appellatur, non per gratiam, sed per creationem. Horrendum est incidere in manus Dei viventis. Incidit in manus Domini qui judicium hominis contremiscens, judicium omnipotentis Dei parvipendit. Incidit quoque in manus, id est in potestatem et judicium omnipotentis Dei, quisquis post peccatum contemnit poenitentiam agere. Quicunque ergo peccator est, si non poenituerit de peccatis suis, incidet [Col. 0755C] in horrendum et valde extimendum judicium omnipotentis Dei, qui reddet unicuique secundum opera sua. Rememoramini autem pristinos dies, in quibus illuminati magnum certamen sustinuistis passionum. Optimi medicorum, cum vulnus secaverint, et per incisionem augmentum doloris fecerint, solatium et remedium illi loco adhibent, ubi dolor inest, et perturbatam refovent animam. Postquam autem revocaverint illum, alteram non dant jam sectionem; quinetiam illa quae facta sunt, medicaminibus mitioribus et valentibus amplitudinem mitigare, et dolores confovent. Sic et Apostolus isto in loco more illorum agit. Postquam enim concussit animas eorum, et compunxit mentione gehennae, affirmans omnibus modis perituros, qui gratiae Dei injuriam faciunt aliquando: [Col. 0755D] et hoc ex lege Moysi aliisque testimoniis edocens, ac dicens metuendum esse incidere in manus Dei viventis: protinus, ne multo timore in desperationem ruerent, consolatur eos per laudem, blandimenta et orationes, reducens eis ad memoriam praeterita illorum bona opera: Rememoramini, inquit, pristinos dies, in quibus illuminati per fidem, et confortati per gratiam divinam, magnum certamen sustinuistis passionum; ac si diceret: Quando introducti estis ad fidem, quando in initio fidei eratis, tantam fortitudinem demonstrastis ut magnum certamen passionum sustineretis pro Christi nomine a contribulibus vestris. Judaei enim credentes quidam exspoliati sunt a non credentibus: quidam vero non. Illi vero qui non fuerunt [Col. 0756A] exspoliati, subministrabant aliis de facultatibus suis: quapropter cum hoc agnovissent infideles, multa mala intulere, utriusque [F. utrisque]: unde non dicit Apostolus simpliciter certamen sustinuisse eos, sed addidit, magnum; nec dicit, tentationes, sed passiones. Et in altero quidem opprobriis et tribulationibus spectaculum facti. Estis. In altero autem socii taliter conversantium effecti. Ex parte quidem, inquit, opprobriis, id est contumeliis et irrisionibus, et tribulationibus spectaculum facti estis: hoc est, publice et in conspectu multorum irrisi. Ex parte autem altera effecti estis socii in compassione taliter conversantium: apostolorum videlicet, et eorum qui sunt exspoliati propriis facultatibus, et verberibus afflicti, atque in carcerem retrusi. Duobus modis ostendit eos bene laborasse: [Col. 0756B] scilicet, vel quia et publice contumeliis et tribulationibus sunt diversis afflicti: quod genus humanum gravius sustinet in conspectu plurimorum aliquid inhonestum aut verbis, aut factis pati; seu etiam quia positis in carceribus compatiebantur, victumque ac vestimentum, prout poterant, subministrabant: unde facti erant eorum socii: quoniam mercedem et retributionem, quam percipit praedicator veritatis pro Christi nomine positus in carcere, aliisque tormentis afflictus, eamdem recepturus est ille qui ei subsidium praebet, ne deficiat in tribulationibus, sicut ipsa Veritas promittit, dicens: Qui recipit prophetam in nomine prophetae, mercedem prophetae accipiet. Notandumque quia non dixit simpliciter, Tribulationibus afflictos; sed etiam argumentum fecit, dicens: [Col. 0756C] Spectaculum facti estis. Cum enim secrete exprobratur, facilius tolerare videtur. Quod vero illi ea exhibuerint quae enumeravimus, apertius jam ostendit, dum sequitur: Nam et vinctis compassi estis: et rapinam bonorum vestrorum cum gaudio suscepistis. Mirabiliter laudat eos in fide: quoniam si fidem non haberent meliora se recepturos pro hac substantia subtracta, non cum gaudio suscepissent rapinam ejus. Quandiu enim permissum est eis, compassi sunt aliis exspoliatis, atque in carcere positis. Exspoliati vero cum gaudio suscepere rapinam et damnum sibi illatum, credentes se meliora recepturos: unde subdit: Cognoscentes vos habere meliorem et manentem substantiam. Quasi diceret: Videntes divitias spiritales vobis pro istis temporalibus futuras, sustinuistis cum [Col. 0756D] gaudio rapinam bonorum temporalium. Hoc autem totum fuit apostolicum opus et dignum fortibus animabus, ut flagellis gauderent. Sicut in Actibus apostolorum dicitur: Euntes autem a conspectu consilii, ibant gaudentes, quoniam digni habiti sunt pro nomine Jesu contumeliam pati. Et ut demonstraret istam temporalem substantiam non esse semper mansuram, ideo dixit illos meliorem habere substantiam, et manentem: prout diceret, firmam, et substantialem, atque perpetuam, quae perire non possit, sicut ista terrena perit. Nolite itaque amittere confidentiam vestram, quae magnam habet remunerationem. Id est, Nolite deficere in tribulationibus quia magna est remuneratio. Apparet autem quia in [Col. 0757A] magna confidentia erant ad Deum: quam ne amitterent, instantissime hortatur. Facilius enim integra conservantur, quam amissa recuperantur: quapropter quod tenetur, et formidinem habet, necesse est ut fortitudinem habeat. Nihil, inquit, vobis necessarium est, nisi ut stetis firmiter in fide vestra, et permaneatis in fortitudine vestra, quae magnam habet remunerationem apud Deum. Patientia enim vobis necessaria est: ut voluntatem Dei facientes, promissionem reportetis. O quanta magnitudo hortationis et consolationis! Veluti si quis ad athletam et certatorem hoc diceret: Qui cunctos superasset, nullumque relictum haberet, et qui sibi decertare posset. Verbi gratia, dum ille diceret: Jam quia superavi omnes, nullusque est qui mecum decertet, da mihi coronam: [Col. 0757B] poterat illi quilibet dicere: Sustine parumper, usque dum veniat arbiter, aut etiam rex, qui tibi bravium referat pro victoria tua. Quod si ille athleta impatienter ferret non tolerans sitim aquae et aestuationis, dicens: Aut date quod mereor, aut recedam, diceretur illi: Patienter sustine hanc morulam, in proximo est ut veniat imperator, qui tibi reddet praemium: tristatur quidem, sed multo amplius si publice et in conspectu multorum: genus enim humanum sicut valde delectatur laude publica, ita facile captivatur opprobriis aperte sibi illatis. Isto modo hortatur eos Apostolus, ne deficerent, sed patienter exspectarent Domini adventum: Patientia, inquit, vobis necessaria est: hoc est, verum opus habetis, videlicet ut perseveretis in agone, donec recipiatis coronam condignam [Col. 0757C] labori vestro. Non enim qui coeperit, coronabitur, sed qui perseveraverit in certamine usque in finem, hic salvus erit. In patientia (inquit Dominus) possidebitis animas vestras. Reportetis, dixit, promissionem, id est, accipietis gloriam sempiternae beatitudinis. Adhuc enim aliquantulum modicum, qui venturus est, veniet, et non tardabit. Haud dubium quin Christum significet: consolatur eos tanquam parum sit temporis, usque dum venit: non modica enim consolatio est laboris, cito sperare judicem, et remunerationem constantiae, certaminisque remuneratorem. Justus autem meus ex fide vivit. Quod si subtraxerit se, non placebit animae meae. Hoc propheticum testimonium intulit Apostolus ad exhortationem fidei, in acquisitionem animae. Sicut vita corporis [Col. 0757D] anima, ita vita animae fides est: quae videlicet concipitur corde, confitetur ore, exornatur opere: quoniam fides sine operibus mortua est, a qua fide si quis se subtraxerit, non placebit voluntati Dei. Non enim est putandum quod Deus Pater, aut Spiritus sanctus, aut Filius etiam in natura divinitatis habeat animam; sed more humano loquens divina Scriptura, nobis consulendo voluntatem illius, animae vocabulo exprimit. Considerandum autem quia, sicut displicebit qui haesitaverit, ita placebit Deo qui crediderit, vivens in fide sua recta: Laborastis, inquit, in certamine, exspectate eam spem, nolite hic quaerere quae speratis: quia justus ex fide vivit. Nos autem non sumus subtractionis filii in perditionem, sed fidei [Col. 0758A] in acquisitionem animae. Non sumus, inquit, ego et vos filii eorum paganorum atque gentilium qui se subtrahunt a vita fidei et luce sempiterna ad perditionem animarum suarum: sed sumus filii patriarcharum, qui fide probati et in fide perfecti fuerant, ut acquirerent sibi suas animas ad salutem, et insuper aliorum suo exemplo.



CAP. XI.

Est autem fides sperandarum substantia rerum, argumentum non apparentium. Ordo verborum est, Fides est substantia sperandarum terum, argumentum videlicet rerum non apparentium. Fides est credere quae non videntur; et dum ea credimus in veritate aut fuisse, aut esse, aut futura esse, quae non vidimus, ipsa fides facit ea subsistere in corde nostro, quasi oculis corporeis; in rebus autem quae videntur, neque credulitas dici potest, neque incredulitas, sed [Col. 0758B] potius agnitio dicenda est. At vero fides est ita animum firmum esse de his quae non videntur, sicut de his quae jam videntur, et dum hoc fit, fides facit ea subsistere in nobis credendo: verbi gratia, ut ex multis saltem paucis utamur exemplis: Resurrectio generalis necdum facta est: et cum necdum sit in substantia, spes facit eam subsistere in anima nostra, quasi prae oculis illam habeamus. Hoc est, quod dixi, substantiam esse fidem illarum rerum quae sperantur, necdum quae videntur; et si argumentum est eadem fides rerum quae necdum apparent, quid est quod eam jam volunt videre? Arguere dicebant antiqui ostendere: a quo venit argumentum, quasi ostensio et praemonstratio futurarum rerum et illarum quae non videntur. Est autem proprie argumentum ratio, [Col. 0758C] quae rei dubiae fidem facit. Profecto ergo liquet, quia fides illarum rerum argumentum est, quae apparere non possunt: quae enim apparent, jam fidem non habent, sicut superius diximus, sed agnitionem. Dum ergo vidit Thomas, dum palpavit, cur ei dicitur, Quia vidisti me, credidisti? Sed aliud vidit, aliud credidit. A mortali enim homine Divinitas videri non potest. Videndo ergo credidit, qui considerando hominem verum Deum, quem videre non poterat, exclamavit. In hac enim. Subaudi fide. Testimonium. Justitiae. Consecuti sunt senes. Senes hic debemus intelligere patres Veteris Testamenti: patriarchas videlicet, prophetas, aliosque justos, qui in fide, qua crediderunt Deo ejusque promissionibus, testimonium laudis atque justitiae promoverunt. Unde Abraham [Col. 0758D] quia credidit Deo, reputatum est ei ad justitiam, et amicus Dei appellatus est. Haec autem fides ita est accipienda, ut credatur in corde, confiteatur ore, et ornetur operibus. Ille enim vere credit, qui exercet operando quod credit: quo contra de his qui fidem nomine tenus retinent, Paulus dicit: Confitentur se nosse Deum, factis autem negant. Fide intelligimus aptata esse saecula verbo Dei, ut ex invisibilibus visibilia fierent. Quia animae Hebraeorum debiles adhuc erant, et a fide quidem initium sumpserant, ex passionibus autem tribulationum pusillanimes efficiebantur, minusque patienter mala sibi irrogata ferebant, hortatus est eos Apostolus primo ex seipsis, dicens: Rememoramini pristinos dies; deinde ex Scriptura [Col. 0759A] divina dicente: Quia justus ex fide vivit; deinde vero ex rationibus, ostendens fidem esse substantiam rerum non apparentium: nunc autem ex progenitoribus incipit loqui, mirabiliter eos ponens in exemplum; quia sicut illi omnes per fidem salvati sunt, ita et nos omnes per fidem salvamur: cum enim invenit anima in eisdem passionibus socium, requiescit et respirat, ac in fide et tribulationibus qualibuscunque solet accidere. Valde enim fragile est genus humanum, nimiumque haesitans in cogitatione: quapropter necessaria est consolatio ex praecedentium fide et patientia. Apostolus ergo ex patribus quidem eos hortatur; sed primum ex communi initio, dicens: Manifestum est, inquit, quia non exstantibus, quae sunt, Deus effecit, sed ex invisibilibus visibilia, [Col. 0759B] ex non existentibus existentia. Ratiocinando ergo hoc invenire non possumus quomodo fecerit ex nihilo omnia, vel ex invisibilibus visibilia; quia non eramus, quando facta sunt. Unde ergo certum habetur? Utique manifestum est, quod fidei res est ista credere, fide quippe credimus aptata, id est perfecta, seu facta saecula: quia non ex visibilibus, sed ex invisibilibus facta sunt quae videntur. Invisibilia autem id possumus intelligere informem materiam, de qua dicitur in exordio Genesis: In principio (inquit) creavit Deus coelum et terram. In coeli autem nomine non est intelligendum istud coelum corporale, quod appellatur firmamentum; sed angelica natura, coelique spiritales. Per terram vero intelligitur informis materia, de qua postmodum omnia facta sunt: [Col. 0759C] videlicet omnia corporalia, quae tunc quodammodo invisibilia erant, quando tenebrae erant super faciem abyssi. Ex invisibili autem materia facta sunt visibilia, quando per species et formas divisa et discreta sunt omnia. Potest et alio modo intelligi quod dicit: Ex invisibilibus visibilia fierent: Invisibiliter mundus, antequam formaretur, in Dei sapientia erat: qui tamen per expletionem operis factus est visibilis optatibus humanis. Quod autem dicit saecula perfecta esse verbo Dei, per saecula debemus intelligere omnia quae facta sunt in tempora sive saecula verbo Dei Patris, juxta quod Joannes dixit: Omnia per ipsum facta sunt. Saecula vero, ut Ovidius Naso dicit, dicuntur a sequendo, eo quod sese sequantur atque revolvantur, teste Varrone. Saecula autem ex eo dici [Col. 0759D] possunt, ex quo varietas coepit esse temporis. Fide plurimam hostiam Abel quam Cain obtulit Deo per quam testimonium consecutus est esse justus, testimonium perhibente Deo muneribus ejus: et per illam defunctus adhuc loquitur. Ponit primum eum qui mala passus est, et hoc a fratre, proprium illorum ponens exemplum: etenim eadem passi fuerant illi a contribulibus suis et fratribus. Plurimam quippe, Id est majorem hostiam Abel obtulit Deo quam Cain: non quod illa hostia rebus carnalibus major exstitisset: sed quidquid melius habuit Abel, per fidem Deo benevolo animo protulit, et exinde ei sua multiplicata fuerunt; et intelligimus ipsum per hoc placuisse Deo, fide namque hoc fecit: quia qui credidit ea, [Col. 0760A] quae bona voluntate offerebat, Deo placere, seque remunerandum a Deo, testimonium quoque Deo perhibente muneribus ejus; sive quod ignis descendit de coelo, ut in Theodotione legitur: quia inflammavit Dominus super Abel, et super munera ejus; seu per illam sententiam, qua a Domino in Evangelio est laudatus, comprobatus est esse justus; sic enim dicit Dominus in Evangelio: Amen dico vobis, requiretur a vobis sanguis justorum qui effusus est super terram, a sanguine Abel justi, usque ad sanguinem Zachariae filii Barachiae. Per illam etiam hostiam adhuc loquitur jam defunctus, et dicitur: Sanguis Abel clamat ad me de terra. Sive adhuc loquitur, hoc est interemit quidem eum corpore, sed ejus gloriam non potuit interimere cum eo: dum enim gloria illius in toto mundo praedicatur, dum laus [Col. 0760B] ejus in hominum ore versatur, dum eum omnes admirantur, quotidie adhuc defunctus loquitur. Qui enim alios suo exemplo admonet, ut justi sint, quomodo non loquitur? Fide Enoch placuit Deo, et translatus est, ne videret mortem: et non inveniebatur, quia illum transtulit Deus. Enoch placuit Deo per fidem: quia fuit bonis operibus exornatus, credens se omnino per illam placere Deo: quapropter translatus est in paradisum terrenum, unde quondam Adam ejectus est: videlicet ne experiretur mortem corporalem, donec tempus a Deo constitutum percurrat: quo habitu vitae, vel quo statu consistat modo in paradiso, non est nostrum inquirere. Hoc tamen credendum est, quia sine aliqua molestia, et sine aliquo dolore, aut labore quiescit in illo paradiso. Et sicut ille vivit sine aliqua impugnatione [Col. 0760C] carnis, sine aliqua concupiscentia carnis, ita nisi primus homo peccasset, completo omni numero electorum, a paradiso terreno transferretur ad paradisum coelestem. Ut autem transferretur, causa fuit quod placuerat Deo; sed ut placeret Deo, causa fuit ejus fides. Nisi enim crederet quod redditurus ei esset Deus mercedem laboris sui, quomodo placeret ei? Ante translationem enim testimonium habuit, placuisse Deo. Dicente Scriptura: Quia ambulavit Enoch cum Deo, obtemperans voluntati ejus. Sine fide enim impossibile est placere Deo. Credebat enim Enoch: quia si quis crediderit esse Deum, et ad eum accesserit, retributionem haberet: quia ergo fides fundamentum est omnium bonorum, ideo sine fide non potest Deo placere. Credere enim oportet accedentem [Col. 0760D] ad Deum, quia est; et inquirentibus se remunerator sit. Sic quicunque accedit ad Deum credendo, credere oportet illum, quia Deus est, hoc est, semper habet esse, juxta quod ipse dicit ad Moysen: Ego sum qui sum; et: Qui est misit me ad vos. Credere etiam debet, quia inquirentibus se per bona opera, juxta quod Psalmista dicit: Quaerite Dominum, et confortamini, aeternus et verus remunerator sit. Fide Noe responso accepto de his quae adhuc non videbantur. Id est de imbribus. Metuens aptavit arcam in salutem domus suae, per quam. Fidem. Damnavit mundum. Comparatione scilicet melioris fidei et facti. Et justitiae quae per fidem est haeres institutus est. Fide credidit Deo, quod inducturus esset aquas super terram, [Col. 0761A] dicente sibi illo: Finis universae carnis venit coram me, et inducam aquas super eos: fac tibi arcam de lignis levigatis, et caetera quae subsequuntur: ideoque salvatus est cum omni domo sua, hoc est familia sua. Perfectum autem operis aut rationis, experimento nihil in hac causa profecit: Nubebant, inquit, alii, ut Dominus in Evangelio, et aer serenus erat: signa quoque nulla apparebant diluvii. Verumtamen ille timuit, atque per fidem de his quae adhuc non videbat, metuens, construxit arcam in salutem familiae suae: per quam fidem damnavit mundum comparatione fidei suae, quam mundus habere noluit; ostendit enim eos dignos hoc supplicio, qui neque per centum annorum spatium illius arcae constructione corrigi voluerunt: per fidem quoque, non per legem, haeres justitiae est institutus, dum ipse solus fidem patrum tenuit, et ab illo caeteri [Col. 0761B] discedebant. Haeres autem regni coelorum, vel haeres mundi dicitur, quia de suo semine fuit reparatio mundi, et ex hoc apparuit justus, quia Deo credidit. Fide qui vocatur Abraham, obedivit exire in locum quem accepturus erat in haereditatem, et exivit, nesciens quo iret. Quasi diceret: Et ipse Abraham per fidem placuit Deo: statim enim ut ei dixit Deus: Exi de terra tua, et vade in terram quam monstravero tibi; daboque tibi illam, et semini tuo; credidit Deo, et exivit in locum in quem ei praeceperat, nesciens quo iret: ignotus enim erat ei locus et habitatio illius terrae; et inquantum ambulavit, per fidem ambulavit; sive nesciens quo iret, quoniam quem imitaretur non habebat. Fide demoratus est in terra repromissionis, tanquam [Col. 0761C] in aliena, in casulis habitando cum Isaac et Jacob cohaeredibus repromissionis ejusdem. Casula diminutivum nomen est a casa, id est domo. Hic autem pro tentoriis tabernaculisque positum est, in quibus Abraham cum Isaac et Jacob habitavit, more viatorum et peregrinorum, docens eos fidem Dei, ut pote cohaeredes promissionis suae. Ea enim promissio quae facta est ad Abraham, facta est ad Isaac et Jacob, omnesque simul cohaeredes sunt in repromissionibus Abrahae; Abrahae namque dictum est: In te benedicentur omnes gentes terrae, et in Isaac vocabitur tibi semen. Ad Isaac autem: Complens, inquit, Deus juramentum quod spopondit Abrahae patri tuo: Multiplicabo semen tuum sicut stellas coeli, daboque posteris tuis [Col. 0761D] universas regiones has. Ad Jacob quoque dixit: Ego Deus omnipotens: crescere et multiplicare faciam gentes ex te, daboque tibi terram quam dedi Abraham et Isaac. Ecce quomodo omnes cohaeredes sunt in promissionibus Abrahae. Notandum autem est quia fides Abrahae duplicatur pro magnitudine fidei: unde et caput fidei dicitur. Nam sicut fide exivit de terra sua, nesciens quo iret, sic fide mansit et demoratus est in terra sua, quasi in aliena: vidit filium ibi ut peregrinum habitantem; vidit nepotem, vidit seipsum in aliena terra peregrinantem, et nihil turbatur; quanquam ad ipsum dictum esset: Quia tibi dabo et semini tuo, tamen neque ipse, neque Isaac, neque Jacob positi sunt in hanc promissionem, sed successio [Col. 0762A] illorum. Et quia quando obedivit Deo exiens de terra sua, non vocabatur Abraham, sed Abram, ideo considerate dixit Apostolus: Fide qui vocatur nunc Abraham, tunc vocabatur Abram, moratus est in terra promissionis, quasi in aliena. Primum quidem vocatus est ille Ram, deinde Abram, ad extremum Abraham. Exspectabat enim fundamenta habentem civitatem, cujus artifex et conditor Deus. Civitas superna fundamentum habere dicitur, propter stabilitatem firmitatemque sui: in qua qui semel locum invenerit, nunquam poterit exhaeredari neque evelli. Ideo, inquit, illi fide morati sunt in terra repromissionis, quasi in aliena. Repromissiones in terra factas non attendebant, sed futuram quietem quaerebant. Ostenderunt enim seipsos majoribus esse dignos: idcirco non permisit eos accipere ista, quia majora dare volebat. [Col. 0762B] Fide et ipsa Sara sterilis virtutem in conceptione seminis accepit, etiam praeter tempus aetatis; quoniam fidelem credidit esse eum qui promiserat. Quaestio hic oritur: Quare dicit, fide accepisse Saram virtutem concipiendi, cum ab angelo reprehensa sit cur riserit, causa infidelitatis? Risus enim ille etiamsi gaudii fuit, plenae fidei non fuit: risus autem Abrahae et gaudii et plenae fidei fuit, quae ita solvitur: Quia et si primum dubitavit, postmodum tamen verbis angeli solidata est in fide, et evacuata dubitationis causa, introducta est fides, quae dedit virtutem in conceptione seminis, quia jam mortificata erat aetate, sterilis: duplex enim erat praeclusio, una temporis, senuerat quippe jam; alia vero naturae, sterilis enim erat: sed ad suscipiendum et retinendum semen accepit [Col. 0762C] virtutem. Mulieres namque ex duabus praecipue rebus steriles esse solent, sive quia in vulva virtutem caloris non habent, qua excoquant semen viri, si in senectutem venit, cum deficiunt muliebria; sive quando vulva concluditur etiam in juventute, ut non veniat semen ad loca conceptionis. Contra quae Deus dedit virtutem, hoc est, contra sterilitatem et senectutem. Ad locum etenim conceptionis satis pervenit semen, et postquam pervenit, dedit partus soliditatem mulieri, factumque est, ut fidei soliditate uteri insolida confortarentur, et omnia possibilia fierent credenti. Propter quod et ab uno orti sunt, et hoc emortuo, tanquam sidera coeli in multitudinem, et sicut arena quae est ad oram maris, innumerabilis. Propter hoc, [Col. 0762D] inquit, quia uterque veram habuit fidem, Abraham videlicet, et Sara, ab uno corpore Abrahae et Sarae orti sunt innumerabiles populi. His verbis voluit ostendere quia non solum genuit Sara, verum etiam et plures quam aliqua fecundarum mulierum. Unum autem corpus dicit habere illos, propter hoc quod dicitur in Genesi: Quia erunt duo in carne una. Addidit quoque adhuc: Et hoc, inquiens, corpore emortuo nati sunt, non vita mortuo, sed semine. Senex enim homo semen quidem fundere potest, sed tamen soliditate seminis caret, ut filios procreare possit, nisi forte de adolescentula, ut alii ferunt. Sicut sidera coeli, vel arena maris, hyperbolicos dictum est. Per sidera autem coeli, boni intelligendi sunt ex [Col. 0763A] utroque populo filii Abrahae per fidem. At vero per arenam maris reprobi accipiuntur ex Judaico populo filii Abrahae per carnem, qui terrena semper quaerentes, pondere peccatorum gravantur. Etsi stellae coeli, sive arena maris, vel etiam illi qui designati sunt per haec, innumerabiles sunt, Deo autem, cui omnia patent, numerabiles existunt. Juxta fidem. Id est, cum fide. Defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram. Qui enim haec dicunt. Subaudi quia peregrini sunt super terram. Significant se patriam inquirere. Etsi quidem illius. Subaudi terrae. Meminissent, de qua exierunt, habebant utique tempus revertendi. Nunc autem. Dum nolunt reverti ad eam de [Col. 0763B] qua exierunt, sed morantur in aliena, quasi peregrini. Meliorem appetunt, id est coelestem. Duo quaedam hic dignum est quaerere. Cum enim supra dixisset: Translatus est Enoch, et non videbatur, ne videret mortem, hic dicit: Quia secundum fidem omnes isti mortui sunt. Et cum iterum dixisset: Non accepisse eos repromissiones, sed a longe eas aspexisse, superius dixit de Abel: Quia testimonium consecutus est, quod esset justus. Et de Enoch, quia translatus est. De Noe quoque, quia salvatus est condemnatione mundi. De Abraham nihilominus etiam Isaac et Jacob, nulli dubium quin plurimas promissiones tam de Christo quam de terra repromissionis acceperint. Quae duo hujusmodi solutionem gerunt, quod primo dixit: Omnes isti mortui sunt cum fide, ita est intelligendum: [Col. 0763C] Omnes isti mortui sunt, praeter solum Enoch, quem novimus esse translatum. Quod vero subintulit, non accepisse eos repromissiones, manifestum est quia in quibusdam rebus acceperunt, in quibusdam minime, neque plenitudinem. Accepit siquidem Enoch, ne videret mortem, accepit Noe, ut salvaretur, acceperunt et illi plurimi. Sed haec quaedam erant illis libamina, quaedam erant et primae degustationes futurorum, non plenitudo promissionum. Deus enim non solum quae futura sunt nobis largitur, sed etiam quae hujus vitae sunt necessaria praestat, sicut discipulis suis dicebat: Primum quaerite regnum Dei et justitiam ejus, et haec omnia, temporalia, inquantum vobis expediunt, adjicientur vobis. In hoc enim, quia in praesenti saeculo ex parte laudem justitiae promeruerunt, [Col. 0763D] nec eum impiis perierunt, locupletesque fuerunt bonis temporalibus, licet peregrini essent, ut pote legitur de Abraham, quod erat dives in argento et auro, aliquas degustationes promissionum perceperant. In hoc vero, quia plenam promissionem, de longe tamen aspiciebant promissiones, quas veniens Christus praedicavit, dicens: Quoniam si quis dimiserit domum, aut fratres, aut sorores, aut patrem, aut matrem propter me, centuplum accipiet, et vitam aeternam possidebit, istam promissionem non sunt consecuti illi ante Domini adventum, licet omnia sua reliquissent, sicut et apostoli: sive etiam promissiones de Domini adventu non sunt consecuti: quoniam licet eis promissus esset, tamen non viderunt eum [Col. 0764A] praesentem in mundo. Salutabant easdem quoque promissiones, id est optabant, sicut Dominus ait in Evangelio: Multi reges et prophetae cupierunt videre quae vos videtis, et non viderunt; et audire quae auditis et non audierunt. Ex metaphora navigantium dixit, salutantes, qui a longe prospicientes desideratas civitates, antequam ingrediantur, eas salutatione praeveniunt, easque sibi familiares efficiunt. Aspiciebant autem in fide istas promissiones, salutabant desiderio, confitebantur sermone, quod perigrini essent, juxta quod Psalmista dicit: Quoniam perigrinus sum apud te, sicut omnes patres mei. Peregrinus a peregre, id est a longe proficiscendo dictus est: peragrare enim, perambulare dicimus: nam in tabernaculis habitabant, qui sepulcra pecuniis [Col. 0764B] emebant. Notum est quomodo peregrini erant, intantum ut etiam ubi suos sepelirent mortuos non haberent. Quapropter primo justius est peregrinum esse mundi hujus et hospitem, nihilque commune habere cum regibus hujus saeculi, removeri ab eis, sicut peregrinus. Ideo non confunditur. Id est non erubescit. Deus vocari Deus illorum. Paravit enim illis civitatem. Ideo, inquit, quia illi Deo crediderunt, nihilque de terrenis sibi praesumpserunt, ad hoc ut in illis spem suam ponerent, idcirco non erubescit omnipotens Deus vocari Deus illorum. Sic enim ipse dixit: Ego sum Deus Abraham, Deus Isaac, et Deus Jacob, per fidem videlicet et vitae meritum. Sic enim glorificatur, quando benignorum et optimorum hominum Deus vocatur, et colentium virtutem: sic [Col. 0764C] econtrario confunditur et erubescit ineptiis nefandorum, si invocetur ab illis: unde dicit per prophetam: Per vos nomen meum blasphematur inter gentes. Illi autem erant ita clari virtutibus, ita confidentia pleni, ut non confunderetur, sed potius glorificaretur, cum illorum vocaretur Deus. Dicit autem generaliter, Deus terrae, et Deus coeli, siquidem et Deus gentium, et non solum gentium, sed etiam totius mundi, eo quod ipse condidit omnia. Sanctorum vero illorum non sic dicitur Deus solummodo per creationem, sed sicut amicus. Dicitur et Dominus nunc Deus Christianorum. Paravit, inquit, civitatem illis: Hierusalem scilicet coelestem, ideoque non dedit illis in praesenti Ecclesia haereditatem. Vel etiam ideo non erubescit vocari Deus illorum, quia secum praedestinavit illos regnare in coelesti civitate. Fide [Col. 0764D] obtulit Abraham Isaac, cum tentaretur; et unigenitum offerebat, in quo susceperat repromissionem. Ad quem dictum est: Quia in Isaac vocabitur tibi semen: arbitrans quia et a mortuis suscitare potens est Deus. Quid est quod B. Jacobus in Epistola sua mentionem Abrahae faciens, laudat eum summopere ex operibus suis, beatus vero Apostolus non opera illius, sed fidem attentissime commendat? Recte igitur beatus Jacobus ex operibus eum laudat quem sciebat etiam fide perfectum, Quoniam illis scribebat qui fidem quidem videbantur habere, sed eamdem fidem bonis operibus non exornabant. At vero beatus Paulus, qui illis scribebat qui opera bona legis videbantur habere, sed fidem [Col. 0765A] perfectam non habebant, jure fidem Abrahae attentius commemorat, quatenus studerent eum imitari; unde certe ut ostenderent quia qui filii Abrahae volunt esse, necesse est ut fidem et opera habeant, merito unus ex fide, alter nihilominus laudavit eum ex operibus. Fide, inquit, obtulit Abraham Isaac, cum tentaretur, licet non haberet filium liberum, nisi illum, et in illo percepisset promissiones, quod multarum gentium esset futurus pater: tamen non fuit ideo inobediens Deo; et quanquam contraria iterum audiret, dicente sibi Domino: Offer Isaac filium tuum mihi, a quo jam audierat: Quia in Isaac vocabitur tibi semen, non haesitavit de promissionibus, credens quod a mortuis posset illum suscitare Deus, et ex eo multitudinem populorum multiplicare. Quapropter [Col. 0765B] ideo filium mox offerre voluit, quia a Deo hunc continuo resuscitandum credebat. Sed ne posset quisquam dicere quia habebat alium filium, ex quo sperabat repromissionem implendam, propterea confidens obtulit istum; dicit Apostolus: Etiam unigenitum obtulit filium Abraham ipse, qui repromissiones de illo perceperat. Quare ergo tentavit illum Deus? Nunquid ignorabat fortem illum esse virum in fide et probatum? sciebat utique, tentavit autem eum non ut ipse cognosceret, sed ut aliis demonstraret et manifestam ejus fortitudinem faceret, sicut ipse ostendit, dicens: Nunc cognovi quod timeas Dominum: id est, alios cognoscere feci quod timeas Deum. Unde et in parabola eum accepit. Parabola, Graeco vocabulo, Latine dicitur similitudo, sive figura. [Col. 0765C] Accepit eum in parabola de morte a Deo, qui dixit ei: Ne extendas manum tuam super puerum: quia ariete occiso iste salvatus est. Occisus est Isaac, quantum ad voluntatem patris pertinet. Deinde redonavit illum Deus patriarchae in parabola, id est in figura et similitudine passionis Christi. In similitudine erant omnia quae tunc agebantur in Abraham, quae pro nobis verus Abraham, Deus videlicet Pater, creator omnium gentium, in fine saeculi agere disposuerat. Abraham siquidem figuram Dei Patris gestabat, Isaac vero figuram Christi. Abraham portabat, ut Scriptura dicit, ignem et gladium: quia Deus Pater gladium passionis Christi quodammodo portavit, quando eum occidi permisit: unde dicit Filius in psalmo ad eum: Quoniam quem tu percussisti, hoc est permisisti [Col. 0765D] [Suppl. percuti], persecuti sunt. Et Deus Pater per Zachariam: Percutiam pastorem, id est percuti permittam. Ignis quoque quem ferebat, calor et favor summae dilectionis illius est qua nos diligit, de qua dicitur: Sic Deus dilexit mundum, ut Unigenitum suum daret pro nobis. Nam sicut Abraham unicum et dilectum filium Deo victimam obtulit, ita Deus Pater unicum Filium pro nobis omnibus tradidit. Isaac autem ipse sibi ligna gestabat quibus erat imponendus, quia et Christus portabat lignum crucis in quo crucifigeretur. Aries significabat carnem Christi. Isaac oblatus est, et non est interfectus, sed aries tantum: quia Christus in passione oblatus est, sed divinitas illius impassibilis mansit. Fide et de futuris benedixit [Col. 0766A] Isaac, Jacob et Esau. Fide de futuris benedixit eis, quia juxta quod eis imprecatus est, ita postea omnia illis credidit evenire, et quae futura illis erant, ea benedicendo optavit. Potest aliter intelligi: De futuris mysteriis benedixit eis, quia Jacob figuram Christi sive populi Christiani gestabat, Esau vero Judaici. Fide Jacob moriens singulos filiorum Joseph benedixit, et adoravit fastigium virgae ejus. Legimus in Genesi quod audiens Joseph aegrotare patrem suum, venit ad eum, et obtulit ei duos filios suos Ephraim et Manasse ad benedicendum: qui fidem habens omnia illis evenire juxta quod eis exorabat, benedixit eos. Idcirco autem dicitur singulos illorum benedixisse quia super utrumque propriam benedictionem fudit, posuitque minorem ante majorem: quoniam [Col. 0766B] praevidebat res ita futuras. Quodque sequitur: Et adoravit fastigium virgae ejus, id est virgae Joseph, intelligi dupliciter potest: spiritu siquidem prophetico afflatus Jacob, cognovit designari per illam virgam Joseph regnum Christi: per fastigium vero, id est summitatem virgae, potentiam et honorem Christi regni, de qua Psalmista dicit: Virga recta est, virga regni tui. Ergo non virgam adoravit pro Deo, secundum ritum gentilium, qui idola colebant, sed in virga Christum, cujus regnum et potentiam praevidebat figurari in illa. Quantum vero ad litteram pertinet, fortassis secundum consuetudinem illius temporis adoravit virgam Joseph, quem videbat dominum esse totius regni terrae Aegypti: ea scilicet ratione Esther legitur adorasse virgam Assueri. Fide Joseph [Col. 0766C] moriens de profectione filiorum Israel memoratus est: et de ossibus suis mandavit. De profectione filiorum Israel locutus est, credens omnia vera esse quae promiserat patribus eorum: praecipue quod dixerat ad Abraham: Scito praenoscens quia peregrinum erit semen tuum in terra non sua, maleque tractabunt illos annis 400; verumtamen gentem cui servierint judicabo ego, dicit Dominus, et post haec revertentur in terram patrum suorum. Nequaquam ergo de suis ossibus mandaret Joseph, nisi plena fide speraret reditum eorum in terra repromissionis. Dicit enim ei: Visitans visitabit vos Dominus post dies multos: ferte ossa mea hinc vobiscum: et non solum tribus Joseph ossa patris sui deportaverat secum per desertum in terra repromissionis; sed etiam reliqui tribus omnia [Col. 0766D] patriarcharum ossa detulerunt, sepelieruntque ea in Sichem, qui evenit in possessionem tribus Joseph. Nam Abraham, Isaac, et Jacob in spelunca duplici Arbeae, quam Abraham emerat a filiis Eth, sepulti sunt cum Sara, et Rebecca, et Lia: ubi et Adam cum Eva sepultus quiescebat. Fortassis vero quaerit aliquis, quae causa exstiterit ut omnes illi sancti patres in terra repromissionis maluerint sepeliri quam alio in loco. Cui respondendum est: non curam gerendo sepulcrorum hoc agebant, sed potius quia Spiritu sancto praevidebant Dominum in ea terra genus humanum per mortem redempturum ibique resurrecturum, summo cum desiderio ibi consepeliri optabant, quatenus eo resurgente pariter cum eo resurgerent. [Col. 0767A] Nos autem non debemus pusillanimes fieri ubicunque sepeliamur, cum plurimorum martyrum nesciamus ubi corpora eorum gloriosa jaceant humata. Fide Moyses natus occultatus est tribus mensibus a parentibus, eo quod vidissent elegantem infantem, et non timuerunt regis edictum. Non sua fide occultus est Moyses, qui adhuc fari non poterat; sed fide parentum suorum, patris scilicet ac matris, qui fidem habentes quod omnipotens Deus posset eum liberare et custodire, servaverunt illum tribus mensibus; deinde vero cum non potuissent eum celare propter vagitum ipsius, posuerunt eum in fiscellam scirpeam, posueruntque eum in carectum fluminis. Edictum enim erat hujusmodi regis, ut omnes pueri in flumine jactarentur. Sed quid est, quod dicit, non timuisse eos regis [Col. 0767B] edictum? Si non timuerunt, quare custodierunt? In hoc ergo timuerunt, quia non sunt ausi retinere eum. In hoc vero quasi non timuerunt, quia non projecerunt illum in apertum fluvium, sed in fiscella posuerunt eum, sicque immiserunt carecto fluminis, habentes spem atque fiduciam quod omnipotens Deus custodiret illum: quapropter ac si non timuissent reputatur illis. Unde ergo isti speraverunt salvari puerum, nisi fide? Viderunt, inquit, elegantem infantem: siquidem ab ortu nativitatis magna fuit illi infusa gratia venustatis: non natura hoc operante, quod natus est honestus infantulus, sed gratiae divinae dono, qui etiam barbaram illam mulierem Aegyptiam, filiam videlicet Pharaonis, ad hoc excitavit, ut amaret eum, ut sumeret, et nutriret. Fide Moyses grandis [Col. 0767C] factus, negavit se esse filium filiae Pharaonis: magis eligens affligi cum populo Dei, quam temporalis peccati habere jucunditatem, majores divitias aestimans thesauro Aegyptiorum improperium Christi: aspiciebat enim in remunerationem. Tanquam si diceret ad eos quibus haec scribebat: Nullus nostrum dimisit aulam regalem amplam et claram, neque tales thesauros, neque cum posset filius regis esse contempsit, sicut Moyses fecit, qui non solum contempsit, sed etiam abnegavit: coelo quippe proposito, noluit admirari Aegyptiaci regni pulchritudinem: magis eligens cum populo Dei affligi quam peccati habere jucunditatem. Peccatum namque deputavit, si maneret in aula regis laetitia temporali fruens, suosque fratres in tribulatione reliqueret. Non affligi, inquam, cum aliis, peccatum [Col. 0767D] esse putavit. Si igitur ille non affligi alacriter cum aliis peccatum esse judicavit, quantum cumulum peccati habituri sunt, qui a congregatione fidelium deseruntur? Vos, inquit, pro vobis ipsis patimini. Ille autem non solum pro se, solum aspiciens in remunerationem, sed etiam pro aliis hoc elegit, ut mercedem majorem acciperet, ultroque projecit in tanta pericula, cum ei liceret et pie vivere, et saecularibus bonis perfrui. Majores, inquit, divitias aestimans thesauro Aegyptiorum improperium Christi. Improperium Christi dicit, quia pro Christo sustinuit Moyses improperium, qui unius essentiae secundum divinitatem est cum Patre. Sive improperium Christi dicit: hoc est, qualem sustinuit Christus a suis propinquis. Sicut [Col. 0768A] enim Christus improperium sustinuit a suis, quos venerat redimere, quando ei dixerant: Daemonium habes, et caetera mala ei intulerunt usque ad passionem, ita et Moyses improperium sustinuit in fratribus suis, quos volebat liberare; dicebant enim ei: Quis te constituit principem aut judicem super nos? Nunquid interficere me vis, sicut interfecisti heri Aegyptium? Similiter quando quilibet a domesticis, vel ab eis quibus beneficium praestitit, improperium sustinet, improperium Christi patitur. Aspiciebat, inquit, in remunerationem suam, et populi. Itaque quando quisque adversi patitur aliquid, debet reducere ad memoriam quam remunerationem a Domino exinde sit recepturus. Fide reliquit, Aegyptum, non veritus animositatem regis: invisibilem enim tanquam [Col. 0768B] praesentem sustinuit. Legimus in Exodo quia, cum Moysi dictum esset a quodam Hebraeo, qui faciebat injuriam fratri, quem Moyses voluit increpare: Nunquid interficere me vis, sicut interfecisti heri Aegyptium? fugit Moyses in verbo isto, eo quod Pharao, audito hoc, quaereret ut eum interficeret. Sed cum manifestum sit fugisse illum in Madiam, quid est quod beatus Apostolus dicit: Non veritus animositatem regis? Si enim non timuit, quare fugit? Quod ergo fugit, fidens fuit, credens a Deo liberari; et praetendit exterius timorem, cum interius nullum haberet metum: ideoque sic ei reputatur, quasi non timuisset. Idcirco enim noluit ibi manere, ne causa jactantiae videretur se in apertum periculum praecipitare, ac tentare Dominum Deum suum, quod omnino [Col. 0768C] fieri non licet. Sancti enim quandiu habent quid faciant, Deum tentare non debent, sed debent imitari Dominum suum, qui frequenter locum dedit Judaeis, audientes quod ipse praecipit dicens: Cum vos persecuti fuerint in una civitate, fugite in aliam. Fuga ergo Moysi tota fuit exterior: quoniam maximam fidem de Dei auxilio habebat. Unde Apostolus dicit: Invisibilem, inquiens, Dominum tanquam praesentem sustinuit. Quod est dicere: Ita erat fidens de Dei adjutorio, et ita semper de ejus protectione securus erat, tanquam omnipotentem Deum, qui naturae est invisibilis, semper praesentem aspiceret. Fide celebravit Pascha et sanguinis effusionem, ne qui vastabat primitiva, tangeret eos. Fide, qua Moyses credidit per illum sanguinem salvandum esse populum, celebravit [Col. 0768D] Pascha. Ex sanguinis effusione celebravit Pascha, quo linivit postes, ne angelus, qui primitiva Aegyptiorum vastabat, affligeret Israelitas: ac si illis diceret: Si sanguis agni typici in medio Aegyptiorum, et in tanta devastatione illaesos servavit Judaeos quorum postes fuerunt respersi illo sanguine: multo amplius salvabit nos sanguis veri Agni, hoc est Christi: quorum hostia, id est frontes signo munitae sunt passionis Christi. Timuit enim illum sanguinem angelus, intelligens ibi dominicam mortem: ac propterea non tetigit postes, licet quod fiebat nihil esset, sed quod per illud significabatur magnum erat. Sanguine agni illinuntur Israelitarum postes, ne vastator angelus audeat inferre mortem: signantur dominicae mortis [Col. 0769A] signo fideles populi in frontibus ad tutelam salutis, ut ab interitu liberentur. Fide transierunt mare Rubrum, tanquam per aridam terram: quod experti Aegyptii, devorati sunt. Ac si diceret illis quibus ista scribebat: Intantum fidem firmiter tenere debemus, ut quando in desperationem aliquam animus noster fluctuat, tunc quoque fidei simus (sic), ut liberemur, ac si usque ad mortem veniamus, ac si de nobis ab omnibus desperetur. Quaenam spes poterat esse illis? ex una enim parte erat mare, ex altera cingebantur altissimis montibus, a tertia erant hostes: si vellent fugere, aut in mari erant perituri, aut in manus Aegyptiorum inciderent: habentes autem fidem, cuncta vicerunt. Fide enim, qua credidit Moyses Deo, ad verbum illius percussit mare, et divisit illud in duodecim divisiones: juxta quod in psalmo dicitur: Credentesque [Col. 0769B] omnes illae tribus sicco vestigio posse transire, mare ingressae sunt, sed tribus Juda primum. Juxta quod in Osee legitur: Lauda, inquit, princeps, cum Deo in mari: quia propter illud mare Hebraeis fuit a dextris et sinistris pro muro, praebens eis siccum iter, Aegyptios submersit. Unde dicit Apostolus: Quia experti illud Aegyptii devorati sunt. Cognoverunt enim quod mare esset: ex hoc enim apparuit aquam esse, quia illi venientes absorpti sunt; et ex hoc apparuit non esse phantasiam, sed rerum veritatem: quia experti Aegyptii devorati sunt. Allegorice autem mare Rubrum baptismus est, rubore sanguinis Christi consecratus. Hebraei qui exierunt de Aegypto, et transierunt per mare Rubrum, fideles sunt, qui derelinquentes tenebras infidelitatis, transierunt per fontem [Col. 0769C] baptismatis. Pharao et Aegyptii mortui sunt in mari, quia in fonte baptismatis mortuus est diabolus, amittendo potestatem quam habebat; mortua sunt etiam peccata originalia et actualia, si qua antea erant. Fide muri Hiericho corruerunt circuitu dierum septem. Non enim tubarum sonitu murorum saxa dejecit, etiamsi per decem mille annos quis tubis insonaret: sed fide, qua crediderunt Deo, dejecerunt illos. Legimus quod Dominus Josue praeceperat arcam deportari per septem dies in circuitu Hiericho, ac sic personare tubis. Septimo autem die cum increpuissent tubis, corruerunt muri Hiericho, quod a magno mysterio non vacat. Hiericho, quae interpretatur Luna, speciem hujus mundi tenet; quia sicut luna menstruis completionibus deficit, ita hic mundus quotidianis [Col. 0769D] defectibus cadit. In arca vero Ecclesia figuratur. In tubis autem aereis, praedicatores fortes accipiuntur. Josue, qui circumducit arcam, Christus est, qui Ecclesiam suam per hunc mundum gubernat. Hanc vero urbem Hiericho diebus septem Israelitae ferentes arcam, aereis tubis clangentibus circumeunt, et muri ejus per arcae praesentiam atque aerearum tubarum sonitum cadunt: quia in hoc tempore, quod septem dierum vicissitudine volvitur, dum fertur arca, id est, dum orbem circumiens novatur Ecclesia ad praedicantium voces, quasi ad tubarum sonitum, muri Hiericho, id est elatio hujus mundi, et principes, atque superbia infidelitatis obstacula corruunt: donec [Col. 0770A] in fine temporum mors novissima inimica destruetur. Fide Raab meretrix non periit cum incredulis, excipiens exploratores cum pace. Magnam consolationem et exhortationem beatus Apostolus isto in loco omnibus praebet: ut si meretrix et idololatra sola fide salvata est, multo magis illi salvabuntur, qui ad graviora non sunt prolapsi: ac si patenter diceret: Inhonestum est, si meretrice infideliores estis. Illa tantum homines nuntiantes audivit, confestimque credidit; vos autem non solum homines auditis, verum etiam voces prophetarum quae per omne sabbatum leguntur; et insuper ipsum Filium Dei ad vos missum non agnoscitis: nam et in Raab effectus fidei consecutus est: omnibus quippe pereuntibus, sola salvata est. Raab autem, quae interpretatur dilatata, figuram [Col. 0770B] tenet Ecclesiae, quae dilatata est ab Oriente in Occidentem, ab aquilone in meridiem; et latitudinem charitatis habet, intantum ut etiam pro ipsis inimicis orationem fundat; et bene de extraneis atque alienis gentibus erat illa Raab meretrix, juvenibus in desideriis carnis ac fornicationibus deserviens: quia Ecclesia aliena erat ante Domini adventum a Deo, secundum desideria carnis vivens, fornicationi atque idololatriae deserviens: postquam autem Jesus verus misit ad eam duos exploratores, hoc est, Petrum et Paulum, sive duo Testamenta, fidelis effecta, reliquit fornicationem idololatriae, sicque salvata est, et salvatur quotidie, ne pereat cum infidelibus. Hucusque narravit de legislatore et de patribus antiquis; nunc dicturus est de judicibus, qui fuerunt [Col. 0770C] post Josue, nomina eorum tantummodo commemorans, propter brevitatem sermonis: qui per fidem pugnaverunt et gentes plurimas vicerunt. Et quid adhuc dicam? deficiet enim me tempus enarrantem. Hoc est, deficiet me tempus destinatum ad scribendam epistolam, si cuncta illorum facta prosequi voluero, quos hactenus commemoravi: sive quae narrare possum de his qui successores illorum fuerunt. De Gedeon, Barach, Samson, Jepthe, David, Samuel et prophetis, qui per fidem vicerunt regna. Quod omnes in commune commemorat, illud est, quod singulorum opera eadem fide acta sunt, quia omnes illi simul per fidem vicerunt regna. Gedeon siquidem accipiens signum a Domino, in 300 viris, qui hauserunt aquam, ac de quibus Dominus dixit ei: In his superabis Madian. [Col. 0770D] In vellere quoque humido, sicco (sic) repletus prostravit Zebee et Salmana: accepitque victoriam ex hostibus. Allegorice autem Gedeon, qui interpretatur in utero circumiens, significat Dominum Jesum Christum, qui per incarnationis mysterium in utero Virginis collocatus, plenitudine divinitatis, qua omnia replet, totum mundum circumdat: quia implendo omnia, circumdat omnia. 300 autem viri qui manibus aquam hauserunt, et accepto igne in lagenis contra Madian profecti sunt, confractisque lagenis ignis resplenduit, tubisque increpuerunt, simulque hostes in fugam versi sunt, typum tenet sanctorum praedicatorum, qui fidem sanctae Trinitatis habentes, signo dominicae passionis insigniti sunt: quod designantur [Col. 0771A] per Tau litteram, quae suo numero 300 exprimit, et quae apud veteres Judaeos similitudinem crucis habebat. Lagenae autem, quae sunt vasa fictilia, significant corpora eorumdem praedicatorum infirma, de quibus idem egregius praedicator dicit: Habemus thesaurum istum in vasis fictilibus. Sonus tubarum vocem praedicatorum exprimit. Fractis ergo lagenis resplenduit ignis, hostesque in fugam versi sunt Madianitae, qui typum tenent principum: quia postquam sancti martyres ab hoc saeculo deficiunt, crescunt miracula: sicque virtute miraculorum concussi in fugam vertuntur, scilicet aut fidei se subdendo, aut etiam a tormentis cessando, victi timore signorum. Illud quoque non vacat a mysterio quod Gedeone orante vellus primo madidum fuit et terra sicca; secundo [Col. 0771B] vero vellus siccum, et tota terra madida. Vellus enim figuram tenet populi Judaici, terra autem omnium gentium. Jure ergo vellus primum madidum fuit, terra mansit sicca: quia quando Judaicus populus rore supernae sapientiae fuit humectatus ante Domini adventum, omnes gentes siccitate fidei et sapientiae exsiccatae erant. Iterum cum post Domini adventum omnes gentes rore sapientiae fuerunt madidae effectae, Judaea ariditate periit. Barach. Ipse est Lapidoth maritus Debborae, qui fide, qua credidit prophetissae, superavit Sisaram omnesque currus ejus. Samson fide qua credidit impetrare a Deo quod orabat, plures interfecit moriens quam vivens: dixit enim: Domine Deus, memento mei, et redde nunc mihi pristinam fortitudinem, Deus meus, ut ulciscar [Col. 0771C] me de inimicis meis: et pro amissione duorum luminum unam recipiam ultionem. Jepthe fidem habuit, pugnando contra filios Ammon et in filiam suam offerendo, licet in hoc stulte egisset, quod omnipotentem Deum sanguinem humanum fundens putavit placare; vovit siquidem, ut si ei Dominus victoriam daret de filiis Ammon, immolaret ei quicunque primus occurreret ei de domo sua, quod ita et fecit, nam occurrit ei filia sua, quam post deploratam virginitatem occidit. Sed potest quaeri qua de causa mos inoleverit ut omni anno virgines Hebraeorum plorent filiam Jepthe: quae ista cognoscitur esse ratio, ut dum cernunt deplorari illam a filiabus suis, nemo ad tantam stultitiam tantumque piaculum audeat prosilire, ut Deo sanguinem fundat humanum. David fide plenus processit contra Philisthaeum, et interfecit [Col. 0771D] eum; et quoniam Deo credidit, multas promissiones de Christo promeruit. Samuel propheta et sacerdos fidem habuit perfectam, quia unxit David in regem ad verbum Domini, et occidendo regem Amalech. Operati sunt justitiam. Quia quod crediderunt opere compleverunt, exornantes eamdem fidem. Adepti sunt repromissiones. De Christo, vel de patria coelesti. Abraham enim de Christo promissionem accepit, dicente sibi Domino: In semine tuo, id est in Christo, benedicentur omnes gentes. David quoque plurimas, cui Dominus dixit: Cum dormieris cum patribus tuis suscitabo semen tuum, quod egredietur de lumbis tuis, et firmabo thronum ejus super thronum tuum. Et alibi: De fructu ventris tui ponam super [Col. 0772A] sedem meam. Et cum jurejurando: Semel, inquit, juravi in sancto meo, si David mentiar, semen ejus in aeternum manebit. Obturaverunt ora leonum. Ut Samson, David, Daniel bis missus in lacum. Exstinxerunt impetum ignis. Sicut tres pueri Danielis socii, jussu Nabuchodonosor, Chaldaica urgente vesania, missi sunt in fornacem ignis ardentis quibus nihil molestiae intulit. Effugaverunt aciem gladii. Id est repulerunt fortitudinem hostium a se valide pugnando, sicut Josue, Gedeon, David, aliique principes et reges Judaeorum. Convaluerunt de infirmitate. Ut Job et Ezechias, qui cum aegrotasset usque ad mortem, Domino sibi propitio redditus est pristinae sanitati per spatium 15 annorum: possumus et infirmitatis nomine malum captivitatis intelligere, de [Col. 0772B] qua liberati sunt Domino volente, Cyro jubente, Esdra et Nehemia procurante. Fortes facti sunt in bello. Ut Jesus Nave successor Moysi; Samson, qui mandibula asini multos Philistinorum interfecit; David quoque rex; Judas Machabaeus et fratres ejus, quorum temporibus etiam sex millia Judaeorum interfecerunt centum millia hostium; et tria millia missi Antiochiam in auxilium Demetrii, peremerunt 120 millia. Castra verterunt exterorum. Id est, in fugam frequenter coegerunt. Castra dicuntur a castrando, eo quod ibi castretur libido: non est enim mos militaris ut pergentes in praelium uxores aut feminas alias secum ducant. Duo quondam principes terrae cum comitatu uxorum perrexerunt in bellum: Darius videlicet, atque Antonius; sed uterque inibi corruit. [Col. 0772C] Darius quidem superatus est ab Alexandro, Antonius vero ab Octaviano Augusto. Acceperunt mulieres de resurrectione mortuos suos. Eas mulieres dicit quarum filii ab Elia et Eliseo resuscitati sunt, quos illae acceperunt post resuscitationem, non ut eos haberent in maritos, sed quos amiserant in morte, receperunt vivos. Alii autem distenti sunt, non suscipientes redemptionem, ut meliorem invenirent resurrectionem. Plurimi sanctorum distenti sunt, hoc est in cruce extensi, funibus colligati, sicut beatus Andreas; seu distenti, hoc est ad capita duarum arborum colligati ac disrupti; vel etiam ad brachia equorum indomitorum extincti, ab eis disrupti; vel certe distenti, hoc est decollati: quae omnia in sanctis martyribus videntur esse completa. Non susceperunt redemptionem, hoc [Col. 0772D] est liberationem in praesenti, ad hoc ut salvarentur a tormentis, ut meliorem atque gloriosiorem invenirent resurrectionem in futurum, quoniam quo ampliora quis tormenta pro Deo in praesenti sustinet, eo gloriosior in resurrectione apparebit. Alii vero ludibria et verbera experti, insuper et vincula, et carceres. Ludibria dicuntur a ludo, hoc est irrisione: primo enim sancti martyres ludibriis atque irrisionibus ludebantur, deinde verberibus afficiebantur: sicque vinculis astricti ponebantur in carcerem; ad postremum vero interficiebantur diversis et exquisitis tormentis. Lapidati sunt. Ut Naboth, Jeremias in Aegypto, a reliquiis transmigratorum; Ezechiel in Babylone, aliique quamplures in Novo Testamento. Secti sunt. Hic pluralis [Col. 0773A] numerus pro singulari positus est: neminem enim legimus sanctorum in Veteri Testamento sectum, nisi Isaiam prophetam, quem fecit secari serra lignea Manasses rex, qui filiam ejus habebat in uxorem. Tentati sunt. Ut Abraham et alii multi non ad deceptionem, sed potius ad probationem, illa scilicet tentatione de qua dicitur: Tentat vos Dominus Deus vester, id est, probat vos: nam Deus intentator malorum est. In occisione gladii mortui sunt. Ut Urias, et Josias, et alii multi. Circuierunt in melotis, in pellibus caprinis, egentes, angusti, afflictati. Eliam in hoc loco debemus intelligere, et alios qui taliter egerunt; et qui afflicti undique penuriis et tribulationibus, angustiati fide sustinuerunt omnia, ut ad desiderium superiorum possent pervenire. Omnis autem indigentia [Col. 0773B] et egestas angustia vocatur; quia angustiatur homo, id est affligitur seu fame, seu alia inopia. Melotam dicunt quidam genus esse vestimenti ex pellibus caprinis, ex uno latere dependens, quo genere vestimenti propter asperitatem in Aegypto monachi dicuntur uti. Elias quoque legitur usus illo fuisse; et Graece ovis dicitur, vel quadrupes quodlibet: unde pellis ovina. At vero quidam dicunt ex pellibus taxi genus vestimenti esse compositum: est enim animal quod taxus vocatur, solitus in cavernis terrae habitare, cujus pellis hispida esse fertur, a quo nomine derivatur vocabulum hujus vestis, id est a melo melota. Quibus dignus non erat mundus. Mundi nomine hic sub una significatione possumus intelligere amatores mundi, qui terrena solummodo [Col. 0773C] appetentes, ab amore Creatoris sui longe remoti erant, ac propterea non erant digni tales socios habere quales fuerunt illi quorum magnalia Apostolus supra descripsit. Sive mundi nomine possunt accipi omnia quae continentur inter coelum et terram, aurum videlicet, argentum, gemmae atque omnia pretiosa: insuper et ipsi reprobi amore mundanarum rerum decepti. Istis ergo sanctis non erat dignus mundus, hoc est, si totus mundus redigeretur sub pretio, non poterat uni illorum recte comparari; neque etiam si omnia illa in pretium dari potuissent, talem aliquem virum emere possent. Ut ergo ex pluribus paucorum memoriam agamus, quomodo poterat talis ac tantus vir comparari, ut Moyses fuit? qui, quando voluit, mare divisit; quando voluit, aquas [Col. 0773D] ejus reduxit; quando voluit, manna de coelo descendere fecit, aquam de petra produxit, et caetera innumerabilia fecit. Vel quomodo poterat comparari tantus vir, ut fuit Josue successor ejus? qui, quando voluit, solem ac lunam, illa duo maxima luminaria, uno in loco stare fecit, dicens: Sol, contra Gabaon ne movearis; et luna, contra vallem Hailon. Fortassis tamen dicet aliquis, ideo non poterant emi, quia non quibant inveniri. Utique verum est, quia non poterant in toto mundo similes illorum inveniri; et si potuissent comparari, quomodo quod totus mundus nequibat perficere, hoc unus illorum verbo agebat? nam cum totus mundus temporibus Eliae laborasset per tres annos et sex menses siccitate, nec potuisset pluviam [Col. 0774A] impetrare, verbo Eliae apertae sunt cataractae coeli, et venit pluvia super faciem terrae. In solitudinibus errantes, et montibus et speluncis, et in cavernis terrae. Eliam eximium prophetarum hic vult intelligi, et filios prophetarum, qui temporibus Achab et Jezabelis fugati sunt, eo quod voluis et eos Jezabel interficere: tunc temporis pavit eos quinquagenos Abdias in speluncis et in cavernis terrae; unde et meruit donum prophetiae, juxta quod Dominus dicit in Evangelio: Qui recipit prophetam in nomine prophetae, mercedem prophetae accipiet. Et hi omnes testimonio fidei probati. Inventi. Non acceperunt repromissionem, Deo pro nobis melius aliquid providente, uti non sine nobis consummarentur. Qui omnes testimonio fidei sunt probati, nisi omnes superius memorati? quorum [Col. 0774B] tam praeclara et laudabilis fides commemorata est stellae videlicet et firmamenti terreni homines, et coelestes angeli: vivi lapides et splendidae margaritae, quorum opera quae egerunt, fidem eorum confirmant, quoniam absque fide impossibile est placere Deo; testimonio itaque fidei fuerunt probati, hoc est operatione sancta, quae per fidem operabatur, laude digni inventi sunt. Fides enim illorum operibus mundis declarabatur; sed cum ita essent perfecti, repromissionem non acceperunt. Dicit ergo aliquis: Quid eis profuit Deo servisse, si hactenus sine praemio permanent? Absit hoc a fidelium cordibus, ut credamus eos sine praemio manere; adhuc quippe mortali carne circumdati, magnum praemium perceperunt, vivendi scilicet, Deum cognoscendi, multaque mirabilia [Col. 0774C] patrandi; nunc vero quiescunt in anima, in beatitudine regni coelestis, ineffabili laetitia perfruentes. Sed videamus quid Joannes de illis in Apocalypsi sua dicat, sicque nobis manifestabitur quam promissionem non perceperunt: Vidi (inquit Joannes) sub altare Dei animas interfectorum propter Verbum Dei, quod habebant, et clamabant voce magna, dicentes: Usquequo, Domine sanctus et verus, non judicas et vindicas sanguinem nostrum de his qui habitant in terra? et datae sunt illis singulae stolae albae; et dictum est illis ut requiescerent: tempus adhuc modicum, donec impleatur numerus conservorum et fratrum illorum. Singulas stolas modo habent animae sanctorum, de sua immortalitate gaudentes, et de felicitate qua fruuntur exsultantes. Binas vero stolas [Col. 0774D] habebunt cum in generali resurrectione receperint immortalitatem et incorruptionem in corpore, quam modo habent solummodo in anima. Hanc ergo repromissionem necdum perceperunt, de qua Isaias dicit: In terra sua duplicia possidebunt post generalem resurrectionem. Et revera ita dignum est ut qui in corpore et anima Deo servierunt, in corpore pariter et anima remunerationem percipiant; quodque sequitur: Deo pro nobis melius aliquid providente, uti ne sine nobis consummarentur, hoc est perfectionem consequerentur illi. More humano agitur, verbi gratia: Sicut quidam filii revertentes de agro dicunt patri: Pater, laboravimus hodie, aestum solis perpessi sumus: tempus est ut tribuas nobis refectionem; et ille eis respondet: Sustinete parumper, filii, [Col. 0775A] quousque veniant fratres vestri, qui similiter laborant, et tunc cum eis plenissime epulabimini; sic omnipotens Deus quodammodo egit, cum non dedit electis immortalitatem in corpore, ut major gloria sit majusque desiderium, cum omnes generaliter in die judicii binas stolas acceperint, et hoc est quod dicit: Ne sine nobis, qui adhuc hic peregrinamur, perfectionem consequerentur in resurrectione corporum.



CAP. XII.

Ideoque et nos tantam habentes impositam nubem testium, deponentes omne pondus et circumstans nos peccatum, per patientiam curramus propositum certamen. Nubem testium appellat multitudinem patriarcharum ac prophetarum, reliquorumque fidelium qui testes fuerunt perfectae fidei; testes etiam Filii Dei, quem praedixerunt venturum in mundum; [Col. 0775B] qui bene nubes vocantur, ob altitudinem et multitudinem meritorum: sicut enim nubes a sole illuminatur, ejusque calore perfunditur, sicque postmodum terram calefacit, et plerumque imbrificat illam, plerumque autem coruscationes emittit; ita illi sancti patres a vero sole calefacti atque illuminati, suo exemplo corda hominum calefaciunt atque illuminant, suoque tempore pluviam emiserunt verbis, et coruscaverunt miraculis. Imposita est ergo nobis in exemplum tam magna nubes testium, ut fidem illorum et opera imitari satagamus: quapropter simus deponentes omne pondus vitiorum per poenitentiam, somnum quoque pigritiae et cogitationes infirmas. Per hoc autem quod subdidit: Et circumstans nos peccatum simus deponentes, ostendit Judaeos in [Col. 0775C] omni parte a diabolo tentari, desideriisque carnalibus deservire, multisque peccatis abundare. Per patientiam curramus nobis propositum certamen, ut sicut illi sustinuerunt patienter adversa hujus saeculi, ita et nos sustineamus. Non dixit, addamus cursui nostro aliquid; sed in eodem manentes, curramus destinatum nobis certamen, juxta quod Psalmista dicit: Viam mandatorum tuorum cucurri. In praesenti enim saeculo in certamine sumus positi contra vitia carnis, contra daemones, contra falsos fratres: et necesse est ut patienter curramus, sive expleamus certamen istud, quatenus pervenire possimus ad promissum certaminis praemium. Aspicientes in auctorem fidei, et consummatorem Jesum, qui proposito sibi gaudio sustinuit crucem confusione contempta. Sic [Col. 0775D] filii parentes, et discipuli magistrum in studio operis atque in certaminibus attendunt, informantes mentem ex parte doctorum, sumentes quasdam regulas ab eis per visum. Ita et nos, si volumus currere, et discere ut bene curramus, ad auctorem seu consummatorem Christum attendamus, qui dixit nobis: Discite a me quia mitis sum et humilis corde; et alibi: Si me, inquit, persecuti sunt, et vos persequentur: et, Si patrem familias Beelzebub vocaverunt, quanto magis domesticos ejus? Attendamus ergo in Christum, et accipiamus in illo exemplum patientiae, qui dixit: Qui perseveraverit usque in finem, hic salvus erit. Ipse namque auctor fidei et consummator. Auctor fidei nobis est, quia ipse nobis [Col. 0776A] fidem infundit; non enim possumus credere, nisi ab illo praeveniamur: unde ipse fidelibus dicit: Non vos me elegistis, sed ego elegi vos. Ipse consummator fidei sive perfector est, quia consummationem sive perfectionem nobis praestat, in hoc ut in fide perseveremus. Sive in hoc est perfector fidei, quia dat voluntatem atque possibilitatem perficiendi bonum, quo ipsa fides exornetur: nam fides sine operibus non est perfecta, sed mortua. In illo enim omnes perfectionem habemus, qui proposito sibi gaudio sustinuit crucem. Ipse Filius Dei proponens sibi, hoc est in praesenti statuens gaudium resurrectionis atque ascensionis in coelum, totiusque gloriae quam percepit post resurrectionem, sustinuit crucem propter hoc quod in postremo videbat sibi profuturum. [Col. 0776B] Confusione contempta, hoc est pro nihilo deputata verecundia, quoniam sine erubescentia et pudore illud opprobrium sustinuit. Gaudium namque maximum fuit illi quod pro nobis est passus, ut voluntatem Dei Patris impleret, qua postea potentiam super omnem creaturam accepit: unde ipse dicit: Desiderio desideravi hoc pascha manducare vobiscum. Si igitur ille, qui habuit nullam necessitatem ut crucifigeretur, crucifixus est propter nos, quanto magis nobis justum est omnia fortiter tolerare? Ad hoc itaque Dominus apparuit in carne, ut humanam vitam admonendo excitaret, exempla praebendo accenderet, moriendo redimeret, resurgendo repararet; propterea enim moriebatur ut doceret nos nihil aestimare gloriam quae ab hominibus defertur. Atque [Col. 0776C] in dextera sedis Dei sedet. Hoc est in prosperitate aeternae vitae et in plenitudine paternae majestatis: si nulla esset alia promissio et exhortatio, istud solum exemplum debuerat sufficere, quod in hoc loco de Christo ostendit Apostolus, ad persuadendum omnia adversa patienter tolerare, ut cum Christo mereamur consedere. Recogitate enim eum, qui talem sustinuit a peccatoribus adversus semetipsum contradictionem, ut ne fatigemini, animis vestris deficientes. Omnia adversa quae Christus sustinuit a Judaeis, plagas scilicet, irrisiones, sputa, colaphos, alapas, blasphemias ipsamque mortem, Apostolus solo nomine contradictionis ostendere voluit: Rememora mini, inquit, Christum qui talia ac tanta contraria sustinuit pro peccatoribus, qui peccatum non fecerat, ut [Col. 0776D] vos qui transgressores et peccatores esse dignoscemini, non deficientes fatigemini in animis vestris, sed imitando illum sustinete similia patienter. Adversus semetipsum sustinuit Christus contradictionem, id est, dimisit secundum quod voluerunt facere contra se, nihil eis contradicens. Hortatur autem eos ne deficiant in tribulationibus, dum usque ad martyrium et sanguinis effusionem adhuc non pervenerant: unde et subdit: Nondum enim usque ad sanguinem restitistis, adversus peccatum repugnantes. Ac si diceret: Etsi amisistis facultates terrenas, exspoliati a contribulibus vestris, tamen mortem non sustinuistis; adhuc enim vivi manetis. Usque ad sanguinem resistit, pugnans adversus peccatum, qui pro veritate fidei [Col. 0777A] adversus infideles pugnat usque ad mortem: sicut apostoli eorumque successores fecerunt; nam infidelitas peccatum maximum est: dum autem quis vult, decipit aut blanditiis, aut terroribus, pugnans pro fide contra infidelem, utique adversus peccatum repugnat. Potest et de omni peccato intelligi, de mala videlicet suggestione et prava voluntate, immundoque desiderio: quibus resistit, non consentiendo eis, adversus pugnat. Et obliti estis consolationis, qua vobis tanquam filiis loquitur, dicens: Fili mi, noli negligere disciplinam Domini; neque fatigeris, dum ab eo argueris. Sapientia Dei Patris, quae per Salomonem loquebatur, intra caetera etiam hoc protulit per os illius: quod beatus Apostolus modo in exemplum assumpsit, Judaeos cohortans ne deficiant in tribulatione, [Col. 0777B] qui a Domino arguuntur causa probationis. Dicit ergo: Fili mi, noli negligere, sive negligenter ducere disciplinam Domini. Disciplina dicta est a discendo: quae alio nomine correctio morum potest appellari: dum enim quis angustiis et tribulationibus afficitur non debet fatigari, nec deficere; sed potius patienter portare, recogitans quia a Domino corripitur. Quem enim diligit Dominus, castigat: flagellat autem omnem filium quem recipit. Ideo haec testimonia proponit Apostolus, ut sicut filii a patribus suis flagellantur, ut digni sint ad haereditatem paternam accedere, unde et plerumque stare tota nocte in frigore jubentur, variisque modis exercentur: ita et isti similiter correptiones a Deo alacri animo sustineant, ut ad veram haereditatem perpetuae patriae [Col. 0777C] pervenire sint idonei. Sunt enim multi qui in prosperis Domino serviunt, sed tamen in adversis excedunt: hi tales non sunt adhuc perfecte probati ad haereditatem captandam. Unde Apostolus, quem in prosperis bene vivere docuit, ne in correptione deficiat, hortatur: quoniam filium quem diligit Dominus, ad hoc ut haeredem illum regni coelorum constituat, castigat illum variis diversisque modis; et flagellat aut infirmitate, aut paupertate, aut persecutione, aut tormentis, omnem filium quem recipit secum in gloriam. Notandum autem quia non omnis qui flagellatur filius est: sed omnis qui filius est, flagellatur. Quem ergo sanctorum ab hoc saeculo ad haereditatem supernam legimus pervenisse sine flagellatione divina? Quapropter tanto minus de flagello, [Col. 0777D] quo castigamur, murmurare debemus, quanto arctius in eo paternae dilectionis affectum sentimus: unde ipse dicit: Ego quos amo, arguo et castigo. At vero multi flagellantur, ut Antiochus et Herodes, non ut ad haereditatem assumantur, sed ut hic demonstretur ex parte, quae mala passuri sint post mortem. In disciplina perseverate. Tanquam filiis. Charissimis, Vobis offert se Deus. Subaudi haereditatem patriae coelestis; ac si diceret: Melius est vobis per disciplinam et correptionem, quae affectu paterno agitur, transire ad haereditatem coelestem, quam extra disciplinam esse, sicque ad poenas descendere: putatis enim, quod odio vos habeat ac dereliquerit Deus per haec quae passi estis: si enim [Col. 0778A] haec non pateremini, tunc magis vos hoc cogitare competebat; nam si flagellat omnem filium quem recipit, qui non flagellatur, sine dubio non est in numero filiorum. His verbis ostendit eis, quia unde putabant se derelictos esse, inde magis credere poterant diligi ab illo. Quis enim filius quem non corripit pater? Solet aliquoties paterfamilias filios alienos negligere, suos vero castigare et corripere, ne eos opprimat negligentia. Nullus est pater sapiens qui non corripiat filios delinquentes: et aliquando bona agentes increpat, ut ad meliora accendantur. Unde et Heli, quia filios suos non corripuit, non meruit eos haeredes Sacerdotii post se relinquere. Quod si extra. Illam. Disciplinam estis, cujus participes facti sunt omnes. Boni filii, vel sancti patres, superius memorati. Ergo [Col. 0778B] adulteri, et non filii estis. Quisquis extra illam disciplinam Domini manet, cujus disciplinae participes facti sunt omnes boni filii pertinentes ad haereditatem coelestem, adulterinus filius est, nec pertinet ad haereditatem paternam: quia non est filius liber. Cavete ne sitis adulterini filii, omnes enim infideles et negligentes, disciplinamque Domini contemnentes, adulterini, et non filii reputantur. Deinde patres quidem carnis nostrae habuimus eruditores, et reverebamur eos: num multo magis obtemperabimus patri spirituum, et vivemus? Deinde, subaudi, considerare debemus, quia patres habuimus eruditores, et timebamus eos: nonne multo magis obtemperabimus Deo patri spirituum, et vivemus in gloria aeterna? Pater spirituum, id est creator animarum, Deus omnipotens [Col. 0778C] est, qui bona creavit primum ex nihilo, deinde vero ex elementis corpora hominum aliorumque animalium. Animam vero hominis ex nihilo creavit, et creat adhuc: non est enim putandum quod anima pars deitatis sit: quoniam deitas increata est, anima autem creatura est. Idcirco autem omnipotentem Deum creatorem animarum appellat, non corporum, cum omnium creator sit: quia corpus nostrum ex semine paterno et materno conficitur: anima vero semper a Deo ex nihilo creatur. Si, inquit, patres carnales timebamus, a quibus temporaliter erudiebamur, uti haeredes illorum mereremur fieri: quanto magis creatori animarum obedire atque obtemperare debemus, ut cum illo in gloria aeternae beatitudinis vivamus? Nec solummodo [Col. 0778D] differentia est inter eos propter discretionem personarum, quia isti terreni, ille est coelestis; sed etiam ipsa causa disciplinae atque eruditionis. Non enim ad eamdem causam vel ad ipsas res spirituales erudiunt: sed ad quod eis videtur, sicut Apostolus manifestat, dicens. Et illi quidem. Patres, ex quorum semine corpora sumpsimus. In tempore paucorum dierum secundum suam voluntatem erudiebant nos: hic autem. Pater videlicet spirituum. Ad id quod utile est. Erudit nos: hoc est ad salutem et utilitatem animae nostrae. In recipiendo sanctificationem ejus. Illi quidem patres carnales ad hoc erudiunt nos, ut ipsis simus utiles secundum suam voluntatem, quae in omnibus non est utilis: Deus vero omnipotens [Col. 0779A] ad omnia utilia nos instituit, ut salutem animae nostrae consequamur, et accipiamus sanctificationem ejus: videlicet, ut simus sancti, sicut et ipse, secundum quemdam modum, juxta quod ipse dicit: Sancti estote, quia et ego sanctus sum. Ad hoc (inquam) nos erudit et castigat, ut nos dignos efficiat suis muneribus. Unaquaeque etenim gens secundum suam voluntatem filios suos erudit: sicut consuetudo fuit Romanorum suos filios erudire in re militari, Graecorum, litteris instituere suos, Omnis autem disciplina in praesenti quidem non videtur esse gaudii, sed moeroris. Postea autem fructum pacatissimum exercitatis per eam reddet justitiae. Omnis, inquit, disciplina tam humana quam divina, tunc quando discitur, non videtur esse disciplina gaudii, sed moeroris. Ideo autem hanc [Col. 0779B] omnem et divinam et humanam disciplinam vocavit, quia quidquid discitur, disciplina vocatur. Idcirco autem in praesenti non videtur esse disciplina gaudii, sed moeroris: quod flagellatus saepissime constringitur, de quo agitur, sustinet famem, patitur frigus omnemque laborem; at vero cum pervenerit ad perfectionem, gaudet et laetatur, gratissimamque mercedem recipit, sicut Apostolus dicit. Postea (inquiens) cum pervenerit ad culmen perfectionis, reddet eadem disciplina pacatissimum fructum justitiae per eam exercitatis: id est, per eamdem disciplinam probatis atque perfectis. Fructum autem pacatissimum vocat gratissimam atque acceptissimam remunerationem, quam percipiunt ii, qui per eamdem disciplinam exercentur atque probantur, verbi gratia: [Col. 0779C] Romani tirones, qui in disciplina rei militaris sunt exercitati, multa contraria primum sustinentes, postea gavisi sunt, monarchiam totius orbis possidentes. Similiter intelligendum de iis qui in disciplina affliguntur, qui praemia aeterna recepturi sunt: sicut sancti apostoli, martyres et doctores Ecclesiae. Propter quod remissas manus et soluta genua erigite: et gressus rectos facite pedibus vestris, ut non claudicans qui erret, magis autem sanetur. Propter quod, quia propter disciplinam mercedis praemium redditur, gaudiumque subsequitur; vel propterea ut possitis haereditatem supremam cum bonis filiis percipere. Remissas manus a bono opere, et torpentes otio pigritiae. Et soluta genua erigite, ad bona opera [Col. 0779D] agenda. Per pedes autem et genua debemus accipere opera, sicut et per manus: per gressus autem intellectum, intentionemque mentis; et est sensus: Talia opera agite quae perfectum intellectum habeant, quod bona intentione fiant; Recte, inquit, ambulate; nec laudatio plus accrescat, sed potius ad statum rectitudinis erigat. Remissas manus et genua soluta mandat erigere, sicut Isaias praecipit, dicens: Confortate manus dissolutas et genua debilia roborate, ut non claudicans quis erret: id est ut non haesitans quis in fide bonisque operibus, erret a via rectitudinis: magis autem sanetur a peccatis credendo recte in Deum; ac si diceret: Qui non credit recte, melius est ut firmius et tenacius credat quatenus [Col. 0780A] omnibus modis inveniat medicinam animae suae. His autem verbis haesitationes eorum tangit, ad hoc ut sine aliqua dubitatione crederent in eum. Pacem sequimini cum omnibus. Subaudi bonis. Et sanctimoniam, sine qua nemo videbit Deum. Plurima quidem sunt quae formam discretionemque Christianitatis ostendunt: sed plus omnibus ac melius charitatis mutuae affectus et pax, quae hominum corda consociat. Quapropter dicit ipsa Veritas: Pacem relinquo vobis; et iterum: In hoc cognoscent omnes quia mei estis discipuli, si dilectionem habueritis ad invicem. Propterea etiam et Apostolus dicit: Pacem sectamini cum omnibus bonis. Pacis autem nomine intelligenda est dilectio et concordia. Sanctimonia autem dicitur castitas mentis et corporis: ac si diceret: Ita diligite omnes bonos, ut vosmetipsos; et [Col. 0780B] sit in vobis castitas, sive munditia mentis et corporis: quoniam sine pace et sanctimonia nemo videbit Deum. Beati enim pacifici, quoniam filii Dei vocabuntur. Beati mundo corde, quoniam ipsi Deum videbunt. Contemplantes ne quis desit gratiae Dei. Quod dicit, Contemplantes, id est diligenter attendentes atque considerantes, ne quis vestrum desit gratiae Dei. Sic loquitur cum eis, tanquam cum viatoribus, qui cum numero et comitatu longa itinera permeant: quibus solet dicere is qui praeest: Videte ne aliquis remaneat qui non pergat vobiscum, veluti si diceret: Non hoc tantum requiro, ut vos soli gratiam consequamini, patriamque coelestem intretis: sed etiam ut inspiciatis et caeteros. Gratiam dicit fidem, spem et charitatem, per quam meretur homo [Col. 0780C] gratiam Dei invenire: quia cum istis habet et reliquas. Sive gratiam Dei dicit remissionem peccatorum, quae nobis gratis datur. In baptismate vel a fide perfecta caeterisque virtutibus. Ne qua radix amaritudinis sursum germinans impediat, et per illam inquinentur multi. Radicem amaritudinis vocat malam voluntatem pravamque intentionem, unde procedit peccatum amaritudinis; nam sicut radix amara fructus dulces non potest proferre, sed sui similes, hoc est amaros: sulphureus quoque fons aquas non habiles ad bibendum: ita mala voluntas et intentio prava malam operationem et peccatum amaritudinis a se emittunt, quibus impeditur iter ad patriam ascendendi coelestem: atque per illam malam voluntatem, [Col. 0780D] de qua procedunt semina nequitiae, inquinantur multi: quia modicum fermentum totam massam corrumpit, et uno peccato infidelitatis omnia opera quae poterant esse bona depravantur, et uno peccatore multi coinquinantur: radicem enim amaritudinis specialiter peccatum infidelitatis voluit intelligi, licet et ad malam voluntatem atque intentionem, ut diximus, referatur. Et congrue peccatum amarum dixit esse: quoniam nihil est amarius illo postquam fuerit perpetratum: quod experimento cognoscunt illi qui post admissum delictum conscientiae moerore macerantur, diraque satis amaritudine consumuntur, intantum ut amaritudo ipsius delicti ipsum intellectum ipsamque rationem aliquoties subvertat, [Col. 0781A] sicut de Cain legimus, qui in desperationem ruit. Ne quis fornicator, aut profanus ut Esau, qui propter unam escam vendidit primogenita sua. Fornicator appellatur Esau, quia contra voluntatem patris et matris uxores alienigenas duxit. Profanus autem proprie dicitur irreligiosus, quasi porro, id est longe a fano et templo Dei. Hic autem pro gastrimargo, sive pro illo qui utile pro inutili vendit, ponitur: quod bene congruit Esau, qui fuit gastrimargus atque gulosus, vendens primogenita sua pro vili cibo, pro lenticula scilicet rufa. Primogenita autem isto in loco appellantur honor et dignitas sacerdotii: ante sacerdotium enim Aaron, quod a Deo constitutum est in lege, omnes primogeniti sacerdotes erant: sicut fuit Sem, qui et Melchisedech, primogenitus Noe. Magna [Col. 0781B] etenim dignitas erat habere primogenita: quoniam et de substantia et haereditate paterna majorem portionem sumebat, vestimentoque ornatus locupletior splendebat. Unde legitur in Genesi, quod Rebecca accipiens vestimenta Esau valde bona, quae apud se domi habebat, induit ea Jacob, sicque adduxit eum ad patrem qui ut sensit odorem ac fragrantiam vestimentorum ejus, dixit: Ecce odor filii mei, quasi odor agri. Quia ergo inter Judaeos erant quidam sectatores Esau in fornicatione atque gastrimargia, reducit eis Apostolus ad memoriam factum Esau, hortans cavendum ab omnibus illis ne quis illius similis foret, qui pro dilectione temporalium rerum usque ad vendenda sua primogenita pervenit: propria siquidem negligentia et cupiditate vendidit honorem [Col. 0781C] quem a Deo perceperat, et pro parva re magnam gloriam perdidit: postremus enim effectus est, quia primus erat: et quia erat secundus, mansit primus. Scitote enim, quoniam et postea cupiens haereditare benedictionem, reprobatus est. Subaudi, a Deo. Narrat historia Genesis quod Esau revertens de agro, ut comperit praeventum se a fratre ad benedictionem patris, dixit cum lacrymis et clamore magno: Num unam tantum benedictionem habes, pater? benedic etiam et mihi. Cui Isaac: Dominum tuum illum constitui; et tibi, fili mi, ultra quid faciam? Tandem victus Isaac clamoribus illius, dedit ei benedictionem in divitiis hujus saeculi, et his quae terra profert trra eprofet abundare, dicens: In pinguedine terrae et in rore coeli desuper, erit benedictio tua. Apparet ergo, quia [Col. 0781D] cum voluisset haereditare et benedictionem paternam, dignitatem videlicet sacerdotii, recipere, quam jam amiserat, nec non et sanctitatem patris cum spiritu prophetiae, peccatis impedientibus, ad hoc perductus est ut reprobaretur a Deo et fraudaretur a fratre benedictione paterna, unde et sequitur: Non enim invenit poenitentiae locum, quanquam cum lacrymis inquisisset eam. Quare non invenit poenitentiae locum, id est veniam per poenitentiam, quam cum lacrymis quaesivit? Quia non ita quaesivit ut debuit: lacrymae enim illae indignationis fuerunt potius amissi honoris et rancoris contra fratrem, quam humilitatis veraeque poenitentiae: unde et dixit: Venient dies luctus patris mei, et occidam Jacob [Col. 0782A] fratrem meum. Quapropter quanquam cum lacrymis inquisisset eam, jam ad illum locum benedictionis non potuit pervenire, ut frater suus. Ita enim debuerat poenitere, sicut de Petro legimus, quod cum Dominum negasset, egressus foras flevit amarissime: idcirco illi remissum est tam grande peccatum, quoniam sicut debuit, poenitentiam egit. Non enim accessistis ad tractabilem et accessibilem ignem, et turbinem, et caliginem, et procellam, et tubae sonum, et vocem verborum. Mos est illorum qui comparationem faciunt, ut alteram partem deprimant atque extenuent, ut res alterius partis emineat: sic et Apostolus ex comparatione illorum, quae fuerunt in Veteri Testamento, nostra majora declararet clariora, mansuetiora quoque, et meliora, atque admiratione [Col. 0782B] digna: facit enim nunc differentiam inter Christum et Moysen, inter legem et Evangelium, inter coelum et montem Sina, inter aspersionem sanguinis legalis, et emundationem sanguinis Christi: multo enim meliora sunt ista, quam fuissent illa: ibi enim umbra requiescebat, hic veritas tenetur et panditur. Non enim accessistis ad tractabilem et accessibilem ignem, id est, non accessistis ad visibile et palpabile lumen ignis, quod visu corporeo tractari possit, sicut de veteri Judaico populo legimus; sed ad invisibilem et incomprehensibilem Deum. Haec in Sina monte facta referuntur, quando data est lex, ignis, turbo videlicet et caligo, procella, tubae sonus et vox verborum. Visus est, inquit, Dominus in monte Sina. Turbo est ventus validus, auferens stipulas, et leviora quaeque [Col. 0782C] pulvere terrae involvens. Plerumque etiam ea tollit quae graviora sunt. Caligo est tenebrositas fumi et ignis. Procella est tempestas et pluvia. Facta sunt autem ista, quando lex dabatur, ut corda Judaeorum prona ad peccandum concuterentur, ne ipsam legem auderent transgredi. Unde et terraemotus exstitit ibi, ut ipsi ex toto terrore perculsi, ad Deum coelorum confugium facerent; tenebrae autem, sive caligo, obscuritatem ipsius legis designat. Turbo sive commotio ventorum comminationem ipsius legis quae dicit: Si quis hoc vel illud fecerit, occidatur. Procella autem ipsam vindictam. Tubae sonitus, praesentiam et adventum Dei omnipotentis. Unde idem apostolus alias dicit: In jussu, et in voce archangeli, et in tuba Dei descendet de coelo. Per tubam autem intelligitur [Col. 0782D] ipsa vox angelorum; non enim est putandum quod aenea, aut cornea tuba Dei angeli increpuerint. Vox quoque verborum non ipsius omnipotentis Dei intelligitur, sed angelorum: per subjectam enim creaturam, id est per angelum loquebatur Deus ad Moysen: nam quod non esset vox Dei, Dominus demonstrat in Evangelio, loquens Judaeis: Neque vocem ejus audistis, neque speciem ejus vidistis. Et quod Moyses cum angelo, non cum Domino fuerit locutus, ostendit beatus Stephanus in concione sua, quam habuit cum Judaeis: Hoc est, inquiens, Moyses, qui fuit cum angelo, qui loquebatur ei in monte Sina. Evangelium autem non fuit datum in tremore, neque cum comminatione, sed affectu paterno locutus est Dominus [Col. 0783A] fidelibus tanquam filiis: nam ascendens in montem, quando inter caetera praecepta vitae octo beatitudines eis protulit, non paruerunt, neque visa sunt signa quibus terrerentur, sicut quando lex data est. Sequitur. Quam. Subaudi vocem tubarum et angelorum. Qui audierunt excusaverunt se, ne eis fieret verbum. Hoc est, ne eis loqueretur. Non enim portabant quod dicebatur. Ad eos, hoc est, non poterant ferre vocem angeli prae timore, unde et dixerunt Moysi: Loquere tu nobis, non loquatur nobis Dominus, ne forte moriamur; nimio enim timore fuerant perculsi, videntes totum montem Sina fumare, procellas quoque et tonitrua, et voces tubarum. Et si bestia tetigerit montem, lapidabitur. Subauditur lapidibus grandinis coelitus missis; sic enim praeceperat Dominus: Longe se faciant filii Israel a monte, quoniam [Col. 0783B] si homo aut aliqua bestia accesserit ad montem, lapidibus grandinis interficietur. Et ita terribile erat, quod videbatur. Subauditur, ut neque auderent audire, neque accedere ad montem. Moyses enim dixit, Exterritus sum, et tremebundus. Si Moyses exterritus est, quid dicendum de aliis? Sed accessistis ad Sion montem, et civitatem Dei viventis Hierusalem coelestem. Ex superioribus ista pendent, ubi dictum est: Non accessistis ad tractabilem et accessibilem ignem montis Sinai, sed accessistis ad Sion montem. Caetera per partes jam dicta sunt. Per Sion autem, quae interpretatur speculatio, et per Hierusalem, quae dicitur visio pacis, vult intelligi coelestem patriam, Ecclesiam videlicet supernam, quae constat ex angelis et hominibus [Col. 0783C] justis, ad quam acceditur fide et desiderio. Accessistis, inquit, ad Sion montem, hoc est, ad civitatem Dei viventis: Hierusalem coelestem fide et desiderio. Et accessistis. Ad frequentiam. Sive multitudinem. Multorum millium angelorum. Consociati illis in fide, consociandi iterum in gloria. Juxta quod Dominus dicit: Erunt electi sicut angeli Deo in coelo. Et accessistis. Ad Ecclesiam primitivonum, qui conscripti sunt in coelis. Ecclesiam primitivorum debemus accipere in apostolis, qui primi crediderunt, quorum fide illi adjuncti sunt credendo, et quorum nomina scripta sunt in memoria omnipotentis Dei: juxta quod ipsa Veritas eis dixit, Gaudete, quod nomina vestra scripta sunt in coelis. Et. Accessistis ad Dominum. Judicem omnium Deum. Id est ad Dominum Jesum, [Col. 0783D] qui dicit: Pater non judicat quemquam, sed omne judicium dedit Filio. Per illum enim judicabit Deus Pater non solummodo Judaeos, sed omnes homines. Et. Accessistis. Ad spiritum justorum perfectorum. Spiritum perfectorum vocat Spiritum sanctum, per quem justi vocantur omnes in baptismate accipientes ab illo remissionem omnium peccatorum. Et bene justificantur, quia tunc justi vocantur, dum ab omnibus contagiis mundantur. Sive spiritum justorum perfectorum dicit animas sanctorum, qui apud Deum probabiles exstiterunt, quibus conjuncti fide et desiderio fuerunt illi. Et. Accessistis quoque. Ad Jesum mediatorem Testamenti Novi. Dominus Jesus per hoc quod homo pariter et Deus est, mediator noster [Col. 0784A] est, quoniam sicut Moyses mediator fuit inter Deum et populum, verba Dei referens ad populum rursusque populi ad Deum secundum quod ipse dicit: Ego sequester vester et medius inter Deum et vos, ita et Dominus Jesus verba Dei Patris retulit nobis, et modo nostra refert ad illum, interpellans assidue pro nobis, simulque sua passione confirmavit nobis Testamentum Novum. Ad aspersionem quoque sanguinis. Accessistis. Melius loquentem quam Abel. More legis aspersionis nomine emundationem Christi sanguinis intimavit: quoniam mundatio quae per sanguinem fiebat aspersio vocabatur. Accesserunt ergo illi ad sanguinem Christi, sive emundationem, hoc est ad passionem ejus, quoniam fide passionis ejus mundati sunt. Sanguis autem Christi melius quam sanguis Abel loquitur, quia sanguis Abel vindictam exposcebat fratris [Col. 0784B] a Deo, sanguis vero Christi vitam et indulgentiam implorat suis persecutoribus, dicente illo ad Patrem: Pater, ignosce illis, quia nesciunt quid faciunt. Vel certe melius loquitur, dum nos loquentes facit, quod Dominus ipse est Filius Dei vivi, cujus passione sumus redempti, et baptismate abluti, et quia per sanguinem ejus sumus effecti filii Dei. Videte ne recusetis loquentem. Quod est dicere: Cavete ne contemnatis Jesum loquentem per Evangelium suum, quoniam in dextera Dei sedet, considerans quod unusquisque nostrum agit. Si enim illi non effugerunt, recusantes eum qui super terram loquebatur: multo magis nos, qui de coelo loquentem nobis avertimus. Subauditur, non effugiemus, ac si diceret: Si patres vestri vindictam [Col. 0784C] omnipotentis Dei non effugerunt, qui praecepta illius praevaricati sunt fabricando idolum, quae per Moysen vel per angelum data sunt illis, quorum uterque in terra loquebatur, multo magis nos non poterimus evadere vindictam illius, si praecepta, quae per Filium data sunt, contempserimus. Illi, inquit, in terra loquentem audierunt, nos de coelo. Propter unitatem autem personae, quam habet Filius Dei in duabus naturis, dicitur de coelo nobis loqui. In terra autem videbatur loqui per humanitatem, sed erat in terra et in coelo per divinitatem: unde ipse dicit: Nemo ascendit in coelum, nisi qui descendit de coelo, Filius hominis, qui est in coelo. Similiter dum Evangelium praedicatur in terris, ipse quoque de coelo nobis loquitur. Quapropter audiendus est multo magis quam Moyses. [Col. 0784D] Sequitur. Cujus vox movit terram tunc. Subaudi, quando data est lex. Nunc autem repromittit dicens: Adhuc semel et ego movebo, non solum terram, sed etiam coelum. Ipse qui tunc jussione movit montem Sina, et terram in circuitu ejus, ubi populus stabat, quando Moysi dedit legem, ipse nunc repromittit non partem terrae movendam a se, neque ipsam totam terram solummodo, sed etiam coelum. Et ideo quanto majora fieri promittit, tanto magis timendus est. Licet enim terraemotus fuerit in diversis locis, diversisque partibus mundi, non fuit tantus per totum mundum. Et si mota est terra, tamen non coelum. Unde bene dicit, semel futurum esse hoc in die judicii, ostendens quia nunquam iterum movebuntur. Unde sequitur: Quod [Col. 0785A] autem adhuc dicit semel, ostendit mobilium translationem tanquam factorum, ut maneant ea quae sunt immobilia. Ista motio coeli et terrae ad innovationem et meliorationem illorum pertinet, terra quidem motum appropinquante die judicii sustinebit, sed pariter innovabuntur coelum et terra, et movebuntur ab hac specie in meliorationem: juxta quod idem Apostolus alibi dicit: Praeterit figura hujus mundi. Mutata figura, remanebit substantia: eritque postea coelum novum, et terra nova. Coelum autem hic non sidereum, neque aethereum, sed istud aereum accipe, a quo et aves coeli dicuntur. Itaque regnum. Dei. Immobile suscipientes. Subauditur, nunc in spe, quod percepturi sumus in te. Habeamus gratiam, per quam serviamus placentes Deo cum metu et reverentia. Regnum immobile, Ecclesia est coelestis, quae constat [Col. 0785B] ex angelis sanctis et hominibus justis: Regnum autem Dei ista Ecclesia est, et regnum Ecclesiae omnipotens Deus est. Hoc regnum modo suscipimus in spe, tunc vero percipiemus in re, cum tradiderit Christus regnum Deo Patri. Idcirco autem immobile appellatur, quoniam si coelum et terra immobiliter permanebunt post immutationem, multo magis electi post resurrectionem immobiliter immortalitatem in corpore, et incommutabilitatem in anima percipient, regnaturi aeternaliter cum Deo, eruntque ipsi regnum immobile omnipotentis Dei, et regnum illorum contemplatio sanctae Trinitatis. Et quia istud regnum immobile modo suscipimus in spe, hortatur Apostolus, ut habeamus gratiam, per quam serviamus Deo placentes [Col. 0785C] illi. Gratiam autem dicit fidem rectam, spem certam, charitatem perfectam, cum operatione sancta, per quae debemus Deo servire cum metu, timentes illum ut Deum et judicem omnium, et cum reverentia diligentes illum ut patrem. Timere enim debemus, et ne hic flagellemur, et postmodum a requie separemur. Etenim Deus noster ignis consumens est. Deus omnipotens ignis appellatur, non ut materiam quam fecit, consumat, sed quam exterius homo attrahit, rubiginem scilicet peccatorum; non enim illud consumit quod ipse fecit, sed quod malitia hominum intulit. Agit et aliud iste ignis, dum corda videlicet hominum ad amorem Dei accendit, de quo igne Veritas dicit: Ignem veni mittere in terram, et quid volo, nisi ut ardeat? Terra enim vocata sunt corda [Col. 0785D] terrena, quae dum semper in infimis cogitationibus desideriisque terrenis versantur, a malignis spiritibus quasi terra conculcantur. Sed ignem Dominus in terram mittit, cum afflatu sancti Spiritus corda carnalium hominum ad amorem Dei et proximi accendit. Ecce quare appellatur omnipotens Deus ignis, videlicet quia rubiginem peccatorum consumit, et corda hominum ad charitatem accendit. Sed potest adhuc quaeri, quare assimiletur igni. At vero respondendum: Quia sicut ignis latet in silicibus et petris, ita omnipotens Deus in creatura sua manet, sed tamen non videtur.



CAP. XIII.

Charitas fraternitatis maneat in vobis. Quod est dicere: Ita diligite omnes, sicut vosmetipsos, recogitantes vos habere unum Patrem Deum [Col. 0786A] omnipotentem, et unam matrem Ecclesiam, sive ex uno patre Adam, et una matre editos. Et hospitalitatem nolite oblivisci. Non dixit, hospitales estote, sed, hospitalitatem nolite oblivisci. Fuerant illi satis hospitalitati dediti antequam expoliati essent prorsus facultatibus, sed postquam enudati sunt ex maxima parte propria substantia, erant iterum nimium tenaces, quapropter hortatur eos Apostolus, ut secundum possibilitatis modum hospitalitatis officium adimplerent, dicens eis: Hospitalitatem pristinam nolite oblivioni tradere. Hospitalitas autem hilari mente et animo laeto est agenda juxta quod beatus Petrus dicit: Hospitales invicem sine murmuratione. Et alibi: Hilarem enim datorem diligit Deus. Sequitur: Per hanc enim placuerunt quidam. Deo. Angelis hospitio receptis. Ut Abraham, qui meruit promissionem [Col. 0786B] accipere, et Loth, qui liberatus est de excidio Sodomorum. Unde et ipse judex omnium dicturus est in die examinis: Quandiu fecistis uni ex minimis meis, mihi fecistis. Mementote vinctorum tanquam simul vincti. Hoc est, sicut optaretis vobis subveniri, vestrique meminisse, si essetis vincti in carcere: ita mementote illorum qui pro fide Christi vinculati tenentur. Et laborantium, tanquam et ipsi in corpore morantes. Quod est dicere: Quia in corpore adhuc estis morantes, per quod experimento cognoscitis, quid necesse sit laborantibus, mementote illorum qui laborant in doctrina et in operatione sancta, subministrando victum et vestimentum, sicut velletis vestri meminisse, si taliter laboraretis: per hoc [Col. 0786C] enim quia in corpore mortali manetis, sicut et illi, experimento probatis, quia militia est vita hominis super terram, et homo ad laborem nascitur, et avis ad volatum. Honorabile connubium in omnibus. Sit vobis, sive placet Deo. Et thorus immaculatus. Connubium dicitur a conhabendo. Erant quidam tum temporis, qui condemnabant nuptias, dicentes immundum esse conjugale connubium, nec posse esse mundum, a lecto conjugis surgentem; unde beatus Apostolus legitimum connubium dicit, quod causa amoris filiorum fit, non causa libidinis explendae, non solum concedit, sed etiam dicit Deo placere. Honorabile enim connubium est, amore filiorum legitime uxorem ducere; temporibusque certis ab ea abstinere, nec plures uxores habere: quia in initio, ut [Col. 0786D] Scriptura dicit, creavit Deus masculum et feminam, dixitque eis: Crescite et multiplicamini. In sequentibus quoque dicitur, quod futuri essent duo in carne una: hujuscemodi thorus immaculatus est, hoc est, legitimus recubitus absque fornicationis causa, et immaculatus lectus, immaculati et illi inde surgentes, hoc est, maculam peccati inde non trahentes. Unde beatus Matthaeus dicit quodam loco: Quia conjugium legitimum et thorus legitimus sordes habent quodammodo in commixtione seminis, sed peccati maculam non habent: melius est enim uxorem legitimam ducere, quam cum meretriculis fornicari aut etiam aliorum uxores violare. Sin vero legitimum non fuerit connubium: neque amore filiorum, sed [Col. 0787A] causa libidinis explendae, fuerintque plures uxores, jam non est honorabile connubium, neque thorus immaculatus. Fornicatores enim et adulteros judicabit Deus. Fornicari est quocunque modo pollui, libidinemque expleri; adulterari vero est alterius thorum violare: unde adulter dicitur, quasi alterius violans thorum. Sed nunquid omnipotens Deus solummodo fornicatores et adulteros judicabit, hoc est damnabit, praetermissis homicidis, sacrilegis, furibus, aliisque diversis criminibus involutis? Minime. Quare ergo Apostolus specialiter fornicatores et adulteros judicandos fore dixit? Nimirum quia de homicidis, sacrilegis, latronibus, parricidis atque aliis pondere peccatorum gravatis nulla haesitatio est quin sint damnandi. De fornicatoribus vero et adulteris, erant [Col. 0787B] tunc temporis, qui dubitabant dicentes, ad hoc factos masculos et feminas ut simul coeant: ideoque non esse peccatum cum qualibet muliere concumbere: quod omnino longe abest a veritate. Unde Apostolus cum primo dixisset: Honorabile connubium et thorum immaculatum placere Deo: mox subintulit: Quia fornicatores et adulteros judicabit Deus: ostendens juste judicari fornicatores et adulteros. Si enim connubium concessum est, juste fornicatores suppliciis afficiuntur, juste puniuntur adulteri. Sint mores sine avaritia: contenti praesentibus. Mos est honestas vitae et bene vivendi. Non dixit, possidete, sed, sint mores, id est, vita et conversatio vestra sine avaritia. Avarus dicitur avidus auri, videlicet qui tenax est in largiendo, et cupidus in accipiendo, et qui manum habet [Col. 0787C] collectam ad dandum, et extentam ad accipiendum. De quo omnino quidam sapiens admonet, dicens: Non sit porrecta manus tua ad accipiendum, et collecta ad dandum. Fortassis postquam exspoliati fuerant propria facultate a non credentibus, cupiebant sub praetextu eleemosynae iterum congregare divitias: ideoque monuit Apostolus, ut essent mores illorum sine avaritia, contenti tantum praesentibus necessariis, non praecogitantes de futuro. Juxta quod alibi hortatus fuerat, dicens: Habentes victum et vestitum, his contenti simus. Et ne forte dicerent: Quid facturi erimus, si necessaria nobis contigerit deesse? protinus consolationem addidit, adhibens post testimonium de libro Jesu Nave. Ipse enim. Deus omnipotens. Dixit: Non te deseram neque derelinquam. [Col. 0787D] Post mortem Moysi dixit Dominus Josue: Sicut fui cum Moyse, ita ero tecum: confortare, et esto robustus: non te deseram, neque derelinquam. Quod exemplum ut pertinet ad Josue, ita et ad omnem electum, qui spem suam in Deo positam habet. Nulla enim ratione mentitur, si in illo spem nostram ponamus. Ita. Subaudi, est ille nobiscum. Ut confidenter dicamus: Dominus mihi adjutor est, non timebo quid faciat mihi homo. Hominis nomine intelligitur hic non solum carnalis quilibet adversarius: sed etiam antiquus hostis, qui homo appellatur, ab officio suo vocabulum sumens, eo quod hominem decipiat: sicut et Christus leo appellatur, propter fortitudinem. Unde propheta dicit: Eripe me, Domine, [Col. 0788A] ab homine malo, id est diabolo. Oportet ergo nos in omnibus tribulationibus seu tentationibus hunc versiculum Psalmographi seu Apostoli exclamare, dicentes: Dominus mihi adjutor, non timebo quid faciat mihi quilibet hostis aut adversarius. Mementote praepositorum vestrorum, qui vobis locuti sunt verbum Dei, quorum intuentes exitum, conversationis imitamini fidem. Omnes quidem praelati et doctores, inquantum bona praedicant et bona operantur, audiendi sunt et imitandi; inquantum vero aut non recte praedicant, aut male vivunt, neque audiendi sunt, neque imitandi: verbi gratia: Qui recte praedicando bene vivit, et audiendus est, et imitandus est; sin vero neutrum agit, non est imitandus, neque audiendus. At vero si recte praedicat, licet male [Col. 0788B] vivat, non est contemnendus, ut non audiatur: unde Dominus dicit: Quae dicunt facite; quae autem faciunt, facere nolite. Quia ergo isti bonos praepositos habuerant, sanctos videlicet apostolos eorumque successores, hortatur eos ut memores sint illorum; eorumque conversationis considerantes exitum, perseverantiam usque in finem in fide recta bonisque operibus imitarentur. Fidem, hoc est firmitatem omnium bonorum, quia ergo finem bonum habuit eorum conversatio, idcirco imitamini fidem illorum. Fidem autem firmitatem seu perseverantiam illorum dicit. Christus Jesus heri et hodie, ipse et in saecula. Ad superiora pertinent ista, ubi testatus est dixisse Dominum: Non te deseram, neque derelinquam: poterant illi respondere: Hoc non pertinet ad nostrum auxilium, [Col. 0788C] quia non est nobis promissum, sed potius Josue promisit hoc Deus. Ad haec Apostolus: Nolite deficere, quoniam sicut pertinet ad Josue ista promissio, ita pertinet ad vos: quoniam Christus Jesus, qui unius existens essentiae cum Patre, tunc temporis ipse fuit, ipse est, ipse erit et in saecula. Nolite putare quasi qui tunc fuit, non sit modo: idem enim qui fuit heri, idem erit et in saeculum. Heri autem praeteritum significat tempus, hodie praesens, saecula vero futurum sine termino: tanquam diceret: Ante saecula, in saecula, et post saecula, semper manebit: sicut de illo propheta dicit: Tu autem idem ipse es, et anni tui non deficient. Doctrinis variis et peregrinis nolite abduci. Doctrinae variae et peregrinae, nova dogmata sunt haereticorum, quibus abducuntur et separantur [Col. 0788D] simpliciores a veritate fidei: superstitiones quaeque Judaeorum, qui docent abstinendum a quibusdam cibis, quod lex prohibet, quosdam vero concedunt: quia ergo inter illos erant quidam carnaliter sapientes, qui escarum observatione et differentia seducebant quosdam, abstrahentes eos a doctrina Evangelica, quae dicit: Omnia munda mundis: alloquitur illos Apostolus, ne illorum doctrina peregrina abducerentur, quod apertius manifestat, subjungens. Optimum est enim gratia stabilire cor non escis, quae non profuerunt ambulantibus in eis. Optimum, inquit, et perfectum est stabilire cor, et consolidare animum in gratia novi testamenti, ut habeatis fidem perfectam, credentes omnia munda mundis, non stabilire [Col. 0789A] in differentiis et observationibus escarum, dicentes quosdam cibos mundos, quosdam immundos, quae nihil profuerunt ambulantibus in illis observationibus. Post Domini in adventum omnia illa quae in figura contingebant, cessaverunt: et maxime postquam Dominus dixit: Non quod intrat in os coinquinat hominem, sed omnia sunt munda mundis. Vidit siquidem cuncta quae fecit, erantque valde bona. Melius est enim fidem retinere cum perfecto opere, quam de differentia ciborum disputare, rejiciendo illa quae Deus munda creavit, una namque est perfecta observantia abstinere a peccato, nihil enim prodest abstinere a cibis, si non a peccatis abstinetur. Nam licet gererent illi studium circa hujuscemodi observationes, nihil eis profuit, si fidem non habuerunt. [Col. 0789B] In hoc enim quod legem custodierunt, profuit illis: in hoc quod escis non vescebantur, nihil utilitatis perceperunt. Habemus altare, de quo edere non habent potestatem qui tabernaculo deserviunt. Legalem consuetudinem et mysterium, spiritalemque sensum refert. Legis quidem praeceptum erat, ut decima die septimi mensis a festivitate paschali, festivitate videlicet propitiationis, acciperent vitulum et hircum, et immolarent eum in castris: Sanguinem autem illorum animalium ferret pontifex in Sancta sanctorum solus oraturus pro populo, carnes vero illorum portarentur extra castra, ibique concremarentur, nec esse licitum alicui tabernaculo deservienti ex illis comedere. Spiritualiter autem illa duo animalia, vitulus videlicet et hircus, figuram tenent Domini Salvatoris: [Col. 0789C] ipse est vitulus quem pius pater in regressione filii prodigi immolavit; ipse et hircus, quoniam pro peccatoribus oblatus est. Pontifex quoque ille, qui cum sanguine illorum animalium intrabat in Sancta sanctorum, oraturus pro populo, typum gerebat istius veri pontificis qui cum sanguine passionis suae interiora patriae coelestis penetravit, oraturus pro fidelibus suis. Immolabantur illa animalia intra castra, sed carnes illorum extra castra comburebantur, quia et Redemptor noster in Hierusalem, quasi intra castra immolatus est, vocibus et judicio filiorum Israel, sed carnes illorum extra Hierusalem, in cruce combustae sunt igne passionis, quando enim adjudicatus est morti, clamantibus Judaeis: Reus est mortis, crucifige, crucifige eum, quodammodo, quantum ad illos [Col. 0789D] pertinet, immolatus est, quod Marcus Evangelista volens nobis ostendere ita esse dicit: Erat hora tertia quando crucifixerunt eum, linguis videlicet suis. Nam hora sexta in cruce levatus est extra Hierusalem, ibique corpus ejus combustum est igne passionis. Altare autem illud Judaeorum, quod fiebat extra castra, ubi consumebantur carnes, altare Ecclesiae est, ubi quotidie consecratur corpus Christi. Habemus ergo altare Ecclesiae, ubi consecratur corpus dominicum, de quo non habent potestatem edere qui tabernaculo corporis sui deserviunt, fornicatores videlicet, adulteri, ebriosi, immundi, et ii qui seminant inter fratres discordias, omnesque qui voluptatibus et desideriis carnis suae deserviunt. Qui enim [Col. 0790A] manducat et bibit indigne, judicium sibi manducat et bibit. Quorum enim animalium infertur sanguis pro peccato in Sancta per pontificem, horum corpora cremantur extra castra. Haec quomodo ad Dominum pertineant, satis, ut reor, dicta sunt. Sed quia ipse caput est omnium electorum, per carnes illorum animalium possunt intelligi omnes electi, qui extra castra, hoc est, extra conversationem saecularium, carnaliumque hominum mortificant membra sua cum vitiis et concupiscentiis, sive dum exemplum dominicae passionis martyrii palmam subeunt. Juxta quod beatus Petrus hortatur, dicens: Christus passus est pro nobis, nobis relinquens exemplum, ut sequamur vestigia ejus. Infertur sanguis illorum intra sancta per pontificem, dum eorum vita laudabilis Deo Patri [Col. 0790B] praesentatur per verum sacerdotem Jesum, qui est advocatus noster, interpellans pro nobis. Et congrue per sanguinem vita accipitur: quia vita hominis in sanguine est. Sive sanguis illorum infertur in Sancta, dum illorum animae cum triumpho passionis ad coelestia deferuntur. Bene quoque in altari consumuntur, quia omnia ista sancti martyres in fide adimplent, qua se credunt a Deo remunerari. De his quae in hoc altari consecrantur, non habent potestatem edere, qui tabernaculo deserviunt: quoniam ad ea quae sancti martyres in fide perfecta sustinendo adimplent, non audent accedere ii qui carnaliter vivunt, et amore hujus saeculi tenentur astricti. Propter quod. Subaudi mysterium adimplendum. Et Jesus ut sanctificaret per suum sanguinem populum. In se credentem: [Col. 0790C] Extra portam passus est. Sicut liber Evangeliorum testatur, Dominus extra portam Hierusalem passus est in loco decollatorum, qui vocabatur Calvaria. Ut ergo Dominus umbram et figuram in veritatem converteret, quae de se suisque membris praefigurabatur, suoque sanguine redimeret, atque mundaret populum in se credentem, extra Hierusalem passus est. Exeamus igitur ad eum extra castra, improperium ejus portantes. Quia ergo Dominus pro nobis passus est, hortatur Apostolus ut imitemur illum, dicens: Igitur quia ipse extra castra passus est, ut nos sanctificaret, egrediamur ad eum extra conversationem carnalium hominum, mortificantes membra nostra cum vitiis et concupiscentiis. Imitemur et ejus passionem, martyrium pro illo sustinendo. Hoc est enim [Col. 0790D] improperium illius portare, eadem quae ille sustinuit pati. Crux enim illius improperium ejus videtur esse paganis, nobis autem est sanctificatio et redemptio. Exeamus igitur ad eum extra castra; despicientes praesentia, amantes futura, contemnentes visibilia, desiderantes aeterna sequi. Non enim habemus hic manentem civitatem, sed futuram inquirimus. Certum est, quia in hoc mundo non possumus habere habitaculum aeternum, neque civitatem semper manentem, quoniam mundus transibit et concupiscentia ejus. Quapropter debemus tendere viribus summis ad civitatem coelestem Hierusalem, quae habitatorem habet Deum aeternaliter permansurum. Per ipsum ergo offeramus hostiam laudis semper Deo, id est, fructum [Col. 0791A] labiorum confitentium nomini ejus. Per ipsum, id est, per Christum, debemus offerre Deo Patri sacrificium laudis et gratiarum actiones pro omnibus bonis. Fructum labiorum vocat, quia eaedem laudes et gratiarum actiones fructum praemiorum merentur. Unde Apostolus dicit: Quia ore confessio fit ad salutem. Illi ergo pecudes offerebant, nos autem nihil horum offerimus, sed solam gratiarum actionem Deo offerre debemus. De hoc sacrificio dicit Psalmista: Immola Deo sacrificium laudis. Beneficentiae autem et communicationis nolite oblivisci: talibus enim hostiis promeretur Deus. Beneficus dicitur, homo largus et eleemosynae deditus, inde beneficentia dicitur largitas eleemosynarum. Beneficentiae, inquit, et communicationis nolite oblivisci, id est, largitatis eleemosynarum [Col. 0791B] et communicationis, quam communicare et participare debetis aliis ex facultatibus vestris, nolite oblivisci. Si alii vestras rapuere substantias, tamen ex eis quae habetis, eleemosynas dare nolite oblivisci, sicut propheta dicit: Beatus qui intelligit super egenum et pauperem. Talibus enim hostiis et muneribus eleemosynarum promeretur Deus adipisci, unde dicit per prophetam: Misericordiam volo, et non sacrificium. Non est considerandus pauper, qui videtur accipere, sed potius qui jussit dare, eleemosyna enim quae pauperi largitur in terra, a Deo recipitur in coelo. Et noli attendere, quod hoc sit tibi redditurus, quod accepit, tu enim terrena dedisti, aeterna mercaberis. Obedite praepositis vestris, et subjacete eis. Obediendum est omnimodis praelatis et praedicatoribus, [Col. 0791C] inquantum doctrina et mores illorum sancti et pii existunt. Si autem a via rectitudinis deviaverint, sicut scribae et Pharisaei, non faciamus qualia agunt, sed qualia dicunt, nisi forte in fide contrarii exstiterint. Nam si in fide contrarii exstiterint, non solum vitandi sunt, sed etiam fugiendi. At si bene docuerint, discrepaverint autem moribus, audi Christum dicentem de talibus in persona scribarum et Pharisaeorum: Super cathedram Moysi sederunt scribae et Pharisaei: Omnia ergo quaecunque dixerint vobis, servate et facite, secundum vero opera eorum nolite facere; dicunt enim, et non faciunt. Ipsi enim pervigilant quasi rationem pro animabus vestris reddituri, ut cum gaudio hoc faciant, non ut gementes. Omnibus quidem praelatis et praepositis obediendum est, nisi [Col. 0791D] forte a veritate fidei aberraverint, praecipue tamen illis qui pervigilant, hoc est, sine intermissione vigilant in bono exemplo, in praedicatione et cura exteriorum, solliciti existentes, qualiter pro eis rationem reddant, ideo subditi debemus esse praelatis nostris, qui solliciti sunt pro nobis, ut pote pro nobis rationem reddituri, ut cum gaudio hoc faciant, et non gementes, id est, cum laetitia et hilari mente curam vestram agant, et non cum murmure et perturbatione animi sint, quoniam plerumque mala conversatio, et inobedientia subjectorum, ad amaritudinem provocat animos praelatorum, adeo ut segniores atque tristiores circa profectum illorum existant. Sive obedire debemus illis, ut in die judicii cum gaudio [Col. 0792A] pro nobis rationem reddant, securi de praemio, et non gementes, anxii de nostra damnatione. Hoc enim non expedit vobis. Subauditur, ut illi gemendo curam vestri agant, vel pro vobis rationem cum tristitia reddant. Orate pro nobis. Hic superbiam elationemque mentis quorumdam pontificum destruit, qui typo superbiae inflati dedignantur deprecari suos subjectos, quatenus pro eis orationes fundant. Si ergo ille qui ad hoc a Deo vocatus est, ut doctor et magister omnium gentium fieret, non est dedignatus petere, quatenus pro illo subjecti ejus, quos Domino acquisierat, orarent, quanto magis indigent pleni invidia, rapina, aliisque vitiis respersi, orationibus subjectorum subveniri? Sequitur: Confidimus enim quoniam bonam conscientiam habemus in omnibus bene volentes [Col. 0792B] conversari. Culpatur Apostolus a Judaeis, quod non diligeret gentem suam sicuti gentiles, ideoque blande ac deprecatorie alloquitur illos, ostendens se bonam voluntatem habere in omnibus, hoc est, et in Judaeis, et in gentibus. Confidimus, inquit, et ego, et socii mei, bonam voluntatem habere in omnibus hominibus bene volentes conversari, tam erga Judaeos quam gentiles. Nolite aliquas accusationes aut detractiones proferre, quoniam conscientia nostra in nullo nos reprehendit neque damnat, quod bonam voluntatem non habeamus erga vos. Amplius autem deprecor vos hoc facere, quo celerius restituar vobis. Voluntatis quidem meae est venire, ideoque attente deprecor vos pro me orare, ut cito desiderium meum impleatur veniendi ad vos. Et notandum, quod primo postulat [Col. 0792C] ab eis orationis suffragium, ac deinde non simpliciter, sed tota intentione, et omni prorsus studio piam orationem pro eis ad Dominum fundit, inquiens: Deus autem pacis, qui eduxit de mortuis pastorem magnum ovium in sanguine testamenti aeterni, Dominum nostrum Jesum Christum. Deus pacis, isto loco intelligitur Deus Pater, a quo vera pax procedit, qui est amator pacis, et qui nos pacificavit per sanguinem Filii sui: ipse eduxit pastorem magnum ovium de mortuis, id est, de sepulcro, qui locus proprie mortuorum est, suscitavit illum tertia die: Juxta quod ipse Filius appropinquans passioni orabat, dicens: Pater, clarifica Filium tuum, id est, suscita Filium tuum. Et quid dicit ei idem Deus Pater in psalmo? Exsurge, gloria mea; exsurge, psalterium, id est [Col. 0792D] chorus omnium virtutum. Cui Filius: Exsurgam diluculo. Deus ergo Pater eduxit Filium suum de mortuis, hoc est, de inferno vel de sepulcro: juxta psalmista praedixerat: Non dabis sanctum tuum videre corruptionem. Et ut ita dicamus, ipse Filius suscitavit semetipsum per potentiam verbi: nam sicut tota Trinitas eduxit illum a mortuis, quoniam indivisibiliter operantur illae tres personae. Magnus autem pastor Dominus Jesus est, quia ad pascua vitae et amoena prata virentis paradisi suas oves perducit. Ipse est pastor qui dicit in Evangelio: Ego sum Pastor bonus. Oves ejus electi sunt, de quibus ipse dicit: Oves meae vocem meam audiunt, et sequuntur me, et ego vitam aeternam do eis. Aptet vos. Id [Col. 0793A] est, praeparet vos, perfectosque reddat. In omni bono, ut faciatis ejus voluntatem: faciens in vobis quod placeat coram se per Jesum Christum, cui est gloria in saecula saeculorum. Amen. Deus, inquit, pacis aptet vos in omni bono, hoc est, faciat vos aptos in fide recta, in doctrina sana, in operatione perfecta, ut possitis ejus voluntatem perficere, faciens in vobis ipse quod placeat coram se per Jesum Christum. A vobis enim nihil boni habere potestis, nisi illo praeveniente et subsequente: juxta quod Psalmista exorat dicens: Misericordia ejus praeveniet me, et misericordia ejus subsequetur me. Apostolus quoque alias dicit, Deus est qui operatur in vobis et velle et perficere, quoniam per illum facti et redempti sumus, et per illum, quidquid boni habemus, nobis subministratur. Cui [Col. 0793B] est gloria, id est, Deo Patri et Jesu Christo, in omnia futura saecula. Amen. Amen autem confirmatio est, pro eo quod est, fiat; vel, ita est verum, ut dixi: Rogo autem vos, fratres, ut sufferatis verbum solatii: etenim perpaucis scripsi vobis. Nota quod totam epistolam unum verbum appellavit, nec dixit: Rogo vos ut sufferatis patienter verbum admonitionis, quia pusillanimes erant, sed verbum solatii, hoc est verbum consolationis, verbum adhortationis. Non enim scripsi vobis multa, sed pauca, ad comparationem illorum quae vobis dicerem, si praesens essem, timens vobis oneri esse. Cognoscite fratrem nostrum Timotheum dimissum. Timotheus coepiscopus erat beati Apostoli et adjutor in praedicatione, quem dicit dimissum a se et ad praedicationem directum, sive ab Athenis, ubi illum dimiserat fortassis Apostolus. [Col. 0794A] Potest etiam intelligi, quod in carcere fuerit retentus, sicque tunc fuerit dimissus. Cum quo. Id est, cum Timotheo. Si celerius venerit ad nos, videbo vos. Mansuetiores eos vult reddere, dicens se pariter ad eos venire. Salutate omnes praepositos vestros et omnes sanctos. Sicut generaliter omnibus Hebraeis hanc epistolam scripserat, ita generaliter omnes salutat et vigere optat, non solum praelatos, sed etiam omnes subjectos, quos sanctos vocat, qui sancti fuerant in baptismate, simulque blanditur eis, dum honorabiliter eos jam salutat, quatenus animadverterent se diligi ab illo non ad oculum, sed ex toto affectu mentis. Salutant vos de Italia fratres. Apertissime his verbis nobis innuit, quod Romae hanc epistolam scripserit, quae in regione Italiae sita est, et, sicut doctoribus [Col. 0794B] videtur, in carcere erat tunc temporis. Gratia cum omnibus vobis. Amen. Gratia dicitur gratis data; gratiae autem nomine debemus hic accipere fidem perfectam, cum exsecutione bonorum operum, remissionem quoque peccatorum, quam percipiunt fideles tempore baptismatis, donum etiam Spiritus sancti, quod datur in baptismate per impositionem manus episcoporum, quae omnia gratis a Deo dantur. Orat ergo Apostolus ut ista omnia illi quibus scribebat possiderent. Oremus et nos Dominum pia supplicatione, quatenus suffragium egregii Apostoli horum munerum nos possessores in praesenti, fidemque, quam docuit, integerrime custodientes, bonisque operibus exornantes, ad contemplationem supernae visionis Christo duce pertingere mereamur. Amen.




[Col. 0793D]
PRIMASII COMMENTARIORUM SUPER APOCALYPSIM B. JOANNIS [a 1Kb] LIBRI QUINQUE. (C,S)
[Col. 0793]


PROLOGUS.

[Col. 0793C] Tuis, vir illustris et religiose Castori, suasionibus acquiescens, sic librum Apocalypsis beati Joannis multis mysteriis opacatum, in adjutorio Domini nostri Jesu Christi, licet exiguis susceperim viribus exponendum, ut non meis solis tantum fuerim contentus inventis, sed quanquam numero pauca, si qua tamen a sancto quoque Augustino testimonia exinde exposita forte reperi, indubitanter adjunxi, sed etiam a Ticonio Donatista quondam certa, quae sano congruunt sensui, defloravi, et ex eis quae eligenda fuerant, exundantia reprimens, importuna resecans, et impolita componens, catholico moderamine temperavi. Multa quippe in ipso ejus opere [Col. 0793D] reperi et supervacua, et inepta et sanae doctrinae contraria, ita ut de causa quae inter nos et illos vertitur, secundum pravitatem cordis sui loca nocentia captaret, nostraeque Ecclesiae noxia expositione putaret mordaciter illudendum. Nec mirum quod haereticus [Col. 0794C] rem sibi congruam fecerit, sed vel quod invenire potuit defloranda, quod tamen ille facere injuste tentavit, nobis curae fuit, locorum opportunitatibus nactis, veraciter exsequi, eorumque errorem convincendo cassare. Sicut autem pretiosa in stercore gemma a prudente debet curari, colligi, et reperta dignitati ingenuae revocari, ita undecunque veritas clareat, catholicae defendenda est unitati. Huic enim soli competit quidquid veritas foris etiam personarit. Juste namque fides a perfidis collegit, quod sui juris esse cognoverit; nec prodesse potest alienis usurpatum, sed filiis, cum verae matri fuerit redditum. Sic autem Donatistae hinc extolli non debent, sicut [Col. 0794D] de sermone Caiphae, quo dixit: Expedit ut unus moriatur pro populo (Joan. XI), Judaei non debent gloriari. Sed nec nostris debet esse offensio. Si qua enim fuerint ecclesiasticis utilitatibus profutura, nostris sunt instructionibus applicanda, neque attendenda [Col. 0795A] persona dicentis, sed qualitas consideranda est dictionis. Sic Moyses (Exod. XVIII) eruditus omnem sapientiam Aegyptiorum, post divini sermonis alloquium, cujus pridem meruit beati [F. beari] consortio, Jethron socerum suum, mitissimus rudem, peritus ignarum, magister copiosae multitudinis singularem, Israelita gentilem devotus audivit, ejusque consilium sequens, utilitatem mox praedictam invenit, cum regendi populi communicata per multos onera portarentur specialiter levigatus, sic recte ab ethnicis auctoribus probabiliter dicta et apostolicis praedicationibus sociata nostro profectui jussu meliore cesserunt, unde tamen non sinuntur gloriari gentiles. Extenditur autem hoc opus in libros quinque. Quorum lectio qualem studiosis sit latura profectum, experto [Col. 0795B] melius quam nostra pollicitatione probabitur. Verum pro diversitatibus opinantium, diversis me modis arbitror fore culpandum, cum alii de hujus operis coeperint prolixitate causari, alii autem libri profunda pensantes, de exiguitate magis cepsuerint arguendum. Tali primos reor sermone placandos, quod satius me fatear de paucitate notandum, eo quod latentem ibi mysteriorum plenitudinem divinorum [Col. 0796A] nec penetrare competenter quiverim, nec ea quidem quae intelligi potuerunt, idoneo valuerim sermone proferre. Secundis vero hoc alloquio satisfactionis insinuem, nihil me dominis conservisque meis malevole subtraxisse, sed ignorantiae confessionem de exiguitate mallem veniam postulare. Si enim experto non crederem, sancti tamen Hieronymi edoctus sententia didicissem, qui de hoc libro loquens dicit: Apocalypsis Joannis tot habet sacramenta quot verba, parum dixi, et pro merito voluminis laus omnis inferior est. In his verbis singulis multiplices latent intelligentiae. His intercedentibus, et veniam humilis confessio promeretur, et praecelsi dignitas libri credentibus saltem, etsi necdum intelligentibus innotescit. Nam cum alibi raro interponi [Col. 0796B] soleat tropica proprietati narratio, hic tamen aut frequenter intexitur, aut condensior figura sensim generatur ex altera, aut una eademque res sic variis profertur adumbrata figuris, ut non eadem credatur repeti potuisse, sed altera, quod et in principio Ezechielis et in aliquibus Danielis visionibus invenitur, sed hic amplius. Pro qua re me infirmum nostis amplius vestris orationibus adjuvandum.



LIBER PRIMUS.
[Col. 0795]

[Col. 0795B] Adjuvante Domino, tractaturi debemus necessario interpretari titulum, designare locum, narrare sermonem, insinuare personam, ut ejus continentia nomine nuntietur, loco dignoscatur, et tempus [F. tempore]. Per causam dignitas clareat meritorum, persona unum significet in collegio caeterorum, cui assignare specialiter oporteat munus indultum. Cum enim singulos quosque libros diversis constet vocabulis titulari, hujus, id est superscriptionem Apocalypsis decuit appellare. Inter Graecos enim positus, licet Hebraeus, tenorem libri, proprietate Graeci sermonis, expressit, enim [Col. 0795C] interpretatur revelatio. Cui autem Dominus Jesus Christus talia revelaret ac tanta, nisi illi quem prae caeteris discipulis sic praecipuo amore dilexit, ut hic adhuc positus, praesentia corporali super pectus suum faceret felici sorte discumbere, et de ipso vitae fonte spiritali veritatis arcana affluenter haurire, ut praeeunte hujus dilectionis indicio, nulli putaretur dubium, tali Joannem revelatione condignum? Magnitudinem quippe revelationis commendare primum decuit magnitudine charitatis. Haec autem eo tempore videre promeruit, [Col. 0796B] quo in Palmos insula pro Christo a Domitiano Caesare exsilio missus et metallo damnatus, terminis arcebatur inclusus. Congrue sane tempus adhibetur et locus, ut ubi vel quando humana putabatur vinciri custodia, ibi metas humanitatis mente transcendens, libero contuitu meruisset videre divina, et cui tunc certa terrarum spatia negabantur excedere, secreta concederentur coelestia penetrare. Sic fides Christi sibi etiam in terris vindicat coelum, cum bene utens temporalibus malis, bonis fruitur sempiternis. Generalia proinde universalis Ecclesiae bona uni quidem revelantur, sed profutura [Col. 0796C] omnibus praedicantur. Quae denique solus vidit, septem Ecclesiis scripta transmisit, ut unus unitati consuleret, et non sibi soli, sed omnibus etiam se laborasse doceret. Postea vero Evangelium scripsit, cum eum post Domitiani mortem exsilio liberum multorum precaretur congregatio sacerdotum, ne falsorum praedicatorum labe decipi sinisset ignaros. Valentinus enim, Cerinthus et Ebion multos suos falsitatibus irretire jam coeperant, quibus jure cassandis veri Evangelii fuerat novitate resistendum.



CAPITULA LIBRI PRIMI.
[Col. 0795D]

    I. Titulus, meritum, tempus designatur et locus.
    II. Libri principium.
    III. Ecclesiarum septem compellatio, interpretatio, et significatio memoratur.
    IV. Visionum seriem orsus, exsequitur in candelabris aureis et caeteris.
    [Col. 0796D] V. Angelorum Ecclesiarum septem qualitas laude insinuatur et culpa interposita mentione viginti quatuor seniorum, ostio aperto in coelo.
    VI. De throno exire coruscationes et tonitrua dicit.
    VII. De septem faculis et quatuor animalibus oculatis.





CAPUT PRIMUM.
[Col. 0795D]

Apocalypsis Jesu Christi, quam dedit illi Deus palam facere servis suis. Revelatio est Jesu Christi, quam propterea Deus Pater ei dedisse dicitur, cum inseparabile Patris et Filii opus omne [Col. 0796D] probetur, imo etiam Spiritus sancti, cujus hic nomen frequenter insinuat, eo quod etiam in forma servi unus idemque et a Patre accipiat, et cum Patre concedat, quae oportet fieri in brevi. Omnis res quae [Col. 0797A] temporaliter geritur, habet exordium et cursum et terminum. Post exortum autem Ecclesiae, quae jam fuerat apostolorum praedicatione fundata, revelari oportuit, qualiter fuisset latius propaganda, vel quali etiam fine contenta, ut praedicatores veritatis hujus cognitionis fiducia freti, indubitanter aggrederentur pauci multos, inermes armatos, humiles superbos, infirmi nobiles, vivi tamen spiritaliter mortuos. In brevi sane apud Deum dicitur, quantiscunque in hac vita morulis aliquid proteletur, cui propheta (Psal. LXXXIX): Quoniam mille anni ante oculos tuos, inquit, tanquam dies hesternus qui praeteriit, et significavit nuntianda per angelum suum servo suo Joanni, qui praedicavit verbum Dei et testimonium Jesu Christi, ea quae vidit. Dicendo, significavit aliquid etiam [Col. 0797B] futurorum et mysteriorum ostendit, nec superficie litterae nos voluit remanere contentos, quos ad mysteria altius perscrutanda significationis verbo fecit intentos. Servo autem suo Joanni cum dicit, omni Ecclesiae in uno revelari voluit, quam in unitate fundavit. Ideo dicit palam facere servis suis, non solum uni ex multis, sed per unum potius universis, sicut regni coelorum solus Petrus claves accepit (Matth. XVI), qua tamen potestate omnis Ecclesia uti sublimata promeruit. Recte sane adjecit, per angelum suum a Christo fuisse discipulo demonstrata, cum per assumptam creaturam, non per divinitatis essentiam Christum semper clareat apparuisse mortalibus et ante Incarnationem et post Ascensionem, propterea is qui eum magistrum noverat in homine suscepto [Col. 0797C] testimonium perhibuit invisibili verbo, ac ne verbum tantum sentiendum quisque putaret, nomen rursus Jesu Christi subjunxit, quod ad suscepti hominis formam pertinere non nescit, Felix qui legit et qui audiunt verba prophetiae hujus, et custodiunt ea quae in ea scripta sunt. Dicendo, qui legit et qui audiunt, personam doctorum et discentium demonstravit, ut et studio legendi desidiam removeret, et servantibus beatitudinem desponderet, quibus etiam congruunt quae sequuntur, et servant ea quae in ea scripta sunt: quia utrisque servare competit, utrisque convenit. Non enim auditores legis justi sunt apud Deum, sed factores legis justificabuntur (Rom. II). Quia tempus jam in proximo est, scilicet ut singula quae dicenda sunt impleantur, cum et plantatae [Col. 0797D] jam Ecclesiae propagationis incrementa succedant de qua locuturus, ita praemittit: Joannes septem Ecclesiis quae sunt in Asia. Id est uni, Ecclesiae septiformi. Septenario numero saepe universitas figuratur, eo quod ex primo impari et pari, id est, ternario et quaternario tanquam ex diverso universitas tota conficitur, nam et animae corporisque diversitas ipsam unitatem numeri hujus complectitur. Ad animam enim tria pertinent, ad corpus quatuor. Dicitur namque (Deut. VI) diligendus est Deus ex toto corde, ex tota anima, ex tota mente; corporis autem notas habemus quatuor qualitates, calidam et frigidam, siccam et humidam. Propterea etiam canitur (Ps. CXVIII): Septies in die laudem dixi tibi. Quod alibi [Col. 0798A] dicit (Psal. XXXIII), Benedicam Dominum in omni tempore, semper laus ejus in ore meo, et Sapientia aedificavit sibi domum, excidit columnas septem (Prov. IX), et caetera quibus Ecclesia praedicitur orbem possessura terrarum, quam sicut unam possessionem in haereditatem idem Christus accepit. Dabo, inquit, tibi gentes haereditatem tuam, et possessionem tuam terminos terrae (Psal. II). Hinc catholicum singulariter obtinet nomen, eo quod saeculum totum sola haereditaria possideat dignitate. Haec nunc Joannem audit, salutationeque perpetuam sperat redempta salutem. Gratia vobis et pax a Deo, qui est, et qui erat, et qui venturus est omnipotens. Licet juxta Apostolum (II Cor. V) Deus erat in Christo, mundum reconcilians sibi, vel sicut ipse testatur (Joan. VIII), [Col. 0798B] Qui me misit, mecum est, propter unitatem unius ejusdemque naturae: ad personam tamen Filii hic proprie redigendus est locus. Est enim, quia idem permanet; erat, quia cum Patre omnia condidit, non ex virgine initium sumpsit: venturus est ad judicandum, et a septem spiritibus qui in conspectu throni Dei sunt. Propter septenariam operationem Spiritus S. septiformis spiritale dicitur (Isa. II), id est, sapientiae et intellectus, consilii et fortitudinis, scientiae et pietatis, et timoris Domini. Unius enim spiritus dona legaliter commendantur, quando a septem spiritibus pax et gratia devotis optatur, et ab Jesu Christo, qui est testis fidelis, primogenitus mortuorum. In homine suscepto testimonium perhibuit Patri, cum praedicans dicit (Joan. XVII): Et notum feci eis [Col. 0798C] nomen tuum, et notum faciam: quod Judaeis dudum negatum ostendens, dicit (Exod. VI): Et nomen meum Adonai non indicavi eis. Credito enim Filio, Patris quoque notitia nihilominus revelatur: nam filius non diceretur, nisi patrem haberet; neque pater, nisi filium habuisset. Alter itaque alterius praedicatione cognoscitur, quia pater in filio, et filius in patre veraciter approbatur. Qui enim non honorificat Filium, non honorificat Patrem qui misit illum (Joan. V). Hinc etiam idem Joannes in sua Epistola dicit: Qui credit in Filium Dei habet testimonium Dei in se; qui non credit Filio, mendacem facit eum, quoniam non credit in testimonio quod testificatus est Deus de Filio (I Joan. V). Et ab Jesu Christo, qui est testis fidelis, passus etiam suo nos sanguine solvit a peccato, qui resurgens [Col. 0798D] jure primogenitus a mortuis praedicatur (Colos. I), et fecit nos in regnum et sacerdotes Deo et Patri suo, sicut et Petrus apostolus dicit Gens sancta, regale sacerdotium, genus electum (I Petr. II), etc. Ecce venit cum nubibus, et videbit eum omnis oculus. Qui enim judicandus primo venit occultus, judicaturus veniet manifestus, videbitur ab incredulis carne in qua pati voluit, non divinitate, quae impassibilis invisibilisque permansit. Idcirco adjecit, et qui eum confixerunt. Et videbit illum omnis terra. Omnes etiam terreni vel omnes generaliter mali, maxime Judaei, qui eum ut minimum putavere necandum, cum talem viderint, qualem non credebant, sera semetipsos poenitentia lamentabuntur, et plangent [Col. 0799A] se adveniente eo. Ita, Amen, quod certissime novit Deo revelante futurum, interponens Amen, firmat sine dubitatione venturum. Ego sum et , dicit Dominus Deus, qui est, et qui erat, et qui venturus omnipotens, per quem facta sunt tempora, nullo defuisse tempore praedicatur. Hinc etiam docetur Omnipotens. Ego Joannes frater vester et particeps in tribulatione, et regno et patientia in Christo Jesu, fui in insula quae appellatur Pathmos, propter verbum Dei et testimonium Jesu Christi. Fui in spiritu die dominico. Ut quae promisimus approbentur, locum, tempus hic insinuavit et causam. Haec, ne carnali phantasmate putaretur illusus, in spiritu se fuisse et vidisse testatur. Quorum autem conversatio in coelis est (Philip. III) et qui non sibi vivunt, sed ei qui [Col. 0799B] pro omnibus mortuus est et resurrexit (II Cor. V), diem semper dominicum credendi sunt gerere. Et audivi post me vocem magnam sicut tubam dicentem mihi: Quae vides scribe in libro, et mitte septem Ecclesiis, Epheso, Smyrnae, Pergamo et Thyatyrae, Sardis, Philadelphiae et Laodiceae. Suscepto operi puto congruere, si omnia non valemus, certa saltem ex septem Ecclesiis nomina perscrutari, quid interpretata in nostra resonent lingua, ut cum eorum titulo indicia nobis certa patuerint, subsequentia quoque divini considerata sermonis, conveniens sensus suis quibusque personis vel memoratis coaptetur Ecclesiis. Ac primum de Asia faciendum, in qua tanquam in saeculo istae septem enumerantur Ecclesiae. Asia enim interpretatur elatio. Universa itaque tanquam [Col. 0799C] in hujus mundi provincia in elatione posita commonetur Ecclesia, ut eadem elatione rejecta, leni jugo Christi subdenda mitis accedat; aut quae jam coepit ampliore pietatis cultu proficiat. Sic Saulus superbus arguitur, ut humilis acquiratur quando Saulus Dominus increpavit, et usque adeo Paulum tanquam paululum reddidit, ut qui nuper lupus rapax praedas in Christi discipulos anhelabat, Ananiae quoque (quod interpretatur ovis) devotus colla submitteret, et futurus magister, humilis discipulatum fidei praedicandae subiret. Ephesus proinde interpretatum dicitur voluntas sive consilium meum. Voluntatem vero pro charitate poni, consilium pro correctione negligentiae, frequenter novimus adhiberi. Hoc denique ibidem claret, cum et placita voluntati quae ex charitate [Col. 0799D] mulceant, enarrantur, et emendanda meliori consilio minaciter alligantur. Pergamus, interpretatum, dicitur dividendi cornua eorum, vel descindendi valles in sermone. Porro quia de ejus Angelo duas hominum species demonstravit in ipso tenentes fidem, in aliis autem tenentium doctrinam Nicolaitarum, nec immerito, inter justorum et peccatorum cornua (quod idem nomen resonat) dividit, nisi ut sicut legimus (Psal. LXXIV), Cornua peccatorum confringantur, et exaltentur cornua justi. Et descindendi vallem. Discernenda utique fuerat humilitas confessionis vallis nomine, designata ab illorum ruina, qui Satanae dicuntur doctrinis innexi. Illum enim de solo neglectu decuit poenitere, illos de gravi lapsu [Col. 0800A] exprobrari atque compungi. Sardis interpretatur princeps pulchritudinis. In ea quippe Ecclesia electorum memorat dignitatem dicens: Qui non inquinaverunt vestem suam, mecum ambulabunt in albis. Philadelphia interpretatur salvans haerentem Domino, propterea ad ejus angelum talis sermo dirigitur, quo et se diligi noverit, et a tentationis hora tuendum. Laodicea interpretatum, dicitur tribus amabilis Domino, sive fuerunt in vomitu. Ubi ostendit quid divinae charitatis munere ibidem impendatur: quid vitio humanae elationis qui se divites esse jactabant, justius imputetur. Denique amabilis Dominus dicit (Apoc. III): Ego quos amo, arguo et castigo, sed rursus tepiditatis arguitur, ut transgressionis foeditate repulsa, amabilis perseveret, cui et aurum [Col. 0800B] ignitum et albam vestem converso promittit (Ibid.). Gerentibus autem ibi cor impoenitens, ipsi fuerunt in vomitu, quibus et dicit: Incipiam te ex ore meo vomere, ut nomini sermo actusque concordet. Et conversus respexi ut viderem vocem quae mecum loquelatur. Et vidi septem candelabra aurea, et in medio candelabrorum similem Filio hominis. Id est, Christum, qui se hoc saepius nomine voluit nuncupari. Qui Christus indutus est ipsa septem candelabra. Sive autem septem candelabra, sive septem stellae, Ecclesia est. Bene autem in medio. Omnes enim (dicit Psalmus LXXV) qui in circuitu ejus sunt, offerent munera. Vel sicut Ezechiel ait, Ut sciant gentes quia in medio Israelis ego sum. Sed propter figuratas locutiones tropice causas dividit genus in [Col. 0800C] species, ita ut etiam in aliquibus speciebus genus tantum invenitur expressum. Certis namque locis propter subtiles minutias et eloquii divini altitudinem liquido genus non potest demonstrari, quod facilius videri quam exprimi potest. Dividit autem genus in partes hoc modo, ut arca Noe Ecclesia, et octo animae quae intra aream sunt, Ecclesia, cum unum sit et homo Juda, et quae habitat Jerusalem, et judices inter domum et inter vineam ejus, cum Jerusalem et habitantes in ea, et vinea Domini, Ecclesia sit. Sic enim conclusit, dicens: Vinea enim Domini Sabaoth, domus Israel est (Isa. V). Et in domo magna quod est Ecclesia, vasa aurea et argentea (II Tim. II), cum eadem vasa sunt domus Dei. Et iterum, Exite de medio ejus qui fertis vasa Domini, [Col. 0800D] cum qui fuerint, ipsi sunt vasa; et, Quis habitabit in tabernaculo Dei? innocens manibus et mundo corde (Psal. XIV), cum aliud tabernaculum Dei non sit in terris, quam innocentes et mundi corde. Ita et nunc inter septem candelabra discrevit Ecclesiam in Filio hominis. Erunt enim duo, inquit Apostolus (Ephes. V), in carne una: ego autem dico in Christo et in Ecclesia. Et ut supradictum est, in aliquibus speciebus genus a parte est. Aliter similem Filio hominis dicit, cum morte devicta ascendisset in coelum, adunato corpore Ecclesiae, quam amplius merito in coelestibus sedere dicit, non jam re, sed adhuc spe quasi Filium hominis ambulantem inter medium candelabrorum aureorum. Inter medium [Col. 0801A] dicit Ecclesiarum, sicut et in Salomone dicit: Inter semitam justorum ambulabo. Cujus antiquitas et immortalitas majestatis origo in capite candor ostenditur vestitum, inquit, podere sacerdotium ostendit. Juxta Zachariam enim poderis sacerdotalis est vestis. Singulari quippe suae carnis hostia Christus sacerdotium gessit quando se crucis patibulo pro nobis offerens Patri, seipsum crucifigi permisit. Et erat praecinctus supra mamillas zona aurea. Mamillas duo testamenta dicit, sicut in Cantico canticorum legimus: Duo ubera tua sicut duo hinnuli gemelli qui pascuntur inter lilia, et ubera tua similia botris. Potest autem in hac specie genus videri et in testamentis Ecclesiarum intelligi, ut tanquam testamenta ex eo quod efficiunt, comparationem accipiant. Non [Col. 0801B] enim testamenta pascuntur, sed Ecclesia per testamenta nutritur. Hujus autem tropi species in Scripturis inveniuntur, ut factor ex eo quod facit, nomen accipiat. Mamillae ergo testamenta, zona vero aurea chorus sanctorum, qui adhaeret et amplectitur testamenta: vel Christum quem concinunt, significant, sed etiam charitatem, qua sibi nectuntur, servantes, ut Apostolus, unitatem spiritus in vinculo pacis. Caput autem et capilli ejus erant albi velut lana aut nix. Capillos albos, praecelsos quoque justitiae virtutibus enitentes, multitudinem candidatorum dicit, quos super nivem gratia dealbavit, quos per lanam propter oves quae sunt ad dexteram, significavit, et per nivem, propter dealbatorum innumerabilem turbam et coelo datorum: ipsi enim sunt [Col. 0801C] Jerusalem, quae quotidie de coelo descendit, ut adhuc peregrinantes ad eam tendendo suspirent. Aliter per lanam, propter stolam sanctam quae de ea conficitur, sine macula et ruga recte sentitur, oculi ejus ut flamma ignis. Oculos Ecclesiae aliquando praecepta Dei dicit, aliquando spiritales, sicut Salomon dicit (Prov. I), Mandatum lucerna est, et lex lux; et de spiritalibus Dominus dicit, Vos estis lux mundi (Matth. V). Quod autem ipsa praecepta sint ignis, sic dicit: Ignitum eloquium tuum valde (Psal. CXVIII); et de Joseph, Praeceptum Domini ignivit eum. Ignis autem hic praeceptorum, et fidelibus lumen, et incredulis praebet incendium. Ignis enim ante eum praeibit, et inflammabit in circuitu inimicos ejus. Pedes ejus similes aurichalco Libani, sicut de fornace [Col. 0801D] ignea. Pedes ignitos novissimi temporis Ecclesiam dicit. Pede enim novissima pars corporis ponitur. Tunc enim Ecclesia vehementia pressurarum probanda praedicitur (Dan. II); sicut lapis de monte praecisus statuam illam in pedibus percussit, id est, regnorum mundi corpus omne suo ictu contrivit. Sed ideo in pedibus, quia novissimo tempore. Aurichalco autem illa ratione comparavit, quod ex aere fiat, cum igne multo et medicamine adhibito producitur ad aureum colorem. Ideo autem Libani, quia electi: interpretatur enim candidatio. Et quod in Judaea Libanus mons sit, ubi circa finem mundi corpus Christi persecutionibus examinari significat, ubi et Dominus creditur passus. Et nox ejus sicut nox [Col. 0802A] aquarum multarum. In voce Ecclesiam ostendit praedicantem, cui dicitur: Clama, ne cesses (Isa. LVIII). Aqua autem multi populi sunt. Sed et donum baptismi quod emisit praecepto per apostolos ad salutem recte intelligitur. Hic psalmus: Dominus diluvium inhabitat (Psal. XXVIII); et, Vox, inquit, Domini super aquas, Deus majestatis innotuit (Ibid.); et caetera quae huic sensui suffragantur. Et habebat in dextera sua septem stellas. In dextera Christi est spiritalis Ecclesia; propterea astitit regina a dextris tuis in vestitu deaurato circumamicta varietate (Psal. XLIV), cui astanti dicit: Venite, benedicti Patris mei, percipite regnum (Matth. XXV). Istae septem Ecclesiae, septem stellae sunt, quas nominatim vocat, non quia illae solae sunt Ecclesiae aut principes, sed quod uni dicit [Col. 0802B] omnibus dicit in unitate positis, secundum praedictam intelligentiae formam, qua septenario numero universitatem diximus figurari. Et ex ore ejus gladius utrinque acutus exierat. Ideo bis acutus, quia gladius militem armat, hostem necat, desertorem punit. Hinc Apostolus dicit (Ephes. VI): Et gladium spiritus, quod est verbum Dei. Omnis namque scriba eruditus, dicit Dominus (Matth. XIII), similis est patrifamilias, qui profert de thesauro suo nova et vetera, novum videlicet testamentum et vetus. Ex hoc autem gemino testamento tanquam gladio bis acuto, nunc eruditur Ecclesia, ut quae aeternis deputetur bonis, bene uti praesentibus noverit. Hoc praecinctus Apostolus gladio, dicit (I Cor. VI): Per arma justitiae a dextris et a sinistris. Et facies ejus splendebat [Col. 0802C] ut sol in virtute sua. Splendorem ejus mani estam dicit in carne praesentiam, qua loquebatur hominibus facie ad faciem (Exod. XXXIII). Solis autem comparatio propter significationem congruam adhibetur: propter ortum et occasum et rursus ortum, quod natus sit et passus et resurrexit. Sed et similitudinem gloriae solis, futuram suae Ecclesiae Dominus repromittit dicens: Tunc justi fulgebunt sicut sol in regno Patris mei (Matth. XIII). Cujus comparatione capitis Christi claritas magis est intelligenda sublimior, quippe cum justorum ipse sit claritudo, quam ideo post resurrectionem suis discipulis abscondit, ne eum nec agnoscere nec sufferre quivissent. Haec autem non caecitas debet vel agnosci vel dici, sed quaedam invisibilitas, quae in Graeco aptius vocitatur. [Col. 0802D] Per hanc neque Eliseum exercitus (IV Reg. VI) neque ostium populus saeviens agnoscebat, cum caetera praeter ipsa viderent. Hujus denique clarificationis speciem in monte sufferre non valuerunt. Et cum vidissem eum, cecidi ad pedes ejus tanquam mortuus. Joannes, qui ista vidit, totius Ecclesiae figuram portat. Sed et singuli quoque apostoli vel prophetae, qui dicunt: Mortui enim estis, et vita vestra abscondita est cum Christo in Deo. Ecclesia ergo tanquam mortua mundo ante Dominum Christum. Et posuit super me dexteram suam. Utique propter sacerdotium, quo Ecclesiae propositos novimus ordinari, sive quia omnis unius corpus est sacerdotis, dicens: Noli timere, Joannes Ego sum primus [Col. 0803A] et novissimus. Primus, quia omnia per ipsum facta sunt (Joan. I); novissimus, quia in ipso instaurantur omnia, et vivus quia fui mortuus, et ecce sum vivens in saecula saeculorum. Omnis summa et spes consolationis ostenditur, cum dicitur ei qui mortuus jacet, Noli timere, sicut in Evangelio, Gaudete, inquit (Joan. XVI), quia vici saeculum. Ego sum vivus qui fui mortuus. Caput enim corporis similem spem resurrectionis veraciter pollicetur, cujus praecessio spes est certamen bonorum. Et habeo claves mortis et inferorum, id est diaboli et totius corporis ejus, ipsum mortis nomine signans. Inferorum autem, in quibus regnat. Qui omnes divini judicii non effugiunt potestatem tanquam clavem. Et ad Ecclesiam: In me habes, inquit, quas a me acceptas jure possides [Col. 0803B] claves mortis. Tu qui es velut mortuus, quia licet adhuc peregrinetur Ecclesia, corpus quidem mortuum est propter peccatum, spiritus vero vivit propter justificationem (Rom. VIII). Accepit tamen ut in Deo suo solvendi et ligandi habeat facultatem; sive cum probabili dispensat cuncta judicio, sive cum in accipientibus nullo fides incredulitatis impeditur obstaculo. Cui, inquit (Joan. XX), dimiseritis peccata, dimittentur ei; quibus retinueritis, retenta erunt. Scribe ergo quae vidisti, et quae sunt, et quae oportet fieri post haec: sacramentum septem stellarum quas vidisti in dextra mea, et septem candelabrorum aureorum. Septem stellae angeli sunt septem Ecclesiarum. Sed et candelabra septem Ecclesia sunt. Stellas dixit angelos esse Ecclesiarum et candelabra Ecclesias: [Col. 0803C] quae diligenter consideranda sunt. Si enim una est Ecclesia septiformis, sicut describitur (Cant. VI), Una est columba mea, una est perfecta mea, Angeli quoque non erunt septem. Nam si septem sunt, istae solae quas specialiter nominavit, angelos habent, caeterae vero non habent. Nec putandum est quod hoc loco angeli singulis deputentur hominibus, quod incongrue ab aliquibus aestimatur: sed potius angeli Ecclesiarum hic intelligendi sunt rectores populi, qui singulis Ecclesiis praesidentes, verbum vitae cunctis annuntiant. Nam et angeli nomen nuntius interpretatum dicitur.



CAP. II.

Et angelo Ecclesiae Ephesi scribe. Dativo hic casu, [a 1Kb] angelo posuit, non genitivo. Ac si diceret: Scribe angelo huic Ecclesiae, ut non tam angelum [Col. 0803D] et Ecclesiam separatim videatur dixisse, quam quis angelus exponere voluisset, unam videlicet faciens angeli Ecclesiaeque personam. Quamvis enim sacramenti dispensatione praeponatur, compaginis tamen unitate connectitur. Nam hanc regulam a principio servans non septem angelis, sed septem Ecclesiis scripsisset: Joannes, inquiens, septem Ecclesiis quae sunt in Asia, et Dominus quem vidit, Scribe, inquit, in libro quae vidisti, et mitte septem Ecclesiis. Postea tamen angelis jubet scribi, ut ostenderet unum esse. Sed etiam si qua singulis partiliter Ecclesiis praedicat, universam generaliter convenire [Col. 0804A] docetur Ecclesiam. Neque enim dicit, Quid spiritus dicat Ecclesiae, sed Ecclesiis. Angelum ergo Ecclesiam significans, duas in eo partes ostendit, dum et laudat et increpat. In consequentibus autem manifestatur non eamdem increpare quam laudat, sicut Dominus in Evangelio (Luc. XII; Matth. XXIV) omne praepositorum corpus, unum servum dixit beatum et nequam, quem veniens Dominus ipse dividet, et non tantum servum, sed partem, inquit, ejus cum hypocritis ponet. Incipiens ergo bella intestina, et septiformis Ecclesiae diversa opera in praesentibus futura monstrare, non dixit: Scribe quae sunt; sed, Quae fieri oportet, praedicans usque in finem saeculi malos cum bonis in Ecclesia commisceri: quae sine dubio amplectenda pro bonis, non [Col. 0804B] tamen est deserenda pro malis. Angelo Ecclesiae Ephesi scribe: Haec dicit qui tenet septem stellas in dextera sua. Idem, qui vos in manu habet, suaque potestate regit et continet, Qui ambulat in medio septem candelabrorum aureorum. Id est in medio vestri. Scio opera tua et laborem et tolerantiam, et quia ferre non potes malos, et tentasti eos qui se dicunt apostolos esse, et non sunt, et invenisti eos mendaces, et habuisti patientiam, et tolerasti propter nomen meum, nec defecisti. Tentasti, inquit, eos. Non tentantur, nisi quod intus sunt. Qui enim foris sunt, sine ullo tentamento foris esse manifesti sunt, nec eos tentari opus est: intus foris ne sint, qui non solum ex fructibus, sed etiam ex habitatione loci tanquam schismatici dignoscuntur. Non est autem [Col. 0804C] laudis quod eum dixit malos ferre non posse, sed indicium infirmitatis, in eo vero laus, quod dixit: Non potes, et sustinuisti propter nomen meum infirmitatem, quippe a longanimitate discernens, non istam dicit humano defectu succumbere, sed illa quae per se non poterat, pro Dei nomine subnixa patientiae robore sustinere. Ad hoc etiam malos dicitur ferre non posse, ut cognitos non imitaretur; ad hoc autem tolerasse, ne deserens ipse ab unitatis vinculo reddatur alienus. Ille enim reprobus judicatur, qui propter apertos malos etiam latentes deserit bonos. Partem porro angeli invehitur, dicens: Sed habeo adversus te, quoniam charitatem tuam primam reliquisti. Absit ut eum increpet quem ante laudabat, sed praedictam retinens regulam, mixtos [Col. 0804D] optimis pessimos peregrinantem habere docet Ecclesiam. Alius ergo qui dilectionem deserit inchoatam; alius qui propter nomen Dei circa malos quoque dicitur servare patientiam: uni denique dicitur, patientiam habes, et non defecisti alteri. Memento unde cecideris, et age poenitentiam, et fac priora opera. Sin autem, veniam tibi cito, et movebo candelabrum tuum de loco suo, nisi poenitentiam egeris. Ejus hic candelabrum movere dicit, quem ad poenitentiam gerendam invitat. Quod est angelus, hoc candelabrum cujus partem dicit non auferre, sed de loco movere, significans eum qui licet de Ecclesia non [Col. 0805A] praecidatur, donec ventilabro ultimi judicii separetur, propriam tamen salutem et omne candelabri lumen amisit: et si charismatibus honoratus videatur, sibi tamen mortuus esse cognoscitur. Nam quod in illo vivit alienum est. Parti rursus bene dicit, Sed hoc habes bonum quoniam odisti facta Nicolaitarum, sicut et ego odi. Id est, idololatriam et fornicationem, sicut consequenter ostendit. Omnes proinde Ecclesias docens, dicit: Qui habet aures, audiat quid Spiritus dicat Ecclesiis. Qui vincet, dabo ei edere de ligno vitae, id est de fructu crucis, quod est, inquit, in paradiso Dei mei. Paradisus etiam Ecclesia intelligi potest, omnia enim in figura facta sunt, et Adam umbra futuri, Apostolo docente (Rom. XIII), praecessit. Lignum vero vitae, sapientia Dei Dominus [Col. 0805B] Jesus Christus, qui in cruce pependit, qui et in Ecclesia et in spirituali paradiso vitale alimentum coelestisque panis praebet fidelibus sacramentum, de quo legimus (Prov. III): Sapientia vita est amplectentibus eam. Et angelo Ecclesiae Smyrnae scribe: Haec dicit primus et novissimus, qui fuerat mortuus et vivit: Scio tribulationes tuas et paupertatem, sed dives es. Omni Ecclesiae dicit, quae spiritu pauper est et omnia possidet, unde Apostolus (II Cor. VI): Tanquam nihil habentes et omnia possidentes. Et blasphemaris ab his qui se dicunt Judaeos esse, et non sunt, sed sunt synagoga Satanae. Hic quoque ostenditur non speciali tantum Ecclesiae loqui, quia non Smyrnae tantum fuerunt aut sunt Judaei blasphemantes. Potest autem gemino modo Judaeorum hic nomen [Col. 0805C] intelligi, sive aperti foras Judaei, sive intus positi, id est falsi Christiani, Judaeorum enim religiosum est nomen, inde Apostolus (Rom. II): Qui in abscondito, inquit, Judaeus et circumcisio, cordis in spiritu, non littera, Itemque (Philip. III): Nos enim sumus circumcisio, qui spiritu Deo servimus, non in carne fiduciam habentes: nec ipsos autem non oportet deserere, cum dicantur etiam synagoga Satanae, cum noverimus (Joan. XIII) Dominum tolerando usque in finem Judam, exemplum nobis patientiae praebuisse. Nihil eorum timeas quae passurus es. Utique omnem Ecclesiam praemonet ut a toto corpore diaboli nullatenus metuat. Ecce missurus est diabolus quosdam ex vobis in carcerem, ut tentemini, et tribulationem habeatis dierum decem. Universali [Col. 0805D] Ecclesiae haec dicta conveniunt, adversus quam diabolus inextricabiles inimicitias semper exercet. Et propterea in decem diebus, praesentis vitae significatur excursus, propter Decalogum, in quo breviter legis summa consistit: hic enim sunt necessaria divina praecepta, ubi opus est continentia. Hinc divina (Matth. V): Consenti adversario tuo, id est, legi, cum es cum illo in via hujus saeculi, videlicet tempus omne significans, quando contra varias cupiditatum illecebras, lege instruente confligitur, ut per Dei gratiam subactis carnalibus quinque sensibus qui propter sensum geminum duplicati decem faciunt, victoria capiatur. Esto fidelis usque ad mortem, et dabo tibi coronam vitae. Qui perseverat usque [Col. 0806A] in finem, hic salvus erit (Matth. XXIV). Qui habet aures, audiat quid Spiritus dicat Ecclesiis: Qui vicerit non laedetur a morte secunda. Interdictae arboris (Gen. II, III) esus, hanc posteris procuravit. Christus autem ex lateris sui sacrario, aqua et sanguine profluente, crucis irrigans lignum, inde fecit salutis primitias germinare unde originale malum noverat surrexisse, dicens: Gaudete, quia vici saeculum. Quocirca si quis vincit, in ipso vincere poterit. Et angelo Ecclesiae Pergami scribe: Haec dicit qui habet romphaeam ex utraque parte acutam. De gladio bis acuto satis dictum sit. Scio ubi habitas, ubi thronus Satanae est. Omni Ecclesiae dicit, quia ubique ille tentator est, cui dicitur: Illa tuum observabit caput, et tu insidiaberis calcaneo ejus (Gen. III). Mundus [Col. 0806B] enim in maligno positus est. Thronus Satanae homines sunt, quos nequiter possidet. Revertitur ad speciem, quia licet istis septem locis tota septiformis figuretur Ecclesia, gesta sunt tamen in his specialiter quae laudat aut increpat. Et tenes nomen meum, et non denegasti fidem meam. In diebus illis Antiphas testis meus et fidelis, qui occisus est apud vos. Apud multos etiam Christus occiditur, sive qui eum resurrexisse non credunt, sive quia apud se vitiis damnabilibus negant, ubi Satanas inhabitat. Sed habeo pauca adversus te dicere. Utique adversus alia membra culpanda, non ea quibus dicit: Et non abnegasti fidem meam. Habes ibi tenentes doctrinam Balaam (Num. XXIV), qui docebat Balac mittere scandalum sub oculis filiorum Israel, edere de sacrificiis [Col. 0806C] et fornicari. Haec duo sunt principalia, quibus fruendis hypocritae militant, edere et fornicari, sicut Dominus dicit: Intus autem pleni estis rapina et incontinentia et omni iniquitate (Luc. XII; Matt. XXIII). Idololatria fornicatio est spiritalis. Perdidisti, inquit (Psal. LXXII), omnes qui fornicantur abs te. Similiter habes et tu tenentes doctrinam Nicolaitarum: similiter age poenitentiam. Sin autem, veniam tibi cito et pugnabo tecum in romphaea oris mei. Id est gladio oris, intelligi debet Ecclesiae, secundum praecedentem intelligentiae formam. Romphaea autem utrius que testamenti praecepta sunt, quibus contemptores divinitus expugnantur. Quicunque enim in lege peccaverunt, per legem judicabantur (Rom. II). Qui habet aures, audiat quid Spiritus dicat Ecclesiis: Qui [Col. 0806D] vincet, dabo ei de manna illo absconso, id est de pane invisibili, qui de coelo descendit, qui ideo factus est homo, ut panem angelorum manducaret homo (Joan. VI). In cujus figura illud in eremo manna praecessit, quod quia manducaverunt, ideo mortui a Domino perhibentur, quia increduli permanentes. De hoc abscondito et spiritali singulariter manna, quod immortalitatem fidelibus pollicetur, non manducaverunt, cum dicit (Ibid.): Nisi manducaveritis carnem Filii hominis et biberitis ejus sanguinem, non habebitis vitam aeternam in vobis. Nam qui etiam illo tunc cibo potuerunt spiritaliter pasci, eadem meruerunt immortalitate potiri, ut Moyses et caeteri. Eumdem enim cibum spiritalem, docente Apostolo [Col. 0807A] (I Cor. X), manducaverunt, quia non eis obfuit manna visibile spiritaliter utentibus cibo corporeo. Sicut nec hominibus praesentis temporis proderit spiritalis corporis dominici manna, si illud indigne suscipiant, quia judicium sibi manducant et bibunt. Et dabo ei calculum candidum, id est adoptionem in Filium Dei (I Cor. XI). Nam calculus gemma pretiosa est, quae ad morem illius margaritae quam negotiator inveniens, venditis omnibus, comparavit, intelligenda proponitur (Matth. XIII). Alia denique translatio margarita posuit. Et super calculum nomen novum, quod os Domini nominavit. Aliter super baptismum atque martyrium, quod nemo, inquit, novit nisi qui accepit. Hypocritae enim, licet habere superficiem eatenus videantur, ipsius tamen [Col. 0807B] virtutem intelligentiae (Isa. LXII), nequeunt penetrare. Habentes, inquit, formam pietatis, virtutem autem ejus abnegantes. Hinc idem Joannes (I Joan. II): Qui dicit quoniam cognovit eum, et mandata ejus non servat, mendax est, et in ipso veritas non est. Et angelo Ecclesiae qui est Thyatirae scribe: Haec dicit Dei Filius, qui habet oculos ut flamma ignis, et pedes ejus similes aurichalco, Scio opera tua, et charitatem, et fidem, et ministerium, et patientiam, et novissima opera tua plura quam priora. Hic plenius declaratur, in uno Ecclesiae corpore et bonorum partem laude mulceri, et malorum increpationibus exprobrari. Ubi opera simul charitatem, fidem, ministerium et patientiam, et laudando approbat, et augmento insuper novissima dicit amplificata prioribus. Sed [Col. 0807C] habeo adversus te multa, quod sinis uxorem tuam Jezabel (III Reg. XVI) quae se dicit prophetam, et sinis eam docere et seducere servos meos, fornicari et manducare de sacrificiis. Angelus, id est Ecclesia, nomen est generale; sed dictorum qualitas monstrat, cui sermo conveniat: quae pars, quae species, quod officium angelo conveniat, et quemadmodum a parte unius corporis, a parte vel a figura ad proprietatem transeat, et a proprietate ad figuram redeat. Facta sunt ista, et specialiter fuisse conjicitur mulier in supradicta Ecclesia, ex cujus forma speciali ad generalem totius orbis Jezabel sermo nunc figurate transfertur. Angelus itaque id est Ecclesia, quoniam adhuc ex bonis constat et reprobis, bipartito hic modo cognoscitur: verum quia et praepositos [Col. 0807D] habet et populos, idcirco in angelo praedicatorum significatur officium, quomodo si cum hominem referimus aliquid operis peregrinasse [F. peregisse], nostri relatu sermonis singulorum monstratur qualitas denuntiata membrorum, ut si verbi gratia vidisse aut verba eum fecisse dicamus, illud ad oculos, hoc ad linguam sine dubio redigamus, quod huic angeli probatur convenire personae, siquidem angelus nuntius esse cognoscitur, cui ut pote speculatori, et videre convenit corrigenda, et nuntiare servanda, sic per caetera opera nominata membrorum significantur officia. Cum ergo opera nunc laudat majora prioribus, omnium generaliter personam inducit, et quia inter positos quosque sunt etiam negligentes, propterea [Col. 0808A] subinfert quod Jezabel fornicari permittat et a sanctorum specie, quibus potestas divinitus sinendi vel cohibendi tribuitur, ad totam propterea transit Ecclesiam, ideo praepositum constituens reum, non quod ipse fecerit, sed quod fieri permiserit, et permittendo transgressionibus particeps fiat, propterea sequitur dicens: Dedi ei tempus ut poenitentiam ageret, et poenitere noluit a fornicatione sua. Non dixit, dedi vobis aut tibi, aut nunquid qui fornicarie consentit, fornicarius ipse non erit? Sed quia ab specie transit ad genus, idcirco ab hoc crimine sic sanctos demonstrat alienos, ut per malorum exprobrationem, membrorum semper velit manere sollicitus, licet quid eorum agat dextra, nesciente sinistra, quod facile cognoscimus, si a pastoribus greges, et inferiora ab [Col. 0808B] eminentioribus membra spiritaliter discernamus, vel suis singula temporibus coaptemus. Fornicatio autem Jezabelis generalis, et corporale et spiritale adulterium praesignavit, quando sub Christi nomine fornicationem et idololatriam dicebat. Perdidisti enim, inquit, omnes qui fornicantur abs te. Ecce mitto illam in lectum, et eos qui cum ea moechati sunt, in maximam tribulationem, nisi poenitentiam egerint ab operibus suis. Lectus hic datur intelligi securitas delinquentium, quam sibi per impuritatem criminum saepe flagitiosi promittunt, cum peccantes experti non fuerint praesentis irae vindictam, ex poenitentia eatenus negligunt, donec eis repentinus superveniat interitus, sicut dolor parturientis, et non effugient. A Deo autem in hoc securitatis neglectum [Col. 0808C] dari dicitur, cum latenti quidem, non tamen injusto judicio deseruntur. De hac securitate alibi legimus (Prov. I): Aversio parvulorum interficiet eos, et prosperitas stultorum perdet illos. Alia translatio luctum pro lecto posuit, quo aeternam miseriam designavit, nisi poenitentiam egerint ab operibus suis. Et filios ejus interficiam in mortem. Filios hic potestatem et opera mulieris figurari cognoscimus, mortem autem non momentaneam corporis, sed animae minatur aeternam. Memoratis excessibus, nec poenitentia ulla correctis, non temporalem disciplinam, sed aeternam poenam deberi apostolica saepe testatur auctoritas. Neque enim de illorum numero sunt de quibus dicitur: Flagellat omnem filium quem recipit (Hebr. XII), sed de illis quibus [Col. 0808D] dicitur: Israel, jam non irascar tibi: et, Zelus meus recessit a te (Ezech. XVI). Non quod propitiationem fuerant consecuti, sed quia indigni judicabuntur temporaliter flagellari. Et scient omnes Ecclesiae quia ego sum scrutator renis et cordis (Jerem. XVII). Nunquid priusquam prodat adulteros et occidat, nesciunt Ecclesiae Deum scrutatorem esse renum et cordis? aut quomodo potest Ecclesiae dici, quia scitura sum et non initio fidei suae Deum occultorum scierit cognitorem. Non ergo experientia rerum, sed certa fide tenendum est non perspicua, sed occulta idololatria, sed adulteros morte punire. Hos enim aeterna dicit damnatione plectendos. Et dabo unicuique vestrum secundum opera vestra. Non [Col. 0809A] jam totum pro parte increpat, sed totum pro toto, cum singulis propria pollicetur. Unusquisque enim, ait Apostolus (Galat. VI), onus suum portabit. Et conversus ad partem bonam ejusdem angeli dicit: Vobis autem dico reliqui qui estis Thyatirae. Quotquot non habent doctrinam hanc, qui non scierunt altitudinem Satanae, quemadmodum dicunt. Non cognovistis, pro eo ponitur, ac si diciret, nullo consensu probastis. Nam et Dominus illos se nescire forte testatur, quos in suam non recepit disciplinam. Sequitur: Non mittam super vos aliud pondus, sed quod habetis, tenete usque dum venio. Hoc est, legis pondera vobis non ponam, de quibus Apostolus dicit (Galat. V): State, et nolite iterum jugo servitutis contineri. Ideo tenete levem sarcinam vel leve jugum Christi (Matth. [Col. 0809B] XI), quod per spiritum adoptionis efficitur leve, sub quo nos perseverare volens, dicit: Sed quod habetis tenete usque dum veniam. Et qui vicerit, et custodierit usque in finem opera mea, dabo ei potestatem super gentes, et reget eas in virga ferrea, sicut vas figuli confringentur, sicut et ego accepi a Patre meo. In Christo habet Ecclesia hanc potestatem tanquam corpus in capite. Si quae enim digne corpori ejus adhaeserit, veraciter habere dicitur quod filius haereditario jure possedit, in quo (secundum Apostolum) nobis Deus omnia donavit. Virga ferrea inflexibilis omnino justitia regit mites, destruit contumaces, et dabo ei stellam matutinam. Stellam matutinam, et Christum intelligi, et resurrectionem primam convenit accipi, quia et ille apparens errorum tenebras repulit, et [Col. 0809C] resurrectione properante, mundanae noctis tenebrae fugabuntur. Haec enim stella sicut noctis finem, sic diei praebere videtur initium.



CAP. III.

Angelo Ecclesiae qui est Sardis, scribe: Haec dicit qui habet septem spiritus Dei et septem stellas: Scio opera tua, quia nomen habes quoniam vivis, et mortuus es. Esto vigilans et stabilis, et confirma reliqua quae moritura erant. Non enim invenio opera tua repleta coram Deo meo. Memento quemadmodum acceperis, et audita custodi, et age poenitentiam. Nomen (inquit) habes quia vivis, et mortuus es. Non dicatur nisi qui mortale crimen admiserit. Non dicit: Confirma quae moritura erant, nisi ei qui viva adhuc aliqua habens in officio suo, in morte peccati non permanere permittitur. Non enim confirmari potest [Col. 0809D] qui officium doctoris amiserit. Non invenio opera tua repleta coram Deo meo. Non enim satis est arborem vivere et virere, fructus tamen debitos non habere. Commendat etiam poenitentiam praecedentium delictorum. Si autem non egeris poenitentiam, veniam et suscitabo adventum meum ad te, quasi fur veniam, et non scies qua hora veniam ad te. Ipsam enim ad vocem si fueris negligens, hora praeveniet improvisa vocationis. Sequitur: Verum habes pauca nomina in Sardis, qui non inquinaverunt vestem suam et mecum ambulaverunt in albis, quoniam digni sunt. Magna laus paucorum inter malos inquinatos jugi virtutum nitore immaculatis vestibus permanere, ad quorum habitum Deus provocat dicens: Qui vicerit, [Col. 0810A] sic vestietur, albam vestem. Sciebant utique pauci sancti esse in medio sui inquinatorum multitudinem; ipsi tamen immaculati permanentes, ingemiscebant juxta Ezechiel (Ezech. III), et moerebant ab iniquitate quae fiebat in medio eorum. Et non delebo nomen ejus de libro vitae, et confitebor nomen ejus coram Patre meo et coram angelis ejus. Sicut in Evangelio (Matt. X): Confitebor, inquit, et ego eum coram Patre meo qui est in coelis. Et (Luc. X), Gaudete quod nomina vestra scripta sunt in coelis. Angelo Ecclesiae qui est Philadelphiae, scribe: Haec dicit sanctus et verus, qui habet clavem David, id est, regiam potestatem. Clavem porro David dicit, sive quia de ejus stirpe natus est Christus, sive quia ipse David multa de Christo praefatus est. Cujus dispensatione tanquam clave, legis [Col. 0810B] et prophetarum et psalmorum arcana patuerunt, ipso teste, cum dicit (Luc. XXIV): Necesse est impleri omnia quae scripta sunt in lege Moysi et prophetis et psalmis de me. Qui aperit, et nemo claudit, et qui claudit quod nemo aperit. Legis divinae secreta solius Christi potestate panduntur fidelibus, clauduntur incredulis; illo autem solvente nullus claudit, quo ligante nullus absolvit. Ecce dedi in conspectu tuo apertum ostium, quod nemo claudere potest, quoniam pusillas habes vires. Ostium quod Christus aperit, tunc reserari Ecclesiae coepit, quando suis discipulis sensum aperuit ut intelligerent Scripturas (Ibid.). Hoc nullius unquam vi praecluditur, quod illis praedicantibus per totum mundum jam panditur. Unde Apostolus (I Cor. XVI): Ostium nobis, inquit, magnum [Col. 0810C] apertum est in Domino, et adversarii multi. Quod autem dicit, Pusillas habes vires, et servasti verbum meum, et non negasti nomen meum, causam ostendit, quod propterea haec dona promeretur Ecclesia, quia non suis viribus fidit, seque confitens parvas vires habere, non in se, sed in Domino redempta gloriatur. Ecce dabo de synagoga Satanae ex his qui se Judaeos dicunt esse, nec sunt, sed mentiuntur. Ecce facturus sum illos venire ante pedes tuos adorare, et scies quia dilexi te, quoniam servasti verbum tolerantiae meae. Hoc novum Ecclesiae tantum Philadelphiae tunc promisit, reliquum enim tempus et praecipue illud circa finem mundi praenuntiat, quando Judaei in Christum credentes, ejus Ecclesiae subjungantur, quae veraciter dicit (Psal. LVI): Mihi [Col. 0810D] alienigenae subditi sunt. Nam et de Judaeis Apostolus dicit (Rom. XI), quia caecitas ex parte Israel contigit, donec plenitudo gentium subintroiret, et sic omnis Israel salvus fieret. Et scies quia dilexi te, cum tibi videlicet Judaeos, qui de nobilitate quondam generis extollebantur, humiles in fide subdidero, et tu cognosces et ipsi qualem tibi dilectionem exhibeam. Multi enim ex Judaeis ad Ecclesiam veniunt, dicentes, sicut scriptum est: Jacta me in unam partem sacerdotii tui manducare panem. Quoniam servasti verbum tolerantiae meae, et ego te tuebor ab hora tentationis, quae ventura est universo orbi terrarum tentare eos qui inhabitant terram. Licet intestino exteriorique conflictu indesinenter exerceatur [Col. 0811A] Ecclesia, et sive partialiter singuli, sive generaliter hic impugnentur variis tentationibus, etiam tempus Antichristi significatur venturi, a quo omnem Ecclesiam quae constat in suis, liberaturum se Christus Dominus pollicetur, ut tentatio ruinae, deceptio cognoscatur. Venio cito, tene quod habes, ne quis alius accipiat coronam tuam. Hic electorum numerum quos secundum propositum vocatos apostolos memorat, stupenda prorsus consideratione cognoscimus. Quos praescivit et praedestinavit conformes fieri imaginis Filii ejus, ostendens huic numero nec addi quemquam posse, nec minui, cum sic istum propriam coronam dicit amittere, ut alius eam percepturus accedat. Unde intelligitur nec alium posse succedere, si quod ille tenuit, perseveranti fide custodiat. Sic etiam Judaeorum [Col. 0811B] elatio est frustrata, qui de stirpe Abrahae gloriabantur. Potens enim est Deus, inquit (Matth. III), de lapidibus istis suscitare filios Abrahae, ut certa promissio maneret ex munere, et gloriatio carnalis vacuaretur in genere. Qui vicerit, faciam eum columnam in templo Dei mei. Columna in fabricis et munimini congruit et decori; sic et mundi victores in Ecclesia eminent munere dignitatis, portant officio charitatis. Et foras, inquit, non exiet amplius. Exierat junior filius (Luc. XV), id est gentium populus, sed illius vituli saginati morte, id est Christi cruore reconciliatus atque redemptus, foras ultra non exit, quippe quem introduxit rex in cubiculum suum (Cant. III, 8), et quantiscunque aut schismatum aut persecutionum arietibus quatiatur, non movetur. [Col. 0811C] Firmum enim fundamentum Dei stat, habens signaculum hoc (II Tit. II): Novit Dominus qui sunt ejus. Sic et hic et scribam super illum nomen Dei mei, quod videlicet filii Dei per adoptionem dicimur (Rom. VIII), et nomen civitatis Dei mei novae Jerusalem, quae descendit de coelo a Deo meo et nomen meum novum. Titulus nominis eminentiam, dignitatis et pacis insinuat visionem. Jerusalem enim interpretatur (Rom. VI) visio pacis. Novae autem, propter novitatem vitae in qua jubemur incedere. Hoc autem Christi nomen, quod est super omne nomen (Philip. II), non ex tempore Filio Dei successit ut idem novum dici putetur, cum in eadem claritate Patri semper manserit coaeternus, de qua ad eum dicit (Joan. XVII): Quam habui apud te priusquam mundus [Col. 0811D] esset. Sed novum, pro humanitate, in qua et mori voluit et mortuus resurrexit; hinc per prophetam (Isa. XLIII): Nova, inquit, facio omnia quae nunc orientur; et Apostolus (II Cor. V): Vetera transierunt, ecce facta sunt omnia nova. Hinc etiam meruimus Christiano censeri vocabulo. Angelo Ecclesiae Laodiceae scribe: Haec dicit quia est Amen testis fidelis et verus. Quod hic, est et Amen ponitur, animadvertendum existimo. Amen quippe interpretatum, dicitur verum sive fideliter. Unde hoc loco ad illam divinitatis essentiam procul dubio redigendum est de qua loquens Moysi Deus, dicit (Exod. III): Sic dices filiis Israel: Qui est, misit me ad vos. Ipse enim vere est, qui semper idem est. Verum quia in [Col. 0812A] unius Christi persona suscepta quoque humanitas fuerat praedicanda, consequenter dicit (Cap. III): Qui est initium creaturae Dei. Initium quippe creaturae Dei, Christum Dominum propter incarnationis mysterium convenienter decet intelligi, ex cujus persona scriptum legimus (Job X): Dominus creavit me initium viarum suarum; et Apostolus (Hebr. X): Habentes fiduciam in introitu sanctorum, in sanguine Christi, qui initiavit nobis viam novam et viventem per velamen, id est carnem suam, et sacerdotem magnum, etc. Ipse enim est via, qui patria; ipse fidei auctor, qui etiam consummator; ipse et , ipse initium quem nemo praecedit, ipse finis cui nullus in regno succedit. Scio opera tua, quia, neque frigidus es, neque fervens; utinam frigidus esses aut fervens! [Col. 0812B] sed quia tepidus es, incipiam te ex ore meo vomere. Potest hic quorumdam nobilium saeculi persona cognosci, quos ideo nec calidos dicit esse, nec frigidos, sed potius tepidos: quia cum talis copia divitiarum multa circumfluat, operibus tamen pietatis inveniuntur steriles, nec ad opera bona ullo miserationum accenduntur intuitu. Ideo et pauperes tanquam frigidi esse negantur et fervidi, qui et divitiis non abundant, quibus tepidi utendo torpescunt, et eas indigentibus non communicando, juste bonorum operum notantur carere fervore. Sed etiam illorum hic potest significare personam, apud quos intra cubiculum Scripturae tractantur, foris autem utrum fideles sint ignorantur, et fiducialiter ac tute praesumentes, inveniuntur operibus vacui. Ideo neque frigidos, [Col. 0812C] neque ferventes illos esse dicit, id est neque incredulos, neque fideles. Et quia hujusmodi tepiditate utrique sui nauseam faciunt: Vomam, inquit, te de ore meo; sed quia tempus est poenitentiae, non sibi blandiantur falso nomine divitum ac potentum, quorum egestas caecitasque increpatur et nuditas, sed audiant consulentem sibi, verasque divitias, videlicet scientiam, pollicentem. Utrisque enim convenit, ut ne ab imis visceribus evomantur. Nunc sibi aurum emant de quo dicit (Prov. XVI): Accipite sapientiam sicut aurum, et scientiam sicut argentum Kelimet [Kemite]. Si quid de Scripturarum divinarum fontibus tanquam sapientiae lumine radianti haurire potuerint, opere ipso perficiant, sive illi de largitate substantiae, visceribus pietatis ignitis, sive isti de [Col. 0812D] scientiae litteratura spiritaliter informati. Scriptum est enim (Prov. XIII): Redemptio animae viri divitiae suae. De illis vero (I Tit. III): Ab infantia tua sacras litteras nosti, quae te possunt instruere ad salutem quae est in Christo Jesu. Bene autem aurum conflatum dixit, propter pressuram persecutionis, quam si eos contigerit pro Christo subire, optent devote suscipere. Tales enim de magno tepiditatis excidio utili compunctione conversi, non solum sibi, sed et aliis esse potuerint fructuosi, ipsique sint aurum tribulationis igne purgatum pariter et decoctum. Ut sis, inquit, dives et veste alba vestiaris, et non appareat in te foeditas nuditatis tuae, et collyrio unge oculos tuos ut videas: justitiae operibus destitutos [Col. 0813A] tanquam nudos notat, quos etiam arguit caecitatis. Ille autem vestimentis albis induitur qui baptismate Christi vestitur, et ea fide pollet quae per dilectionem operatur (Galat. V). Quicunque enim in Christo baptizati estis, Christum induistis (Rom. VI); cum autem collyrio oculos dicit ungendos, inclinandum cor ad divina testimonia monet (Galat. III). Praeceptum enim Domini lucidum, illuminans oculos (Psal. XVIII). Ego quos amo, redarguo, et castigo. Flagellat enim omnem filium quem recipit (Heb. XII). Crede ergo et age poenitentiam. Ostendit esse Laodiceae qui fuissent laudabiliter imitandi, vel alii corrigendi. Ecce ego sto ante ostium et pulso, si forte quis audierit vocem meam, et aperuerit mihi januam. Ostium utique cordis ad recipiendum Christum per fidem et [Col. 0813B] obsequium praeceptorum. Sequitur: Introibo ad eum, et coenabo cum eo, et ille mecum in throno meo: hinc et Dominus (Joan. XIV): Si quis, inquit, diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus. Vincenti dabo sedere mecum in throno meo, sicut et ego vici, et sedeo cum Patre meo in throno ejus. Consessorem participem potestatis dicit atque judicii, de qua Joannes (Joan. I): Dedit eis potestatem filios Dei fieri, his qui credunt in nomine ejus: qui non ex sanguinibus, neque ex voluntate carnis, neque ex voluntate viri, sed ex Deo nati sunt. Et (Matt. XIX): Sedebitis mecum in duodecim thronis, judicantes duodecim tribus Israel. Qui habet aures, audiat quid Spiritus dicat Ecclesiis. Aures hic cordis ad mandatorum obedientiam intelligi convenit. Ostendit [Col. 0813C] autem quod illa quae singulatim denominans admonebat Ecclesiam, nunc generaliter Ecclesiis allegat praedicanda, descriptisque Ecclesiae operibus, quae esset et qualis futura praedici oporteret, recapitulata Christi nativitate, eadem aliter dicturus.



CAP. IV.

Postea, inquit, vidi. Post ipsam utique visionem se alteram memorat vidisse. Non gestorum est diversum tempus, sed visionum; ac si quis unam rem diversis modis enarret, enarrationes habebunt diversum tempus, non illud quod uno tempore gestum est; sic totum tempus Ecclesiae diversis figuris repetit enarrandum. Ecce, inquit, ostium apertum in coelo. Ostium apertum, Christum dicit natum et passum ac suscitatum, qui est janua, ipso dicente: Ego sum ostium. Coelum Ecclesiam dicit, eo quod sit [Col. 0813D] habitaculum Dei, ubi coelestia geruntur. Hoc est quod sicut in coelo voluntatem Dei, ita fieri postulamus in terra (Matth. VI). Aliquando autem coelum et terram et Ecclesiam dicit (Luc. XI), propter terram quae et coelum consistit, sive cum infideles rectis fidelium praedicationibus acquiruntur, sive cum caro spiritui subditur, sive cum terrena coelestibus reconciliata junguntur. Ecce vox illa prima quam audivi ut tuba loquentem mecum: Ascende huc, inquit, et ostendam tibi quae fieri post haec oportet. Vox praedicatio; ideo dicitur (Isa. LVIII): Quasi tuba exalta vocem tuam. Ascensus est, quando cum despectu mundi venire ad Ecclesiam quisque vel compellitur, vel [Col. 0814A] meretur. A convalle autem plorationis ascenditur ad hujus apicem dignitatis; hinc legimus (Isa. II): Venite, ascendamus in montem Domini et ad domum Dei Jacob, et docebit nos vias suas. Sed etiam fideles ad coelum invitantur ascendere, quando non quae super terram, sed coelestia appetere jubentur et sapere. Nam et quando rudis quisque in Ecclesia Christum passum, resurrexisse et ascendisse docetur ad Patrem, et super his quisque spiritaliter eruditus et doctor, eumdem secundum formam Dei contemplatur, in parte justi ascendere dicitur, credita mysteriorum secreta visurus. Hinc Dominus (Joan. XX): Noli me tangere, nondum enim ascendi ad Patrem meum, tactum, volens credulitatem intelligi. Statim fui in spiritu, et ecce vidi thronum positum in coelo, [Col. 0814B] et super thronum sedentem. Et is qui sedebat, similis visui erat jaspidis, etc. Istae comparationes Ecclesiae conveniunt, quam (sic) Dominus indutus est jaspidis colorem, aquam sardinis, ignem significare puto, quibus duobus judicium novimus celebrari: primo per diluvium, in saeculi autem fine per ignem. Et arcus, inquit, erat in circuitu throni, similis visui smaragdino. Arcus, quoniam post diluvium securitatis praecessit indicio, nunc Ecclesiae ad propitiandum Deum convenienter aptatur. Nam cum nubes imbriferae splendore solis fuerint radiatae, arcus speciem reddunt, ad cujus comparationem cum sanctourm animae sole justitiae, quod est Christus, fuerint illustratae, eorum intercessu Divinitas propitiari dignatur. Et in circuitu throni, sedilia viginti quatuor, in quibus [Col. 0814C] seniores sedentes erant viginti quatuor, circumamicti veste alba, et super capita eorum coronae aureae. Seniores totam Ecclesiam dicit, sicut per Isaiam (Isa. XXIV): Regnavit Dominus in Sion et in Jerusalem, et in conspectu seniorum ejus clarificabitur. Viginti quatuor autem praepositos complexus est simul et populos, tanquam duodecim tribus Israel duplicans, propter geminum Testamentum, quia et in Veteri et in Novo eadem formatur Ecclesia, id est, quoniam Ecclesiam in duodecim ostendit apostolis, omne scilicet corpus praepositorum, sicut et invenimus in descriptione civitatis de coelo descendentis Jerusalem (Apoc. XXI). Isti viginti quatuor throni, excepta officiorum distributione, duodecim sunt, quia et praepositi ex duodecim tribubus promoventur. Sed duodecim [Col. 0814D] throni, excepto mystico numero, unus est thronus, id est Ecclesia. Solus enim Dominus Christus ad judicandum sessurus est; sedebit autem in sede, id est Ecclesia, judicans duodecim tribus: sed in Christo, in quo ipsa est tota, sedubunt et judicabunt membra, sed in unum et per unum caput. Aliter possunt viginti quatuor seniores in illis intelligi, qui perfectionem, quae senario numero commendatur, clara Evangelii praedicatione consummant; nam quater seni, viginti quatuor faciunt. Et ex illorum throno exeunt coruscationes et voces et tonitrua. Tonitruis et vocibus, praedicatio veritatis; coruscationibus miraculorum figurantur insignia, sicut in Evangelio (Marc. [Col. 0815A] XVI): Illi autem, inquit, profecti praedicaverunt ubique, Domino cooperante et sermonem confirmante, sequentibus signis. Itemque (Psal. LXXVI): Vox tonitrui tui in rota; apparuerunt fulgura tua orbi terrae. His enim tanquam nubibus praeceptis tonantibus miraculisque fulgentibus mundus tremefactus formidavit et credidit. Et septem phialae ignis ardentes erant in conspectu throni. Illae septem phialae sunt septem Spiritus Dei. Si se ipse non exponeret, in his septem ardentibus phialis Spiritum sanctum nos intelligere conveniret, sive quod ignearum forma linguarum apostolis infusus est, sive propter ejus memorabilem septenariam operationem: quanto magis nunc, quando ipse subjunxit: Qui sunt, inquiens, septem spiritus Dei! Ubi autem convenientius Spiritus sanctus [Col. 0815B] diceretur adesse, quam in baptismatis tempore, quando unumquemque fidelium eum credimus rite percipere, quod nunc aquarum videtur mentio facta signare? Hoc enim sequitur, dicens: Et in conspectu throni mare vitreum, simile crystallo. In mari vitreo intelligitur baptismum, ubi corde creditur ad justitiam, ore autem confessio fit ad salutem (Rom. X); propter fidem quippe refertur ad vitrum; non enim aliud in vitro videtur exterius, quam quod gestat interius. Nec inaniter in conspectu throni hoc baptisma esse commendat, nisi quia possunt hoc haeretici quoque foras habere vel dare. Sic ergo dicit (Exod. XXXIII): In conspectu throni, sicut Moysi dictum legimus: Est locus penes me. Vel ipse in Deuteronomio praemonet, dicens (Deut. XII, XIV, XVI, XXVI): In loco quem elegerit [Col. 0815C] Dominus Deus tuus, ut habitet nomen ejus ibi, quibus omnibus singularem Ecclesiae declaratam novimus unitatem, ubi baptisma Trinitatis haberi poterit ad salutem, quod foris generatus habet ad perniciem: non quia malum est quod datur, sed quia male utitur cui datur, sicut buccella manu Domini Judae porrecta (Joan. XIII). Quod autem alia editio ante solium transtulit mare vitreum esse, in solio potest sedes futuri judicii praesignari salubriter. Itaque vidimus ante judicii tempus salutaris baptismi concedi remedium, ut non reos et nudos, sed justificatos atque munitos futurum possit invenire judicium. Quis enim salvaretur, si mundum Deus, baptismo necdum concesso, vellet praevenire judicio? Crystallo aqua munda et stabilis credulitas figuratur, quae non circumferatur [Col. 0815D] omni vento doctrinae (Ephes. IV), quippe in Christo habens fundamenta subnexa, qui fundavit terram super aquas (Psal. XXIII). Medio autem throno et in circuitu throni quatuor animalia plena oculis ante et retro. Quatuor animalia sunt evangelistae quatuor, quibus propter congruentiam narrationis in singulis eminentem, specialis videtur coaptari proprietas, sicut quidam voluerunt: Matthaeo hominis, Marco leonis, Lucae vituli, aquilae Joanni. Cum autem omnium unum sit Evangelium, ideo quatuor principaliter demonstrantur, propter quatuor paradisi flumina, quibus orbis irrigari traditur universus, sicut horum praedicatione instruendus totus creditur mundus. Siquidem Ecclesia saepe paradisius accipi solet. Oculos [Col. 0816A] sane ante se et retro ob hoc animalia dicuntur habere, sive quod luminibus scientiae plena, sive quod perfecte Novi et Veteris Testamenti universa contineant sacramenta. Fides enim quae gemino Testamento profertur, omni temporum completur visu. Cum ergo quid ante in Veteri tantum Testamento congruebat, quid Novo succedente claruerit revelatum, quidve his docentibus sperandum fore cognoscitur, istis omnifarie quodammodo animalia probantur fulgure, luminibus. Praeterito namque tempori tanquam anteriora promissa dispensatio Christi Domini deputatur, quae sicut praedicta a prophetis legitur, peracta etiam perdocetur; praesenti, credulitatis augmenta et Ecclesiarum conveniunt incrementa; futuro, bonorum malorumque diremptio, quia justos in vitam, [Col. 0816B] impios in poenam futuros credimus deputandos (Matth. XXV). His quoque utriusque concordiam Testamenti novimus praesignari, cum posteriora prioribus, id est nova veteribus, iisdem probantur oculis, quae pariter refulgere et inter se plena fidei veritate concinere, cum, verbi gratia, in Veteri Testamento agno occiso, quinquaginta diebus exactis, datur lex ad timorem, scripta digito Dei in lapideis tabulis (Exod. XXI, XIX, XX). Nunc quando pascha nostrum immolatus est Christus (I Cor. V), id est juxta Joannem (Joan. I), Agnus Dei qui tollit peccata mundi, peractis quinquaginta diebus, Spiritum sanctum discipulis mittit de coelo promissum (Act. I), quem in sacris saepe paginis digito Dei legimus nuncupatum (Exod. VIII, 13), per quem vetusta lapidei cordis remota [Col. 0816C] duritia (Luc. XI), charitas datur, qua timor foris protinus pellitur (I Joan. IV), ut lex quae ante infirmis difficilis fuerat, impleretur. Charitas enim Dei diffusa est in cordibus nostris per Spiritum sanctum, qui datus est nobis (Rom. V), quo operante, Deus gratis colitur, non jam timore poenae, sed dilectione justitiae. Nam et ipsum caput nostrum, cum et passum resurrexisse, et nunc ad Patris dexteram sedere, et venturum judicem solemniter praedicamus, his tanquam luminibus quatuor animalium irradiatur Ecclesia. Qui evangelistis praedicantibus, cognoscit haec omnia, intentum etiam docet monetque lectorem, quod et in medio throno animalia memoret, et in circuitu throni eadem quatuor animalia; ac si diceret: In medio Ecclesiae Evangelium, et per circuitum [Col. 0816D] orbis fructificantem Ecclesiam, id est, Evangelium, quia etsi numerus praedicatorum augetur, unius tamen Evangelii veritas, nullius unquam novitatis diversitate mutatur. Idem quippe crescendo perseverat in orbe, quod intemeratum manet in origine, hoc est in medio throno, et in circuitu throni. Item cum superius dixerit vidisse se super thronum sedentem, et in circuitu throni sedilia viginti quatuor, in quibus seniores erant sedentes viginti quatuor, circumamicti veste alba, subsequenter in medio, inquit, throno et in circuitu throni quatuor animalia. Cum enim nos velit aliud sedentem, aliud seniores, aliud quatuor animalia vocabulorum diversitate cognoscere, unius tamen throni nomine, uno cuncta videtur loco miscere, [Col. 0817A] ubi intelligitur, quod Evangelia in senioribus, et seniores in Evangeliis, neque enim possunt ab alterutro separari; sic enim potuerunt esse animalia in circuitu sedis, ubi seniores esse jam dixerat, in medio quoque throno, in Christi videlicet corpore, quod est Ecclesia: ubi nec seniores sine Evangelio, nec Evangelium absque senioribus esse sanus permittit. Animal primum simile leoni. Licet superius multorum Patrum expositionem de animalibus maluerim praelocare, ordinem tamen hic relationi intendens, quod primum animal simile dicit esse leoni, Matthaeo magis vultum assero convenire leonis, qui et Evangelium in Judaea primus scripsit, et in Christo regiae dignitatis et prosapiam narrat, et gloriam insignanter praedicat. Hunc denique ordinem beatus etiam Augustinus [Col. 0817B] suadet ad sequendum, Matthaeo leonis, Marco hominis personam assignans, qui proprie humana videtur in Christo gesta narrasse. Tertium vituli, quae Lucae congruit propter vituli saginati hostiam singularem. Porro autem Joanni rectius aquilae significatio deputatur, qui Verbi Dei celsitudinem et perspicaciter videre, et veraciter meruit praedicare. Quocirca hinc Ecclesia regiae majestatis fortitudine fungitur et decore, quia vicit leo de tribu Juda. Catulus enim leonis Juda (Gen. XLIX), ex cujus tribu reges populo praeesse solebant. Et secundum animal simile vitulo. Hujus Ecclesiae virtus in vitulo etiam, prima scilicet victima illa ratione signatur, qua adhuc quisque fidelium vincit, quando pro Christo mactatur. Exhibete, inquit, corpora vestra hostiam vivam, sanctam, Deo [Col. 0817C] placentem, rationabile obsequium vestrum (Rom. XII), ut quod caput pro corpore, corpus mereatur implere pro capite. Propterea et a Zacharia orsus est sacerdote (Luc. I). Tertium animal habens faciem quasi humanam. Illam hic humilitatem Ecclesiae commendari puto, qua cum spiritum adoptionis filiorum Dei perceperit (Rom. VIII), habeatque hunc thesaurum in vasis fictilibus (II Cor. IV), libenter tamen humilis gloriari maluit in infirmitatibus suis (II Cor. XII), quam extolli virtutibus acquisitis, pic sequens magistri vestigia, qui factus obediens usque ad mortem (Philip. II), dicebat: Discite a me quia mitis sum et humilis corde (Matth. XI). Quartum animal simile aquilae volanti. Ecclesia spiritualibus membris coelestia meditantibus volare describitur, quae nullo [Col. 0817D] visu terrenae cupiditatis illecta, duorum Testamentorum gubernaculis regitur sublimius provehenda. Nam istis similitudinibus vultuum, Christi quoque persona convenienter aptatur, homini videlicet, quem non imaginarie, sed proprie veraciterque suscepit. Tribus vero residuis, quas figurali comparationis gratia gessit, ipse enim leo de tribu Juda, victor mortis illatae, quia leo fortissimus bestiarum ad nullius pavebit occursum. Vitulus, qui pro mundi salute mactatus, insigniore victima commendatur. Aquila, quod et desursum ima mortalitatis nostrae petierit, atque isthinc rursus ad sedem coelestem ascenderit. Et quatuor animalia habebant singula alas senas per circuitum. Et in animalibus ostendit viginti [Col. 0818A] quatuor seniores, nam senae alae quatuor animalibus viginti quatuor alae sunt, etenim per circuitum throni vidit animalia, ubi se dixerat seniores vidisse. Quomodo autem animal cum sex alis potest simile esse aquilae, quae habet duas alas, nisi quatuor animalia unum sunt? quae habent viginti quatuor alas, in quibus intelligimus viginti quatuor seniores, qui sunt Ecclesia, quam similavit aquilae, quae sunt duae alae, id est duo Testamenta, quibus subvecta, sursum attollitur, ne implicita terrenis affectionibus, detardetur: aliter senas alas propter senarii numeri perfectionem positum arbitror, quia in sexta aetate, id est, adveniente plenitudine temporum, haec Apostolus peracta commemorat (Galat. IV). In novissimo enim animali conclusit omnia, quatuor enim sunt, [Col. 0818B] sicut et evangelistae. Unumquodque animal et suam et trium possidet formam, sicut per Ezechielem hae sedes et eadem animalia describuntur. Unumquodque quatuor formas dixit habuisse, et illas formas quas hic in Apocalypsi leonis, vituli, hominis, aquilae, has quatuor unumquodque animal habebat, ut si qui unum horum vidisset, quatuor vidisset. Unde intelligitur singula in solidum esse, et rotas ejusdem throni ita describit, ut una rota quatuor partes mundi respiceret, quod est et veluti rota, et ejusdem facturae omnes quatuor, ut id est, et una quod quatuor, ne esset locus ubi non thronus perfectus esset, nec ab aliqua parte mundi conversus secederet, inde per circuitum universum videlicet orbem possessura terrarum. Erant plena oculis ante se et retro. Vel, [Col. 0818C] sicut alia translatio dicit, intus et foris. Intus, eo quod dignum sit Evangelii lumen occultum. Si enim opertum est, inquit, Evangelium nostrum, in his qui pereunt est obvelatum (II Cor. IV). Aliter, ante et retro, quod ubicunque fructificans dilatetur Ecclesia, in lumine vultus Dei ambulat, et revelata facie gloriam Dei speculatur. Aliter, ante et retro alas senas, quae viginti quatuor subsumantur, Veteris Testamenti libros insinuat, quos ejusdem numeri canonica auctoritate suscipimus, tanquam viginti quatuor seniores tribunalia praesidentes (II Cor. III). Ideo autem est Novi Testamenti praedicatio fructuosa, quia testimoniis Veteris fulta firmatur. Hoc tenet Ecclesia ante et retro, id est, et tunc sub lege, et nunc sub gratia. Quae non habebant requiem, nocte ac die [Col. 0818D] dicentes: Sanctus, Sanctus, Sanctus, Dominus Deus omnipotens, qui fuit, et est, et venturus est (Isa. VI). Cum Ecclesia circumquaque diffusa in singulis membris, professionibusque diversis, urbibus, regionibus, provinciis, linguis et gentibus variis, indesinenter Deum ore et opere in adversis et prosperis laudat, die ac nocte Dominum laudare non cessat, manente intellectualis creaturae perpetua in coelestibus laude, super Jerusalem, ad cujus se instar informari peregrina laetatur Ecclesia. Et cum dederant illa animalia claritatem et honorem et gratiam sedenti in throno, viventi in saecula saeculorum, statim cadebant in faciem viginti quatuor seniores in conspectu throni, et adorabant viventem in saecula saeculorum, mittentes coronas [Col. 0819A] suas ante thronum. Secundum praemissam intelligentiae formam, ex diversis membris universa aedificari videtur Ecclesia; nam quando animalibus personantibus laudem, id est, evangelistis praedicantibus Christi dispensationem, quae in trium temporum summa consistit, viginti quatuor seniores, id est omnes Ecclesiae, quae in praepositis constant et populis, statim cadens [cadentes] in faciem, adorant viventem in saecula saeculorum. Huic denique sensui Paulus apostolus protestatur et dicit (I Cor. XIV): Si conveniat universa Ecclesia in unum, et omnes prophetent, intret autem quis infidelis vel idiota, convincitur ab omnibus, dijudicatur ab omnibus, occulta quoque cordis ejus manifesta fiunt: et tunc cadens in faciem, adorabit Deum, pronuntians quod vere Deus in vobis est. Mittentes coronas suas ante thronum, [Col. 0819B] Deo videlicet assignantes quidquid virtutis, quidquid habeant dignitatis. Illi enim quidquid boni conquiritur, jure tribuetur, a quo ille qui vicerit, [Col. 0820A] adjuvatur. Cujus in Evangelio actionis figura praecessit, quando praecedens populus Dominum sternebant vestimenta sua in via, accipientesque ramos palmarum, procedebant obviam ei et dicebant: Benedictus qui venit in nomine Domini, Rex Israel (Matth. XXI; Marc. XI; Luc. XIX; Joan. XII). Victoria coronarum palmarum signo aptius comparatur. Dicentes: Dignus es, Domine Deus noster, accipere claritatem et honorem et potestatem, quoniam tu creasti omnia, et ex tua potestate haec sunt constituta. Vel, sicut alia editione translatum invenimus, quia tu creasti omnia, et propter voluntatem tuam erant, et creata sunt. Erant scilicet et in arte, priusquam formarentur in opere. Creata sunt autem, ut in suis quoque naturis secundum praescriptos in Dei sapientia terminos etiam visibiliter exstitissent. Quae autem [Col. 0820B] sequuntur, alterius libri tractanda sumantur exordio.



LIBER SECUNDUS.
[Col. 0819]


CAPITULA LIBRI SECUNDI.
[Col. 0819B]

    I. Libri signati signis septem dignitas, acceptio patefacti memoratur et visio.
    II. Primo signo, equi albi narratur inspectio.
    III. Secundo equus rufus, et niger tertio memoratur.
    IV. Equum quarto signo pallentem.
    V. Quinto signo sub altare Dei animas occisorum.
    VI. Terraemotus, solis obscuritas in sanguine lumine [Col. 0820B] converso [a 1Kb] , stellasque casuras.
    VII. Quatuor angeli tenere quatuor terrae angulos perhibentur.
    VIII. Numerus signatorum de singulis tribubus memorantur.
    IX. Ventura ex gentibus praedicatur innumerabilis multitudo.
    X. Agnus qui in medio throni est, reget eos.


[Col. 0819C] Legem Dei posse tribus modis intelligi etiam multipliciter, recta duntaxat expositione cognosci, ejusdem testimoniis perdocetur; sicut enim in Salomone legimus (Prov. VII): Scribe ea tibi tripliciter; ita in libro Job (Cap. XI) scriptum meminimus: Atque utinam Deus loqueretur tecum, et ostenderet tibi secreta sapientiae, et quod multiplex esset lex ejus! Verum quia uno spiritu probata sibi adversari nullatenus possunt, probabili ratione utrumque constare facile demonstratur. Hoc tantum est principali sollicitudine conservandum, ut sacris voluminibus exponendis illos sensus adhibere curemus, qui nec ab ipsorum locorum veritate resiliant: quin potius auctoris animum intentione sobria penetrantes, salubriter proferant, et qui fidei regulis coaptati, consona [Col. 0819D] semper veritati respondeant. Neque enim et illud sibi contrarium videri putandum est, quod cum Spiritus Dei legaliter insinuetur (Sap. VII) unicus vel simplex, mox perhibetur etiam multimodus vel multiplex, sicut se translationum diversitas habet. Simplex utique singulari proprietate naturae, multiplex distributionibus gratiae; vel tum tribus modis legatur peccatorum remissio celebrari, baptismate, poenitudine atque martyrio, juxta psalmum, quod [Col. 0820C] canimus (Psal. XXXI): Beati quorum remissae sunt iniquitates, et quorum tecta sunt peccata; beatus vir cui non imputavit Dominus peccatum, ut baptismo remitti, poenitentia tegi, martyrio non imputari credantur. Alii tamen Patres septem modis dixerunt relaxari, addentes eleemosynas debitae remissionis acquisitioni, proximi ab errore cohibiti, et abundantiam charitatis, per quam cooperiri abundantiam legimus peccatorum (Prov. X). Possunt autem intra illos tres modos isti quoque comprehensi manere, qui latius clareant expediti. Quorsum ista praemiserim, sequentis mox lectionis docebit excursus; exponendis namque locis arduis properantes nolumus aut temeritatis progressu notari, aut paternae traditionis obliviosi ab aliquo judicari.




CAP. V.
[Col. 0820D]

Et vidi librum in dextera Dei sedentis super thronum, scriptum intus et foris, signatum signis septem. In dextra, in Christo dicit, ipse est enim brachium Dei, ipse dextera Patris; sive in summa beatitudine. Librum scriptum intus et foris, utrumque Testamentum. A foris, Vetus quod videbatur; ab intus, Novum quod intra Vetus latebat. Hinc Apostolus Hebraeos alloquitur, dicens (Heb. XII): Non enim accessistis ad tractabilem ignem et turbinem et caliginem, [Col. 0821A] et procellam, et tubae sonum, et vocem verborum: quam qui audierunt, excusaverunt se, ne eis fieret verbum; non enim portabant quod dicebatur, etc. Nunc autem spiritalibus spiritalia comparantes, non contemplamur quae videntur, sed quae non videntur: quae enim videntur, temporalia sunt; quae autem non videntur, aeterna. Propterea autem unus liber dicitur, quia nec Novum sine Vetere, nec Vetus sine Novo. Nam Vetus nuntius est et velamen Novi, et Novum adimpletio et revelatio Veteris; quia et Vetus quamvis a foris esset, non totum apparebat, non totum latebat. Vel, ut clarius exprimatur, omnis dispensatio Salvatoris, libri hic nomine frequentatur, quae in utroque Testamento vel promissa legitur, vel peracta. Signatum signis septem, multifaria [Col. 0821B] mysteriorum latitantium plenitudine tectum, inde et a monte umbroso et condenso. Et licet septenarius numerus universitatem sollicite complectatur, arbitror tamen septem modos tanquam septem signa in Scripturis divinis exercitiis palam debere quaeri, et pro se necessario reperiri non tantum proloquiorum, quos etiam mundani auctores in suis dictionibus regulariter Deo revelante animadvertere potuerunt, sed etiam intelligentiae salutaris, qui soli specialiter Christo reserandae dicuntur mansisse repositi. Quandiu enim aquam in illis sex hydriis tanquam sex aetatibus idem Dominus convertisset in vinum, id est, Vetus Testamentum intelligendum spiritaliter perdoceret, nec ebriare fervore spiritus lex quemquam poterat. Et illa signa clausa hactenus [Col. 0821C] permanebant: quocirca sacris diligenter paginis perscrutatis, septem primum modis locutionis videmus facile comprehendi, id est indicativum, pronuntiativum, imperativum, optativum, conjunctivum, infinitivum et impersonalem, ut, verbi gratia, indicativum sit in eo quod legimus (Mich. VI): Indicabo tibi, homo, quid sit bonum, et quid Dominus quaerat a te, utique diligere judicium et facere misericordiam, et sollicitum ambulare cum Deo tuo. Et, Ego Dominus Deus tuus docens te utilia, gubernans te in via qua ambulas (Isa. XLVIII). Itemque cum quaeritur: Quis est iste venit de Edon, tinctis vestibus de Bosra (Isa. LXIII)? indicando respondetur: Ego qui loquor justitiam, et propugnator sum ad salvandum (Ibidem). Pronuntiativus, Audi me, Jacob, [Col. 0821D] et Israel, quem ego voco, ego primus et ego novissimus, et absque me non est Deus (Isa. XLVIII). Itemque: Quare dicis, Jacob, et loqueris, Israel: Abscondita via mea a Domino, et a Deo meo judicium meum transiit? Nunquid nescis aut non audisti: Deus sempiternus Dominus, qui creavit terminos terrae, non deficiet neque laborabit, nec est investigatio sapientiae ejus, qui dat lasso virtutem (Isa. XL). Vel, Ecce dies venient, dicit Dominus, et consummabo super domum Israel et super domum Juda Testamentum Novum (Jerem. XXI). Imperativus, Non accipies nomen Domini Dei tui in vanum; et, Non habebis deos alienos praeter me (Exod. XX), vel his similia. Et, Clama, ne cesses, quasi tuba exalta vocem [Col. 0822A] (Isa. LVIII). Optativus, Utinam attendisses mandata mea, et facta fuisset sicut lumen pax tua, et justitia tua sicut gurgites maris (Isa. XLVIII); et, Utinam dirigantur viae meae ad custodiendas justificationes tuas (Psal. CXVIII); et: Quis dabit mihi pennas sicut columbae, et volabo et requiescam (Psal. LVIII)? Conjunctivus, Si audieritis vocem meam, et custodieritis pactum meum, eritis mihi in peculium de cunctis populis; mea est enim omnis terra, et vos eritis mihi regnum sacerdotale et gens sancta (Exod. XIX). Alibi quoque: Habitabo in illis et inambulabo, et ero illorum Deus, et ipsi erunt mihi populus (Lev. XXVI). Vel, Si stetissent in substantia mea, utique avertissem eos a pessimis cogitationibus suis (Jerem. XXIII). Infinitivus porro modus, qui et in ordine sextus [Col. 0822B] est: Scire et intelligere Dominum, et facere judicium et justitiam in medio terrae (Jerem. IX). Itemque, Continere a malo, intelligentia (Mich. VI). Impersonalis, Quis adjuvit spiritum Domini? cum quo iniit consilium, et instruxit eum, et docuit eum semitam justitiae, et viam prudentiae ostendit illi (Job XXVIII)? Vel in hoc quod est scriptum: Quis est in vobis qui audiat hoc, attendat et auscultet futura (Isa. XL)? Et, Quis est homo qui timet Dominum, legem statuit ei in via quam elegit (Psal. XXIV)? Vel, Intelligere legem, sensus est optimi; et, Quis loquitur potentias Domini (Psal. CV)? et caetera his similia, quae singulis poterunt modis congruenter copiosius applicari. Haec, inquam, verbis facile reperimus; hoc autem nunc justus ordo deposcit, ut in ipsis [Col. 0822C] proprie rebus tanquam septem signis regulares intelligentiae formas congruis testimoniis coaptemus, vel ipsa potius testimonia eisdem regulis servire probabiliter doceamus. Praemissos enim locutionis modos, etsi congruum utcunque videtur, ad illud tamen quod quaerimus, exiguum judicatur. Ideo namque librum signatum signis septem dicit, quia secretus altius [alius] modus, qui ibidem ante latuisse, ipsius autem Christi dispensatione asserit patuisse, admonet indicandus. Inquirentibus itaque nobis Scripturam primus historiae actionis textus occurrit, secundus allegoriae gestus; tertius, utriusque modus agnoscitur; quartus de incommutabili divinae Trinitatis essentia, quando proprie, quando tropice sacris insinuetur oraculis; quintus parabolarum, quia tam [Col. 0822D] relatu quam actu conficitur, ut quando aliud dicitur, et scripto aliud invenitur, ad pastum spiritalis intelligentiae animus erigatur; sextus de gemino Salvatoris adventu, vel ad eos pertinentia (sic), ne aut primus pro secundo, aut secundus intelligatur pro primo, ubi grandi intentione regula discretionis est adhibenda. Hinc enim et Judaeorum mentes adveniente Domino caligabant, et nunc usque eadem ignorantiae caecitate laborant, intantum ut nonnunquam de ipsis quoque peccatis hominum et transgressionibus aliquorum prophetia praetendatur operum futurorum, aut secreta spiritalium sensuum. Ille porro modus, id est, septimus, quo sic divinis praeceptis instruimur, ut certa vitae agendae forma, aliis vero vitae significandae [Col. 0823A] figura regulariter innotescat, sollicita intentione tractandus est, in his et quid foris scriptum, et quid intus sit discrete cognoscitur. Sed jam exemplis praefatos modos nos convenit docere. Historicus idem qui primus est, indicat nobis unum Deum esse hoc modo: Audi, Israel, Dominus Deus tuus Deus unus est (Deut. IX), et quod ab ipso facta sint omnia, vel his similia. Secundus allegoriae, ut est illud, quod Abraham servum suum tanquam novo et insolito obtinet juramento, dicens: Mitte manum tuam subter femur meum, et jura mihi per Dominum Deum coeli (Gen. XXIV). Quod ideo figuratum agnoscitur, quod non usu omnium generaliter frequentatur, nisi Abraham et Jacob propheticis specialiter patriarchis, de quorum femore Christus speraretur [Col. 0823B] corporaliter nasciturus. Nam quod ex omnibus fidelibus Israel puella regi David quaeritur, et invenitur tam fervens, ut algentis membra senis congruo fovens calore mulceret (III Reg. I), tam casta, ut calefactum ad libidinem non provocaret; vel quod populus in eremo ignitis serpentibus flagellatus, aenei conspectione serpentis a serpentium morsu liberavit (Num. XXI); typice mutavit David vultum suum coram Abimelech, et dimisit eum et abiit; cum in libro Regum (I, cap. XXI) coram Achis rege David vultum suum mutasse legatur, quando tympanizans ad ostia civitatis, propriumque corpus suis manibus portans, et salivam super barbam suam decurrere faciens, vel caetera more insanientis exercens, typum dominicae passionis expressit. Cum ergo mutatur [Col. 0823C] nomine pro Achis Abimelech, legentem admonuit ex ipsis interpretationum nominibus, latens altius penetrare mysterium. Abimelech enim interpretatum, dicitur patris mei regnum. Tunc ergo Dei Filius Jesus Christus coram regno Patris sui, id est coram Judaeis, vultum suum commutavit, quando in forma servi humilis veniens, factusque obediens usque ad mortem crucis (Philip. II), quod proprie in tympano figuratur, Judaeorum incredulitate despecta gentibus voluit Evangelium praedicare, ex quibus sibi Ecclesiam conquisivit. Hoc enim est: Dimisit eum et abiit, quod aperte Paulus apostolus dicit (Act. XIII): Vobis quidem missum est verbum hoc, sed quoniam repulistis illud, et indignos vos judicastis aeternae vitae, ecce convertimur ad gentes; vel illud [Col. 0823D] in parabola vineae (Matth. XXI): Malos male perdet, et vineam suam locabit aliis agricolis. Ex hac pene regula, illius quoque locutionis specimen puto descendere, quo legimus: Montes exsultaverunt velut arietes, et colles velut agni ovium (Psal. CXIII); et, Flumina plaudent manibus (Psal. XCVII); itemque, Ambulaverunt ligna ungere super regem (Judic.). His autem modis non quod actum contigit intimatur, cum utique deneget impossibilitas eis naturalis, sed aliquid per congruam significationem translate describitur. His quoque modis parabolas rerum a parabolis puto discerni verborum. Sextus sane modus, quo utique Christi dignoscitur adventus, id est, quae ad primum, quae localiter referenda sint ad secundum, aliud est cernere, id est, primus sibi humiliationis [Col. 0824A] vindicat loca, sicuti est quod Moyses dicit (Deut. XVIII): Prophetam vobis suscitabit Deus ex fratribus vestris; sicut me illum audietis; itemque, Posthaec in terris visus es, et cum hominibus conversatus es (Baruc.). Et iterum, Non est species ei neque decor, et vidimus eum, et non erat ei aspectus, despectum et novissimum virorum, virum dolorum (Isa. LIII). Et post paululum, Languores nostros ipse tulit (Ibidem), etc. Et iterum, Sicut agnus ad occisionem ducetur, et sicut ovis coram tondente sine voce, sic non aperuit os suum (Ibidem). De secundo autem adventu legimus: Deus manifestus veniet, Deus noster, et non silebit (Psal. XLIX). Et, Aspicient ad te quem confixerunt (Zach. XII). Malachias quoque dicit: Accedam ad vos in judicio, et ero testis [Col. 0824B] velox super maleficos et adulteros et perjuros, et qui calumniantur mercedem mercenarii (Malac. III), etc. Quod autem diximus de peccatis quorumdam hominum, aliquid saepe figurare propheticum, ibi maxime intus et foris indicia videntur emicare signorum. Publicum namque peccatum David (II Reg. XI, XII) de uxore Uriae Hethaei patebat, sed de ipsius opere malo prophetia nobis boni aliquid figuravit. Bethsabee quippe interpretatur puteus satietatis, sive puteus septimus, quo proprie significatur Ecclesia. Quam Christus separato ab ea, occisoque diabolo, cujus non legitimo consortio tenebatur, sibi ex gentibus sociavit. De hac etiam in Cantico canticorum legimus (Cant. IV): Puteus aquae vivae; cui numero iste conjungitur, propter septenariam operationem [Col. 0824C] Spiritus sancti. Nam et in nomine Uriae Hethaei, evidenter ostenditur diaboli significari persona. Urias namque, quod interpretatum dicitur, Lux mea Dei; Hethaeus autem, abscissus, sive quia in veritate non stetit, sed a luce sua superna, quam de Deo habebat, superbiae merito abscissus est; sive cadendo veris viribus perditis, transfigurat se velut angelum lucis (II Cor. XI), audens adhuc dicere: Lux mea Dei est. Super tecta itaque domus delavantem se mulierem David rex manu fortis, petulanti oculo vidit, concupivit et abstulit (II Reg. XI). Christus sane Rex regum, Ecclesiam lavacro atque in verbo mundatam, terrena calcantem, coelestibus inhiantem praedestinans vidit, providus vocatam dilexit sponsus, ut justificatam sibi conjungeret legitimus conjugio spiritali [Col. 0824D] maritus, sicut etiam Moyses (Exod. II) in persona Christi de aqua susceptus, Aegyptium insidiantem Hebraeo, id est diabolum Israelitis infensum, calcis ictu prosternens, sub arena texit occisum. Omnes enim, dicit Apostolus (Galat. III), qui baptizati estis, Christum induistus. In quo faciemus virtutem, ut confidenter dicamus: In Idumaeam extendam calceamentum meum, mihi alienigenae subditi sunt (Psal. LIX). Qui conterens Satanam sub pedibus nostris, ejus morticinam in eis tantum latere permittit, quos stabiles non esse cognoscens, mobilitate arenae veraciter comparavit. Hoc etiam in Thamar nuru Judae (Gen. XXXVIII), aliisque compluribus novimus fuisse peractum, ut illis culpa cadentibus a Deo, qui novit bene uti etiam malis nostris, aliud de [Col. 0825A] illis mysterio gereretur. Omnia enim illius temporis in eodem populo gesta prophetiam esse futurorum docet Apostolus dicens (I Cor. X): Omnia enim haec in figura contingebant illis. Et licet illi aut purgatorias pro commisso poenas luerent, aut veniam poenitentiae remediis impetrarent, nobis tamen divina clementia dispensationis Christi praeparavit effectum. Foris ergo peccata parebant, intus autem mysteria latitabant. Quae ideo de nuru Judae malui praeterire, ne hoc opus multo ampliore longius sermone distendam. De unius denique facto, id est Loth uxorisque ejus (Gen. XIX), quid B. Augustinus contra Faustum Manichaeum perorans dixerit, pro generali similium intellectu locorum, huic operi conserendum putavi. Dicit enim: Sicut autem aliud genus hominum in [Col. 0825B] ejus uxore figuratum est, eorum scilicet qui per gratiam Dei vocati, retro respiciunt, non sicut Paulus, qui ea quae retro sunt obliviscitur, et in ea quae ante sunt extenditur (Philip. III). Unde et ipse Dominus: Nemo, inquit, imponens manum super aratrum, et respiciens retro, aptus est regno coelorum (Luc. IX). Nec illud exemplum tacuit, quo nos tanquam sale condiret, ut non fatui negligeremus, sed prudentes caveremus hoc malum (Luc. XVII). Unde et illa ut hoc admoneret, in statuam salis conversa est (Gen. XIX). Sic etiam in ipso Loth, quando cum illo filiae concubuerunt, non illud quod cum a Sodomis liberatus est, sed aliud aliquid figuratum est; nam tunc ille ipse Loth futurae legis videtur gestasse personam: quam quidam ex illa procreati et sub lege positi male [Col. 0825C] intelligendo, quodammodo inebriante aqua non legitime utendo, infidelitatis opera pariunt: bona est enim lex, ait Apostolus (I Tim. I), si quis ea legitime utatur. Nec ideo tamen hoc factum vel ipsius Loth, vel ejus filiarum justificamus, quia significavit aliud quod futuram quorumdam perversitatem pronuntiaret: aliud enim illae, ut hoc facerent, intenderunt; aliud Deus, qui hoc fieri permisit, ut etiam inde aliquid demonstraret, manente recto judicio super peccata hominum tunc praesentium, et vigilante providentia sua pro significatione futurorum. Proinde aliud factum, cum in sancta Scriptura narratur, prophetia est: cum vero in illorum vita qui hoc commiserunt, consideratur, flagitium est. Et haec quidem S. Augustinus sic intelligenda praemisit, ut de nuru Judae [Col. 0825D] vel similibus hoc doceat sentiendum. Septimus proinde modus, qui geminam praeceptorum retinet qualitatem, ille est vitae agendae, ut, exempli gratia: Diliges proximum tuum tanquam teipsum (Lev. XIX); qui enim diligit proximum, legem adimplevit, sicut Apostolus plenius disputat (Rom. XV); et vita figurandae circumcisionis et sabbati, vel carnalium victimarum. Qui modus cum secundo similis esse videatur; illa tamen ratione discernitur, quod hic ad mores tantum, ille etiam redigendus sit ad fidem. Propterea et Jacobus apostolus invicem utrumque discernit, dicens (Jac. II): Fides, si opera non habeat, mortua est in semetipsa; nam circumcisione carnalium detruncatio vitiorum, sabbato autem illa [Col. 0826A] requies intelligitur animarum, de qua dicitur (Psal. XLV): Vacate et videte quoniam ego sum Dominus; victimis autem, ut exhibeamus corpora nostra hostiam vivam, sanctam, Deo placentem (Rom. XII). Aliaque ea quae fuerunt in Veteri Testamento praecepta, vitae actibus adimplenda, alia vitae significationibus adumbrata. Illis implendis suam Christus gratiam porrigi, istis removendis se pronuntiatum suo tempore voluit praesentari. Lex enim per Moysen data est (Joan. I), tanquam exterior in parte foris, id est, Non concupisces (Exod. XX), vel potius illud: Post concupiscentias tuas non eas (Eccli. XVIII). Gratia autem et veritas per Jesum Christum facta est (Joan. I), tanquam in parte intus occulta, adveniente plenitudine temporum revelata. In his namque quae [Col. 0826B] pro dilectione Dei et proximi apertius jubebantur, licet patens inde mutabilis praecepti forma permanserit, gratia tamen populus infirmus egebat, qui gemens sub legis pondere laborabat, in illis vero figuratis pecorum victimis offerendis, Agnus ille venturus exspectabatur, cui reposita fuisse veraciter praenuntiabantur, ut ipso veniente in quo sunt omnes thesauri sapientiae et scientiae absconditi (Colos. II), vitae agendae praecepta data gratia complerentur, figurae autem tanquam umbrae (Hebr. VIII), manifestata veritate, protinus fugarentur. Aliud quippe fuit in Veteri Testamento, quod sic occidente littera jubebatur, ut vivificante Spiritu, posset implere, sicuti est: Post concupiscentias tuas non eas (Eccli. XVIII). Unde Paulus dicit (Rom. IV): Lex enim iram operatur. [Col. 0826C] Ubi autem non est lex, nec praevaricatio. Quod licet foris sine tegmine audienti clareret, implere tamen suis viribus humana infirmitas non valebat. Aliud quod intus mystico velamine tectum, adventum Domini flagitabat, cui exemplar et umbrae deserviunt (Hebr. VIII). In illo enim nobis vitae coelestis forma consistit, ex cujus fide justus vivit (Hebr. II). Illis apertis lex convincebat reos (Rom. I), prodebat infirmos, ut salvatio quaereretur. Istis vero significantibus, tanquam in interiora velaminis Christum parturiebant fore venturum, quo veniente, remota celebratio destitit figurarum, quae umbra fuerat futurorum. Nec est ulterius quaerenda, ex quo ipsius vivi corporis veritas claruit manifesta (Hebr. VIII). Finis enim legis Christus ad justitiam omni credenti [Col. 0826D] (Rom. X). Ad hoc pertinere puto illorum bipartitam praeceptorum distributionem, de quibus tractans Apostolus dicit, enumeransque sane dicit (I Tim. I): Bona est lex, si quis ea legitime utatur. Dixerat enim (Ibid.): Finis praecepti est charitas de corde puro, et conscientia bona, et fide non ficta. Quo dicto legem fidei evidenter insinuans, legem quoque factorum mox secutus expressit, dicens: Justis lex non est posita, sed injustis, impiis et peccatoribus, et caetera adversaria doctrinae. Unde quaeri potest, cum lex justo non ponitur, quomodo ea legitime justus uti dicatur, quia nos terrere non indiget poena poenantium praeceptorum, qui per gratiam libere jam fruimur perfectione virtutum. Jam quippe ei fides impetravit, [Col. 0827A] quod ne suis quisquam viribus assignaret, Apostolus dicit (Rom. III): Omnes enim peccaverunt, et egent gloria Dei. Ostenditur quippe in nobis primum voluntas firma per legem, sed voluntatem gratia sanavit, et legem voluntas implevit. Ideo timere nolentibus impiis lex imponitur, ut eis impune peccare non liceat. Ideo autem justis non imponitur, eo quod sancti Spiritus charitate praecepta, eos ultra peccare non liceat. Utuntur autem lege justi ad alios vel erudiendos monitis praeceptorum, vel informandos imitabilium forma virtutum. Sic Apostolus utrumque discernit, cum dicit (Rom. VIII): Vos enim accepistis spiritum adoptionis filiorum, in quo clamamus, Abba Pater. Hoc orante Apostoli consilio delectati, etiam dicit, ea postponentes, potiora dileximus. [Col. 0827B] Unde idem (I Cor. VII): De virginibus, inquit, praeceptum Domini non habeo, consilium autem do, exhortatione id agens, non praecepto compellens monentis Domini magisterium sequens, quo dixit (Matth. XIX): Qui potest capere, capiat. Unde quia nunc operarius est, tractare suscepti operis non sinit intentio. Hanc interim speciem intra hunc modum tanquam genere suo concludi, nos dixisse sufficiat, scriptum intus et foris. Jure porro quaeritur de istis septem, quos praemisimus modis, qui debeant intus, qui forinsecus reputari. Est autem primus historicus foris. Secundus allegoricus, totus intus. Tertius utriusque geminam in se retinet formam, ut et praesentis tunc temporis congruum suppleret officium, et aliquid figurate gereret futurorum. Quartus de [Col. 0827C] Deo, apud quem non est commutatio, nec [momenti] vicissitudinis obumbratio, fide atque pietate. Uterque sensus intus debet accipi, nam intellectu non potest comprehendi. Pax enim Dei, ait Apostolus (Philip. IV), superat omnem sensum, quia et ejus essentia nostrae capacitatis metas excedit, et ejus clementiam, qua de se tropice multa narravit, nullus competenter attingit. Quintus sane, ubi aliud quam legitur invenitur, vel in parabolis saepe diffusus, ita est abstrusa quadam ambiguitate suspectus, ut intus sit modis omnibus reputandus. Sextus de gemino Christi adventu certis claret testimoniis, foris in promptu positus, certis intus latet occultis, ut apertis dubitationem auferat, abdita fidelis exerceat, fastidiaque detergat. Septimus in praeceptis vitae agendae, sicut [Col. 0827D] jam praemisimus foris apparet, in praeceptis autem vitae figurandae intus latet. Hinc Danieli quoque dictum legimus (Dan. XII): Claude sermones et signa librum usque ad tempus statutum. Pertransibunt plurimi, et multiplex erit scientia: Signatum signis septem. Septem quoque hominis interioris aetates, quibus per gratiam Dei Spiritu mentis salubriter innovamur, patres nostri animadvertere. De his in libro de Vera Religione beatus Augustinus sic dicit: Prima est in uberibus utilis historiae, qua nutrit exemplis, secundum Jacob obliviscentem humana, et ad divina tendentem, in qua non auctoritatis humanae continetur fine, sed ad summam et incommutabilem legem passibus rationis innititur. Tertiam jam fidentiorem [Col. 0828A] et carnalem appetitum rationis robore maritantem, gaudentemque intrinsecus in quadam dulcedine conjugali, cum anima menti copulatur et velamento pudoris obnubilatur, ut jam recte vivere non cogatur: si omnes concedant, peccare non libeat. Quartam jam id ipso multo firmius ordinatiusque facientem et emicantem in virum perfectum, atque aptam et idoneam omnibus et persecutionibus et mundi tempestatibus ac fluctibus sustinendis atque frangendis. Quintam pacatam atque omni ex parte tranquillam viventem, et abundantiam incommutabilis regni summae et ineffabilis sapientiae. Sextam omni modo mutationis in aeternam vitam, et usque ad totam oblivionem vitae temporalis transeunte perfectam formam, quae facta est ad imaginem et similitudinem [Col. 0828B] Dei. Septima enim quies aeterna et nullis aetatibus distinguenda beatitudo perpetua. Ut enim finis veteris hominis mors est, sic finis novi hominis vita aeterna. Ille namque homo peccati est, iste justitiae. Hos septem quinetiam gradus, quibus profectus, praeliare perhibemur, idem doctor amplissimus Augustinus multis memorat, ad Maximum denique scribens, dicit: Sic praeceptis Dei, quod ut bene agamus, accepimus, vitam tuam moresque confirmas, a religioso timore incipiens. Initium enim sapientiae timor Domini (Ps. CX), ubi frangitur et debilitatur humana superbia, deinde ut pietate mansuetus et mitis, etiam quae nondum intelligis, et quae imperitis videntur absurda, sibique contraria (Prov. I), in Scripturis sanctis non oblucteris animo ac contentione, [Col. 0828C] nec superimponas sensum tuum sensibus divinorum librorum, sed cedas potius atque intellectum mitis deferas, quam secretum immitis accuses. Tertius, cum tibi ad cognitionem tui aperire se coeperit infirmitas humana, et scis ubi jaceas, quam poenalia vincula mortalitatis de Adam propagatus tecum trahas, et quam longe peregrineris a Domino, atque pervideris aliam legem in membris tuis repugnantem legi mentis tuae, et captivum te ducentem in lege peccati, quod est in membris tuis exclamas (Rom. VII): Miser ego homo, quis me liberabit de corpore mortis hujus? ut te lugentem consoletur, liberationem ipsam pollicens gratia Dei per Jesum Christum Dominum nostrum. Quarto jam desiderare implere justitiam multo vehementius atque ferventius, [Col. 0828D] quam a nequissimis hominibus voluptates carnis desiderari solent, nisi quod in spe adjutorii divini est. In isto appetitu tranquillus ardor et flamma securior. In isto autem quarto vitae gradu orationibus instanter incumbitur, ut esurientibus et sitientibus saturitas justitiae concedatur, ut non solum onerosum non sit, verum etiam delectet abstinere a voluptate omnis corruptionis, sive suae, sive alterius, vel obluctando, quod ut facile divinitus tribuatur, quinto adjungitur consilium exhibendae misericordiae, ut in eo quod potes adjuves inopem, quia in eo quod nondum potest, ab Omnipotente adjuvari cupit. Munus autem misericordiae geminum est, cum vindicta donatur, et cum humanitas exhibetur. Quae duo breviter [Col. 0829A] Dominus ita complexus est (Luc. VI): Dimittite, et dimittetur vobis; date, et dabitur vobis; hoc autem opus etiam ad mundationem cordis valet, ut quantum in hac vita licet, incommutabilem Dei substantiam pura intelligentia cernere valeamus. Tenetur enim aliquid adversus nos, quod relaxandum est, ut acies nostra erumpat in lucem, unde ipse Dominus: Verum date, inquit (Luc. XI), eleemosynam, et ecce omnia munda sunt vobis. Quapropter sexta consequitur cordis ipsa mundatio. Ut autem in lucem veram rectus et purus dirigatur aspectus, neque illa quae bene atque laudabiliter facimus, neque illa quae caute sagaciterque despicimus, ad finem placendi hominibus vel subveniendi necessitatibus corporis referenda sunt. Gratis enim se vult Deus coli, quia nec quidquam [Col. 0829B] est, praeter quod ipse appetendus sit, cum ad istam intelligentiae puritatem bonae vitae gradibus venerimus, sive tardius, sive celerius, tunc dicere audeamus, valere nos aliquantum mente contingere summae atque ineffabilis Trinitatis unitatem, ubi summa pax erit, qui ultra quod exspectetur, non est, cum reformati ad sui generis imaginem filii Dei ex hominibus facti paterna incommutabilitate perfruuntur. Primo enim, Beati pauperes spiritu (Matth. V), ubi timor Dei est; deinde, Beati mites, ubi pietas docilis; tertio, Beati lugentes, ubi scientia propriae infirmitatis; quarto, Beati qui esuriunt et sitiunt justitiam, ubi fortitudo conandi domitas habere libidines; quinto, Beati misericordes, quoniam ipsorum miserebitur Deus, ubi consilium est adjuvandi, ut adjuvari [Col. 0829C] merearis; tunc ad sextum pervenitur gradum, in quo dicitur: Beati mundo corde, quoniam ipsi Deum videbunt, ubi purus intellectus et habilis ad intelligendum. Quantulacunque ex parte Trinitatem servare non possumus, nisi et laudem humanam non appetamus, quamvis laudanda faciamus (Joan. XIV). Proinde septimo gradu pervenimus ad pacis illius tranquillitatem quam dare non potest mundus, nam etiam illis virtutibus quatuor, quas memoravi pridem, industria philosophi quoque judicare potuerunt, id est prudentiae, fortitudini, temperantiae atque justitiae. Si ad perfectum religionis cultum tria haec jungentes addamus, id est fidem, spem et charitatem, septenarium profecto numerum invenimus. Recte enim haec tria non omittuntur, sine quibus nec Deum [Col. 0829D] colere, nec ei quemquam novimus posse placere. Quae cum ita sint, sive scientiae salutares, arcanaque voluminibus sacris indita, in illis septem modis tanquam septem signis latentia, umbrosius opacantur, sive omnis summa perfectioque virtutum, quibus homo interioribus proficit incrementis, non indiscrete confusis, sed gradatim specialiter ordinatis, sive promissum salutis aeternae subsidium, Christo Domino misericorditer patiente, veraciter resurgente, mirabiliter ascendente, et semper in singulis operante, et revelare, et cognosci, et acquiri, et perfici potuisse vel posse cognoscitur. Illa signa in ipso et per ipsum revelata atque perfecta veraciter praedicantur. Quod testimoniis aestimo perdocendum, inter [Col. 0830A] alia enim sic dicit Apostolus (Col. I): Mysterium quod absconditum est a saeculis et generationibus, nunc autem manifestatum est sanctis ejus, in quibus voluit Deus notas facere divitias gloriae sacramenti hujus, in gentibus, quod est Christus in vobis spes charitatis, quem nos annuntiamus, corripientes omnem hominem et docentes in omni sapientia, ut exhibeamus omnem hominem perfectum in Christo, quod et laboro, contendens secundum operationem ejus, quam operatur in me in virtute. In Veteri autem dicit: Dominus creavit me initium viarum suarum (Prov. VIII). Cum itaque ipse sit principaliter via in qua nobis est salubriter ambulandum, ab ipso nihilominus viae, id est profectum gradus et instituta vivendi et legalium mysteriorum arcana aperiri novimus [Col. 0830B] atque conferri. Et vidi angelum fortem, praedicantem voce magna: Quis est dignus aperire librum, et solvere septem signacula ejus? Angelum fortem, legis praeconium dicit, siquidem eamdem legem in dictis angelorum datam, S. Stephano tractante, meminimus et acceptam, nec tamen ab omni populo custoditam. Cujus nunc praeco flagitans jure custodiam, nullum ejus apertione dignum se invenisse testatur. Cum autem primo signa solvantur, deinde liber aperiatur, certa ratione praeposteravit usitatum ordinem, quia tunc Christus aperuit librum, cum opus voluntariae passionis implevit, solvens inimicitias in carne sua, legem mandatorum in decretis evacuans (Eph. II), utriusque Testamenti praeconia in seipso perfici comprobavit, templique velum sua [Col. 0830C] passione recessit, tanquam si remoto legalium figurarum velamento, signa septem, id est omnia divinae legis profunda mysteria revelasse affectu patitur actuque probatur. Nullus proinde dignus dicitur fuisse repertus, neque in coelo, hoc est angelicam scilicet significans excedere facultatem, non quod futurum dominicae incarnationis et dispensationis mysterium angeli ignorarent, sed quod per angelicam creaturam implendum non esset. Homines enim redempturus Filius Dei, vera humanitate suscepta, cuncta per se voluit adimpleri. Hinc Isaias dicit (Isa. LXIII, juxta LXX): Non angelus, inquit, non legatus, sed ipse Dominus salvos fecit eos, neque super terram, nullus utique etiam perfecte justorum in hac vita morantium. Reficiendus enim homo, solius creatoris [Col. 0830D] egebat auxilio, neque sub terra. Nullus sanctorum etiam defunctorum librum aperire dignus inventus est, sed neque perspicere illum. Perspicere dicit comprehendere. Unde Paulus incomprehensibiles dicit (Eph. III) divitias Christi se gentibus praedicare, de quibus Dominus dicit, id est charitatem Novi Testamenti, quia in lege latebat, et quam suae Christus praesentiae reservaverit, nullus sic idoneo potuit visu conspicere, ut valeret actu quoque peragere, eo quod eam sua Christus dispensatione potuit adimplere; ab illis enim praevideri tantum potuit, non etiam perfici. Et ego flebam multum, quod nemo dignus inventus esset, qui aperiret librum aut solveret signacula ejus. Ecclesia in Joanne [Col. 0831A] flebat, gravata operibus peccatorum, implorans sui redemptionem quam [Redemptoris auxilium, quod], in illius apertione libri consistere demonstravit. Et unus ex senioribus dixit mihi: Ne fleveris; ecce vicit leo de tribu Juda, radix David, aperire librum et solvere septem signacula ejus. Unus ex senioribus, totum corpus prophetarum agnoscimus, quorum certis Ecclesia consolabatur oraculis, Christum de tribu Juda, mundum suo sanguine redempturum. De quo praedictum legimus (Gen. XLIX): Catulus leonis Juda, ad praedam, fili mi, ascendisti; requiescens accubuisti ut leo et quasi leaena, quis suscitabit eum? Idem quippe agnus dicitur et leo, qui innocens mortem devotam suscepit, et potentiam susceptam occidit, cui justas pridem minas veraciter intentavit, dicens [Col. 0831B] per Oseam (Ose. XIII): Ero mors tua, o mors, ero morsus tuus, inferne. Et Isaias (Isa. XI): Ecce radix Jesse ascendet in salutem populorum; ipsum gentes deprecabuntur, et erit sepulcrum ejus gloriosum. Nam et particulariter quisque fidelium, cum sua studet flere peccata, et promissae redemptionis meminit per consolationem Scripturarum, aeternae salutis [Supp. spem] habere cognoscitur, ab uno seniorum simili, ut ita dicam, responso firmatur. Propterea autem praetecum et futura promiserit, quia subtiliter Spiritus in rita refert, praeteritis futura demonstrat (Rom. XV). Et vidi, et ecce in medio throni et quatuor animalium et in medio seniorum, Quod est thronus, hoc animalia, hoc et seniores, id est, Ecclesia. In medio enim Ecclesia est, quod sequitur et describit, dicens: Agnum stantem [Col. 0831C] quasi occisum. Quoties enim occisus Christus in medio Ecclesiae praedicatur, toties idem Agnus pro mundi crimine quasi immolari videtur. Quae rudibus ignota panduntur, et Filium [F. fidelium] memoria devoto cultore sculpetur; nam etiam quando Ecclesia, quam Christus induit, seipsam mortificat mundo, ut vivat Deo, Agnus dicitur immolari tanquam pro corpore caput. Denique sequitur, Habentem cornua septem et oculos septem, qui sunt septem spiritus Dei missi per orbem terrarum. Diversitas vocabulorum unum proferri docuit intellectum, cornibus significans excellentissima sancti Spiritus munera, quibus per orbem in sua Christus regnat Ecclesia. Sequitur, Qui sunt septem spiritus Dei. Non est enim quae per omnem terram juste eminens principetur, quaeque Spiritus sancti [Col. 0831D] munere dilatata specialiter glorietur, nisi Ecclesia Christi. Septem sane pro universo poni, dictum meminimus. Verum quia cornua super caput sunt, recte exaltatio singularis Ecclesiae super Christum collocatur. Propter quod, Super hanc, inquit, petram aedificabo Ecclesiam meam (Matth. XVI), ac si diceret, Super me aedificabo te (Sap. I). Spiritus autem Domini replevit orbem terrarum (Psal. LXXIV). Quod ut fieret, confractis cornibus peccatorum, exaltari dicuntur cornua justi. De quo Isaias praedixerat (Isa. XXIV): Ex finibus terrae laudes audivimus annuntiantes gloriam justi. Septem ergo cornua habere tanquam omnem mundum intelligitur possidere, in quo septiformis gratiae Spiritus principatur, propter memorabilem [Col. 0832A] ejus operationem septenariam, quam hic propter illuminationem oculorum memorat, de quibus Zachariam dixisse puto (Zach. IV): Septem isti oculi Domini, qui discurrunt in universam terram. Sed et ipsius excellentiae dignitatem non incongrue cornibus videtur exprimere. Cornua enim naturalia locorum jura tanquam rumpendo nascuntur, nec carnis aequalitate contenta residunt, sed crescendo altiora magis ac magis petunt. Spiritualis enim omnia judicat, ipse autem a nemine judicatur (I Cor. II). Nec judicare quemquam posset, nisi non jam carnalis in corpore, quadam praestantiore specula sublimatus, caeteris praesideret. Hinc et Apostolus (Rom. VIII): Vos, inquit, in carne non estis, sed in spiritu. Et venit, et accepit librum de dextra Dei sedentis in throno. Librum de dextra [Col. 0832B] Dei, ipsam dispensationem a Patre et a seipso dispositam accepisse Filius hominis dicitur, quia uterque cum spiritu suo in throno habitat. Dexteram hic etiam pro felicitate victoriae debemus accipere, nec carnaliter intelligi debet, tanquam de alia Patris dextera librum dicatur accipere, cum idem Filius Patris, idemque ipse sit dextera. Sed cum semper vincit in suis, qui dicit (Joan. XVI): Gaudete, quia ego vici saeculum, suamque Ecclesiam victricem fecit existere, de ipsa declaratur librum accipere. Et cum accepisset librum, quatuor animalia et viginti quatuor seniores prostraverunt se ante Agnum, habentes singuli aureas citharas et phialas aureas plenas odoramentis supplicationum, quae sunt orationes sanctorum. Animalia et seniores, id est omnis Ecclesia [Col. 0832C] cadit ante Agnum, non sine peractarum narratione virtutum. Ideo habentes singuli aureas citharas et phialas aureas citharis, in quibus ligno imminentes chordae tenduntur, Christi passio figuratur, quam pro Christo Ecclesia jugiter imitatur, ut juxta Apostolum adimpleat ea quae desunt passionum Christi in carne sua (Coloss. I). Phialis, accepta Deo pia confessio, ubi non duplici quoquam corde clauditur, sed effectu patulo reseratur. Haec sunt etiam vasa aurea in domo magna (II Tim. II), boni odoris Christi suavitate fragrantia. Orationes porro sanctorum gratiarum actiones sunt congratulantium pro mundi salute, et intercessiones pro parvulorum stabilitate. Christus, inquit, pro nobis passus est, relinquens nobis exemplum ut sequamur vestigia ejus (I [Col. 0832D] Pet. II). Quando igitur qui sunt Christi, carnem suam crucifigunt cum vitiis et concupiscentiis (Galat. V), tanquam citharis concinunt Christo, ut quod ipse pro eis, illi pro ipso aspicientes in auctorem fidei et consummatorem Jesum (Heb. XII): qui cum se illis septem insignibus titulis revelare voluit agnoscendum, secreta probatur septem peregisse signorum, cum se coaeternum Patri Deum docuit, qui natus de virgine hominem gessit, passus etiam resurrexit, in coelum ascendit, Spiritu sancto misso, Ecclesiam etiam ex gentibus acquisivit, seque futurum judicem nuntiavit. Quid denique Judaeis Isaias dicat, audiamus (Isa. XXIX, juxta LXX): Erunt vobis verba omnia haec tanquam verba libri signati. Ubi litterarum peritum pariter et [Col. 0833A] ignarum, scientiae dicit fructu fraudari, cum et ille signis prohibetur interiora penetrare secreta, et ille praepeditur ignorantia. Hanc scientiae clavem principes Judaeorum Dominus increpat abstulisse, dicens (Matth. XXIII): Vae vobis, legis doctores, qui abstulistis clavem scientiae, ipsi non introistis, et introeuntes non sinitis intrare. Negantes enim Christum, cujus adventus opus est prophetarum, clavem scientiae auferebant. Cognitionem quippe legis, quae Christum continet, fides negata praecludit. Et cantantes novum canticum. Consona utriusque Testamenti veritate novum Christus canticum reddit, quando idem in principio permanens verbum, novo ortu per virginem genitus, novo more indutus hominem Deus, potestate propria occidentibus traditus, a morte mirabiliter [Col. 0833B] suscitatus, super coelos quando voluit elevatus, misso desuper Spiritu sancto gentes acquirens, novum omnibus Ecclesiae conquisitae canticum dereliquit jugiter decantandum, quo secura posset judicem sperare venturum, ut in novitate vitae ambulemus (Rom. VI), dicens: Si quis vult meus esse discipulus, abneget semetipsum, et tollat crucem suam, et sequatur me (Luc. IX). Dicentes: Dignus es, Domine accipere librum et aperire signacula ejus, quoniam occisus es, et redemisti nos Deo in sanguine tuo, ex omni tribu et lingua, et populo et natione, et fecisti nos regnum Deo nostro et sacerdotes, et regnavimus super terram. Illam ipsam Christi dispensationem laudibus prosequuntur, libri nomine designatam, quam soli fatentur Christo competere. Hic amplius declarantur animalia [Col. 0833C] et seniores Ecclesia esse, cum dicunt: Redemisti nos sanguine tuo. Neque enim hoc nisi Ecclesiae convenit dicere. Ostendit etiam in quo coelo sint animalia et seniores, cum dicunt: nos Deo nostro regnum et sacerdotes, et regnavimus super terram, et jam si superiorum partium intelligentia permanente, aliquas in coelo quoque hujusmodi credantur congratulari virtutes, ostendit etiam Ecclesiam in Christo librum accipere, cum redempti ex omni populo, et tribu, et gente, et lingua, se potestatem accepisse fatentur et regnum. Qui enim adhaeret Deo unus spiritus est. Erunt, inquit, duo in carne una (I Cor. VI). Ego autem dico in Christo et in Ecclesia (Eph. V). Ipse ergo in ea accepit quod dedit, ipse coronatur quam coronat. Propterea Isaias ait: Quasi sponsum decoravit [Col. 0833D] me corona, et quasi sponsam ornatam monilibus suis. Et vidi et audivi vocem multorum angelorum in circuitu throni et in circuitu animalium et seniorum. Qui sit thronus, animalia, seniores, in quorum medio vocem audivit, ostendit. Si enim filii Dei dicti sunt justi, cur non angeli nuncupantur? utrumque autem gratia, non natura, licet coelestis quoque militia angelorum propriae possit unito laudis praeconio cum animalibus et senioribus, de tanto redemptionis nostrae munere congratulando ista concinere. Et erat numerus eorum millia millium, utique innumerabilium, dicentium voce magna: Dignus est Agnus qui occisus est, accipere potestatem et divitias, et sapientiam, et fortitudinem, et honorem, et claritatem, et benedictionem, et omnem [Col. 0834A] creaturam quae est in coelis, et in terra, et subtus terram, et in mari, et quaecunque sunt in eis. Licet ista jure capiti nostro competant Christo, potest tamen et de ejus Ecclesia non inconvenienter intelligi, ita duntaxat, ut quae soli competant capiti, quaedam etiam corpori (Coloss. II). Dignus est Agnus qui occisus est accipere potestatem et divitias, etc. Ipse est enim thesaurus bonorum omnium et sapientia Dei. Ipsum namque cunctis facit gentibus dominari, dicens (Psal. LIX): Mihi alienigenae subditi sunt; et, Omnia subjecisti sub pedibus ejus (Psal. VIII); et, Tibi dabo claves regni coelorum (Matth. XVI). Et deinde transit ad caput, dicens: Et omnem creaturam quae est in coelis et in terra et subtus terram, et in mari, et quaecunque sunt in eis. Nec hoc durum sit, accepisse [Col. 0834B] Ecclesiam cum illo, cum quo resurrexit, si durum non est, habere membrum quod habet caput. Nec illud injustum potest videri, quod dicit Ecclesiam dignam esse omni creatura, quia etsi unumquodque membrum religiosa humilitate hac se indignum judicat, totum tamen corpus particeps esse dicimus capitis sui de quo legimus: Omnia cum illo nobis donavit. Itemque, Et sedere nos fecit in coelestibus. Aliter, creaturam homines significare frequenter novimus, sicut Apostolus: Nam et ipsa, inquit, creatura liberabitur a servitute corruptionis in libertatem gloriae filiorum Dei (Rom. VIII). Et Dominus (Marc. XVI): Praedicate Evangelium omni creaturae. Omnia enim quae universis competunt creaturis, inveniuntur in homine: esse, vivere, moveri, sentire, [Col. 0834C] intelligere. Ergo et hic omnem creaturam dicit omne humanum genus, id est totius orbis. Hinc et ipse dicit (Matth. XXVIII): Data est mihi omnis potestas in coelo et in terra. Nec suam ex tempore accepisse potestatem, sed in hominibus Ecclesiae significare voluit dignitatem. Ille utique, qui se per omnia Patri docet aequalem, ut et quod dicit, qui est in coelo, ipsa humana in Christo natura angelis praelata, dominetur in coelo: praedicata hominibus, regnans dominetur in terra: quae solutis gemitibus inferorum praevalens, dominata docetur et sub terra. Omnes audivi dicentes: Sedenti in throno et Agno, id est, Patri et Filio, benedictio et honor et dignitas et potestas in saecula saeculorum. Et quatuor animalia dicebant: Amen. Ecclesia utique dicit: Amen, id est, verum, fideliter. [Col. 0834D] Et viginti quatuor seniores ceciderunt in facies suas, et adoraverunt viventem in saecula saeculorum. Eadem animalia sunt seniores, qui perhibuerunt testimonium, dicentes: Amen. Descripta Ecclesia cum officiis debitaeque laudis operibus, fuerat properandum, quo singulorum apertione signorum insinuata clarerent. Nihil quippe his septem signis deesse potuit, ut in eorum arcano et affectu et intellectu et actu omnis doceretur inesse perfectio. Describit denique, et aliquando ab initio finem assumens, et tam de Christi triumpho quam et de impugnationibus futuris Ecclesiae, signorum continentias singulorum suo more percurrit, ut et consolationem daret de prosperitate [Col. 0835A] victoriae, et sollicitudinem de futuro certamine et de stupendo indixisset examine.



CAP. VI.

Et cum aperuisset Agnus unum ex septem signis. Apertio signi, revelatio est sacramenti. Verum quia non unum, sed multa sunt sacramenta; nec unius modi, sed, sicut apostolus Paulus dicit (Hebr. I): Multifarie multisque modis olim Deus locutus est patribus in prophetis, postremo in his diebus locutus est nobis in Filio suo, etc.; et longum est de sacramentorum diversitate tractare, quibus futura Christi dispensatio, et Ecclesiae praeparabatur ventura salvatio, in his certe tribus, quos praemisimus modis, sermonis, intelligentiae, actionis, possunt breviter universa restringi, ut locutio omnia in se praecepta totius coelestis concludat oraculi. Ideo, Multifarie, [Col. 0835B] inquit, multisque modis locutus est, ut cognitio regulariter adhibendae intelligentiae formas insinuet. Unde in Evangelio Dominus dicitur (Luc. XXIV) post resurrectionem discipulorum sensus aperuisse, ut intelligerent Scripturas; et corda salubriter accendisse, ut praedicarent caeteris revelatas, adimplentes nihilominus (juxta Apostolum) ea quae desunt passionum Christi in carne sua (Coloss. I), veraciterque dicentes: Facti sumus forma omnibus credentibus (I Thes. I). Itemque, Ut nosmetipsos formam daremus vobis ad imitandum nos (II Thes. III). Qui si non fecissent, frustra Scripturas retentas memoria canerent, quas penetrare intelligentia, actuque perficere nequissent. Et quoniam latentes pridem modos affaminis et intelligentiae salutaris superiore disputatione peregimus, [Col. 0835C] nunc quae in actu latebant singulorum apertione signorum, intentius audiamus. Nam si apertio signi, revelatio creditur sacramenti, ejusque mysterium in sermone dicimus, intellectu actuque consistere, videamus quomodo haec simul tria certis etiam possint locis dicta, intellecta atque peracta probabiliter inveniri, ut eadem dicta intellectu sobrio capiantur, et intellecta opere comprobentur. Verbi gratia, Ecce venio (Psal. XXXIX), in capite libri scriptum est de me; dicendo: Venio, se adhuc quidem praenuntiat esse venturum. Cum autem quis iste sit quaeritur, desideratus cunctis gentibus intelligitur, Christus, praesertim quia et in capite libri Psalterii, et in capite libri Geneseos ipse scriptus legitur: In principio fecit Deus coelum et terram. Omnia enim, inquit [Col. 0835D] (Psal. CIII), in sapientia fecisti, qui requirentibus quisnam esset, principium se esse respondit (Joan. VIII). Verum cum quaeritur propter quid venerit, sequitur: Ut faciam voluntatem tuam, Deus meus, volui (Psal. XXXIX). De qua in Evangelio idem dicit (Joan. IV): Meus cibus est ut faciam voluntatem ejus qui me misit. De qua ab eo intelligimus circa horam passionis expressum (Joan. XIV): Ut sciat mundus quoniam voluntatem Patris mei facio, surgite, eamus hinc. Quocirca hujus facta libri signati tunc revelasse cognoscitur, quando se unum cum Patre docuit manere principium: atque ex virgine natus, gessit hominem verum: indebitam quoque pro mundi salute suscipiens passionem, triumphali morte resurgens [Col. 0836A] aperuit tumulum, postquam confregit infernum; et quando velut repetens coelum, promissum discipulis misit Spiritum sanctum, quo replente orbem terrarum, gentium multitudinem acquisivit, seque sperandum judicem futurum edocuit. Et cum aperuisset unum ex septem signis, audivi unum ex quatuor animalibus, dicens tanquam vocem tonitrui: Veni et vide. Et ecce equus albus, et qui sedebat super eum, tenebat sagittam, et data est ei corona, et exiit ut vinceret, et victor exiit. Primum, sicut praemisimus, in affamine diversatur, cui intelligentia sociata, penetralia ipsius mox supplet actionis, et quod in actu procedit, verbo concordat, intelligentiaeque relatu, quod in caeteris signis animadvertere intentum volo lectorem. Dixit enim: Audivi unum ex quatuor animalibus, dicens: Veni et vide. [Col. 0836B] Quod est unum animal, hoc omnis Ecclesia, quae voce magna praedicationis intonat, succedentem invitans ad fidem Ecclesiam: Veni et vide (Joan. I): Si quis sitit, veniat et bibat (Joan. VII): Accedite ad eum et illuminamini (Psal. XXXIII): Surge qui dormis, et exsurge a mortuis, et illuminabit te Christus (Eph. V). Et ecce equus albus, et qui sedebat super eum, tenebat sagittam, et data est ei corona, et exiit ut vinceret, et victor exiit. Iste equus potest in apostolis et praedicatoribus veritatis Ecclesiae intelligi, super nivem gratia dealbatae (Psal. L), cujus sessor est Christus. Ideo ei per prophetam dicitur (Hab. III): Quoniam ascendisti super equos tuos, et equitatus tuus sanitas. Propter quod et sagittam tenere dicitur, quae praedicatione verbi Dei aptius comparatur, qua hominum [Col. 0836C] interiora transfixa possint fidei fructum afferre. Hinc legimus (Psal. XLIV): Sagittae tuae acutae, Potentissime populi sub te cadent. Coronam sane praedicatoribus deberi significat. Et cum aperuisset signum secundum, audivi secundum animal dicens: Veni et vide. Quod eadem exhortationis verba veniendi et videndi in causa dissimili repetuntur, cum equus albus in bono, roseus autem ponatur in malo, illud esse puto quod sicut de bono laetitiam pro Ecclesiae victoria pollicetur, sic de malo cautelam denuntiet ex praescientia futurorum. Sequitur enim, Exivit alius equus rufus, et sedenti super eum datum est, ut tolleret pacem de terra, et ut invicem se occiderent, et datus est ei gladius magnus. Iste equus rufus velut cruentus sanguine alieno, non suo, contrarius victrici [Col. 0836D] Ecclesiae praedicatur repugnare, quando pacem, quae praecellit omnem scientiam, de terra insinuatur auferre, quod et actu docetur et gladio. Et cum aperuisset signum tertium, audivi tertium animal, dicens: Veni et vide. Et vidi equum nigrum, et qui sedebat super eum, habebat stateram in manu sua. In qua mensura simulati significantur examinis, per quam singulorum merita perpendunt. Quidquid enim justo congruit judici, et transgressores usurpant. Inde est illud: Ponam thronum meum ad aquilonem (Isa. XIV). Et quia Deo sinente potuerunt temporaliter praevalere, hoc modo docet: Vinum et oleum ne laeseris. Et audivi vocem in medio quatuor animalium, dicentem: Bilibris tritici denario uno, et tres bilibres [Col. 0837A] hordei denario uno, et vinum et oleum ne laeseris. In tritico et hordeo Ecclesia dixit, sive in magnis et minimis, sive in praepositis et populis. Non est autem minus una bilibris a tribus. Eadem quippe et in singularitate et in Trinitate perfectio. Sic Dominus (Matth. XIII; Luc. XIII) in farinae mensuris tribus fermentum dicit absconditum, ostendens sapientiae et doctrinae ex modico omnem populum mystico individuae Trinitatis numero consecrari. Sed et pretium docet unum esse tritici atque hordei, etsi merito alter alterum praecellit, uno tamen utrique redempti sunt pretio. Aliter propter diversitatem professionum, positum puto disparem numerum unius et trium. In denario vero vitam aeternam significari, quae inter mansiones multas communis est omnibus, [Col. 0837B] ut etsi per differentiam meritorum ibi alius alio possit esse sublimior praemio potiore ditatus, nullus tamen sit in alterius comparatione longaevus; ubi erit una immortalitas singulis, communis aeternitas permanet universis. In vino itaque et oleo vim sacramentorum prohibet violari, ut pote unctionem pretiosumque cruorem. Hinc legimus (Zach. IX), Quid bonum ejus, et quid pulchrum ejus, nisi frumentum electorum, et vinum germinans virgines? Et in psalmo: Vinum laetifilicat cor hominis, et exhilaratur facies in oleo (Psal. CIII). Et cum aperuisset signum quartum, audivi quartum animal, dicens: Veni et vide. Et vidi equum pallidum, et qui sedebat super eum, nomen ei erat Mors, et infernus sequebatur eum, et data est ei potestas super quartam partem [Col. 0837C] terrae, ut interficeret gladio, fame et morte et bestiis eos qui sunt in terra. Duae partes sunt in mundo, una Dei et altera diaboli. Sed diaboli in tres subdividitur partes, intus ac foris, id est, gentilitas, falsi fratres, et aperto errore vel schismate separati. Tres sunt itaque partes, quae contra unam militant. In qua nunc quartam dari praedixit potestatem. Hanc dicit Ecclesiam, qua ex parte consistit variis malorum gladiis exercendam. Quod etiam in numero cognoscendum est angelorum, ut contra unum eumdemque bonum tres ex adverso malos opponeret. Cum gladio rufum, secundum cum statera nigrum, tertium vero mortis signo pallentem, gladio bellum, nigro famem, pallente denuntians mortem. Et cum singulis plagas deputaret, insuper et ipso tertio, vel [Col. 0837D] per ipsum omnia numerando praedicit futura plagarum, adjecto nomine bestiarum. Et quia etiam sic latere possit, utrum simplex sit an figurata locutio, eo quod gladius et corpori visibilis et animae soleat spiritalis inferri; sic etiam de fame, utrum verbi Domini an corporis memoretur, sed etiam de morte, utrum animabus aeterna, an corporum momentanea hic minetur, claret tamen illam quartam bonam, cui tres econtrario malos opponit, his omnibus visibilibus temporaliter persecutionibus exerceri. Nam si qui secundum propositum voluntatis Dei vocati sunt (Ephes. I), in electorum plenitudine permanebunt, praesertim circa quos illaesa servari voluit vini et olei sacramenta, dicendo: Vinum et oleum ne [Col. 0838A] laeseris: in vino pretium redemptionis, oleo significans chrisma baptismatis. Hordei quinetiam et tritici facta mentione, demonstrat Ecclesiam usque ad finem saeculi nulla posse malorum persecutione perire, in eo quod easdem species non ignobiliter, sed cum sacrato numero et pretii numerat quantitate. Quod denique illi ad suam malevole poenam exercent, Deus summe bonus ad suorum redigens utilitatem, opportunitatem nobis praebet spiritualium triumphorum. Sequitur denique, Et cum aperuisset quintum signum, vidi sub ara Dei animas occisorum propter verbum Dei et martyrium suum; et clamaverunt voce magna, dicentes: Quousque, Domine, sanctus et verus, non judicas et non vindicas sanguinem nostrum de his qui in terris habitant? Et datae [Col. 0838B] sunt eis singulis stolae albae. De illis utique reliquis, quos etiam inter adversaria Deus secreto operationis suae reddit consilio tutiores, martyrum se dicit reliquias [reliquas] (id est animas) perspexisse, non vili loco, nec qualicunque, sed sub ara Dei, id est, sive in Ecclesiae unitate perseverantes, sive sub testificatione nominis Christi tanquam sub ara Dei usque ad mortem viriliter dimicantes, sicut de Machabaeis dictum est, sub testamento Dei: Beati autem mortui qui in Domino mortui sunt. Multo itaque amplius, qui et in Domino scientes se habere domum non manufactam, aeternam in coelis, habitationem suam quae de coelo est, superindui cupientes (II Cor. V), propterea interpellare dicuntur. Sic autem ista conjicimus, ut per Domini passionem inferni [Col. 0838C] gemitibus jam solutis, sanctorum animas venire ultra ad inferos non putemus. Quod hic aptius significari puto, ut ad similitudinem Veteris Testamenti, ubi interius ara aurea fuisse describitur, hic per memorabilis arae vocabulum cognoscatur intellectuale secretum, velut interiora Sancta sanctorum, in qua hic pignore salutis accepto, peregrini suspirant, habentes spem sicut anchoram animae tutam ac firmam, et incedentem usque ad interiora velaminis, ubi pro nobis praecursor introivit Jesus, juxta Apostoli dictum (Hebr. VI), qui sic intentione Christi insinuabat praesentia, ut exponeret figurata. Usquequo, Domine sanctus et verus, non judicas et non vindicas sanguinem nostrum de his qui in terris habitant? Quod non carnali sensu credendum est, animositate eos [Col. 0838D] ultionis accendi, cum ab eis hic positis, per affluentiam charitatis inimicos quoque diligi noverimus (Marc. V), sed eos manifestum est contra peccati regnum orasse, et talia illius regni desiderio postulasse, de quo dicimus: Adveniat regnum tuum (Matth. VI). Et hoc eis divinae sapientiae praesentia intelligimus revelatum, quod et impii aeterna sint inevitabiliter poena plectendi, et usque in finem saeculi fonte coelestis gratiae profluente, multi sunt adhuc sanctorum martyrum consortio sociandi. Quo isti accepto responso, inenarrabili laetitia cumulantur, quam stolis albis recte credimus figuratam. Acceperunt ergo singuli stolas albas, id est, ut per charitatis perfectionem, quae per Spiritum sanctum [Col. 0839A] infunditur in corda credentium, hac consolatione contenti ipsi mallent pro caeterorum numero fratrum supplendo differri. Quod enim per benevolentiam votis gerunt divinitus inspirati, interpellantes dicuntur responso protinus informari, nec fas est eos credere contra Dei nutum quidquam cupere, cum eorum desideria ex ejus pendeant voluntate. Et vidi, et cum aperuisset sextum signum, et terraemotus magnus factus est, et ecce sol factus est niger ut saccus cilicinus. Sexto signo sexta aetas cognoscitur mundi, circa cujus finem novissima persecutio nuntiatur, cujus vehementi impetu tanquam terraemotu orbem dicit universum concuti. Sol et luna, Christus et Ecclesia, quam quia novissima persecutione territi multi negabunt, ideo sol dicitur obscurari. Si enim [Col. 0839B] obscuratum est, inquit (II Cor. IV), Evangelium nostrum, in his qui pereunt est obvelatum, in quibus Deus saeculi hujus excaecavit mentes infidelium, ut non fulgeat illuminatio Evangelii gloriae Christi, qui est imago Dei. Hinc dicitur (Matth. XXIV): Ita ut in errorem inducantur, si fieri potest, etiam electi. Hoc modo sol niger dicitur factus, tanquam Christi vel opera potentia, vel doctrina temporaliter obscurata, vel defensione dilata, cum impii in sanctos grassari sinuntur. Hinc propheta (Habac. I): Dissimulabis in hoc, ut deglutiat impius justum? De ipso denique Christo legimus (Luc. II): Ecce positus est hic in ruinam et in resurrectionem multorum, et in signum cui contradicetur. In ipso certi capientes profectum, a quo alii aversi, incurrunt defectum. Luna in sanguinem, [Col. 0839C] Ecclesiam solito amplius pro Christo sanguinem fundere praedicatur, magno persecutionum incumbente fragore. Sanguine itaque suo, non sanguine alieno, sicut ille rufus equus, alieno rufus describitur sanguine. Stellae ceciderunt in terram eo modo quo ficus vento magno agitata, amittit acerbos fructus suos. Illi significantur in stellis, qui in Ecclesia, cum de electorum numero ab omnibus aestimati, videntur temporaliter eminere, rabie tamen persecutionis acrius incumbente, de culmine status sui tanquam de coelo cadere perhibentur, quod Dominus in Evangelio praenuntiat, dicens (Matth. XXIV): Erit autem tribulatio qualis nunquam fuit neque erit. Et nisi breviati fuissent dies illi, non fieret salva omnis caro, sed propter electos abbreviabuntur dies illi. [Col. 0839D] Arborem Ecclesiam ponit; fructus acerbos, quos alia translatio grossos dicit, homines; venti exagitationem, persecutionis commotionem, per quam homines concussi, ab Ecclesia divelluntur. Proprie autem acerbis fieri fructibus comparantur, sive pro infidelitate, quam conversi in arcum pravum (Psal. LXXVII), relicta malunt fide repetere; sive propter immaturitatem temporis, per quam contigit ut cum felicem eorum Ecclesia concipiendo quaesierit ortum, infelici tamen eventu flebilem de eis patiatur abortum. Et coelum recessit ut liber cum evolvitur. Recte coelum (id est Ecclesiam) ut evolutum et non involutum librum insinuat recessisse. Quidquid enim fuerit involutum agnosci a quoquam nullatenus potest. [Col. 0840A] Nam quod evolvitur, detectum protinus declaratur. Ita et haec cum manifesta fuerit persecutione discreta, evitans recedit, ut ab extraneis abdita non videatur, sibi tantum (id est quibus se credere potest) per unitatem spiritus cognita, incognitos et alienigenas praecavit, seque per discretionis spiritum, ne intellecta prodeatur, occultat. Hinc Joannes: Nolite omni spiritui credere, sed probate spiritus si a Deo sint (I Joan. IV). Et omnis mons et insulae de locis suis motae sunt, et reges terrae, et magistratus, et tribuni, et divites, et fortes, et omnis servus et liber. Etiam Ecclesia per montes et insulas figuratur. Ipsa est enim civitas super montem posita (Matth. V). Propter quod legimus (Psal. XII): Montes in circuitu ejus; et (Isa. XXIV), In insulis maris [Col. 0840B] nomen Domini Dei Israel. Quam persecutionis impulsu moveri loco praenuntiat. In utraque autem parte accipi potest, in bonis scilicet praecavens fugiendo movetur, in malis vero, perfida voluntate in deterius mota convertitur, sicut dicit (Apoc. II): Movebo candelabrum tuum de loco suo. Reges terrae, potentes accipimus, idoneos scilicet judicio suae discretionis certo subsistere. Magistratus, tribuni et divites et fortes, hos omnes pro diversitate officiorum et qualitate virium vult intelligi, nullumque ab illius persecutionis molestia praedicit alienum, quamvis electorum numerum nullus dubitet liberandum. Et omnis servus et liber. Liber a vinculo conjugali, servus autem conjugio copulatus agnoscitur. Absconderunt se in speluncis et in petris montium, dicentes [Col. 0840C] montibus et petris: Cadite super nos (Luc. XXIII), et abscondite nos a facie sedentis super thronum, et ab ira Agni, quoniam venit dies magnus irae ejus. Et quis poterit stare ante illum? Speluncas petrasque montium convenienter intelligimus fidei Christianae refugia. Scriptum est enim (Prov. XXXIX): Lepusculus plebs invalida collocat in petra cubile sibi: cui sensui psalmus concinit, dicens (Psal. CIII): Montes altissimi cervis, petra refugium erinaceis et leporibus. Ubi etiam praecelsos in Ecclesia cognoscimus montium vocabulo designari, propter eminentem scientiae charitatem Christi (Phil. III). Hos ergo nunc fragore persecutionis urgente consulunt parvuli, muniminis remedia perquirentes, firmae petrae receptacula dicuntur appetere; ad quemcunque enim [Col. 0840D] talium refugiant montium, ad petram in eis habitantem fugere dicuntur. Petra autem, inquit (I Cor. X), erat Christus. Cum ergo illorum montium consiliis muniuntur, salutaribus tegendi monitis et obumbrandi consiliis, quasi ipsos super se montes per affectum compassionis cadere deprecantur. Illius enim quisque sub umbraculo tegitur, cujus remedio exhortationis praemunitur. Hinc Isaias (Cap. II): Et tunc [tu], inquit, ingredere in petra, abscondere fossa humo a facie timoris Dei et a facie furoris ejus, cum surrexerit percutere terram. Quod hic illos dicit gravi persecutione compulsos petere, hoc propheta videtur hortari, ut in ipsa quoque persecutione, quae similem non habet, Christi quaeramus [Col. 0841A] Ecclesiaeque refugium, capitis invicti et corporis gloriosi. Quod autem dicit, a facie Agni sedentis super thronum, ut eos scilicet, non reprobos, sed in fide stabiles venturus inveniat. Advertendum praeterea locutionis genus, quod huic libro Spiritus sanctus involvit. Usque ad sextum enim signum ordinem custodivit; et praetermisso paulisper septimo, eadem recapitulat; et duas narrationes intexens, quasi ordinem secutus, septimo concludit. Sed ipsa recapitulatio pro locis intelligenda est. Aliquando enim ab origine dispensationis Christi, aliquando passionis, aliquando medio tempore, aliquando de sola ipsa persecutione, aut non multo ante dicturus recapitulat. Nunc ergo descripto sexto, ad originem redit, eamdem breviter aliterque dicturus.



CAP. VII.
[Col. 0841B]

Post haec vidi, inquit, quatuor angelos stantes super quatuor angulos terrae, tenentes quatuor ventos terrae, in terris ne flarent, neque in mari, neque in ulla arbore. In quatuor angulis istis, regna quatuor designari Ecclesia in Joanne cognoscit, Assyriorum, et Medorum, et Persarum, et Romanorum: quae suo quodammodo potentatu omnia praefocantia, nullum pro libitu sui juris sinerent respirare. Ideo: Ne in terris, inquit, flarent, id est habitantes terram, neque in mari, neque in ulla arbore. Ideo autem quatuor, propter totidem mundi notissimas partes, qui sunt quatuor anguli, id est quatuor intelligendi sunt venti, juxta Danielis prophetiam (Cap. VII) dicentis: Ecce quatuor venti coeli pugnabant in mari magno, et quatuor bestiae ascendebant [Col. 0841C] de mari diversae inter se. Et quoniam Ecclesia per omnes quatuor mundi cardines partem suam regnis adhuc mundi videtur habere permixtam, et apud alienigenas suos, et intra se cognoscitur habere alienos: in terris, diversitas provinciarum; in mari, insularum; in arboribus, quia genus est silvae, pro diversitate diversa etiam officia atque hominum praesignare voluit qualitates. Et vidi angelum ascendentem ab oriente sole, habentem signum Dei vivi. Hic Domini nostri Jesu Christi primus declaratur adventus, qui alibi magni consilii Angelus appellatur (Isa. IX). Ideo ab oriente sole secundum quod de illo in Zacharia legimus (Zach. VI): Ecce vir Oriens nomen ejus. Et exclamavit voce magna ad quatuor angelos, eo quod datum esset illis laedere [Col. 0841D] terram et mare, dicens eis: Non laeseritis terram, neque mare, neque ullam arborem, donec signemus servos Dei nostri in frontibus eorum. Exclamare dicitur, eo quod potestate saluberrimae praedicationis adversarias cohibuerit potestates, ne solito mundum indebitae dominationis crudelitate comprimerent. In his autem regnis, in quibus fervens idololatria principabatur, etiam noxiorum quatuor angelorum fortitudo frustratur, tanquam in ministris auctores, illa scilicet voce: Agite poenitentiam, appropinquavit enim regnum coelorum (Matth. III). Quod et de ipso numero daemonum aliqui confitentur, dicentium Domino (Matth. VIII): Venisti huc ante tempus torquere nos? De hoc adventu Daniel dicit (Cap. II): Lapidem [Col. 0842A] abscisum de monte sine manibus, qui percussit statuam sibi oramate revelatam, cujus caput aureum, pectus et brachia de argento, venter et femora ex aere, tibiae autem ferreae. In hac autem statua memorata regna quatuor designantur: in auro, Assyriorum; in argento, Medorum; in aere, Persarum; in ferro, cognoscitur Romanorum, sicut Daniel angelo exponente narravit (Cap. II) subsequens: In diebus autem regnorum illorum suscitabit Deus coeli regnum, quod in aeternum non dissipabitur, et regnum ejus populo alteri non tradetur; comminuet autem et consumet universa regna haec, et ipsum stabit in aeternum. Lapis porro ille, percussis quatuor regnis, tanquam destructo supercilio indebitae tyrannidis, crevit; et factus est mons magnus, et implevit omnem [Col. 0842B] terram. Istos ergo quatuor angelos hac nunc dicit potestate frenari, ne solitis ausibus memorata regna laedere sinerentur, donec cognitus Deo numerus electorum signo inviolabili censeretur; de quibus Apostolus dicit (Ephes. I): Qui elegit nos ante mundi constitutionem, ut essemus sancti et immaculati in conspectu ejus, praedestinans nos in adoptionem filiorum per Jesum Christum in ipsum. Hanc porro multitudinem sacramenti numero opportune nunc insinuans, sequitur: Et audivi numerum signatorum, centum quadraginta quatuor millia signati, ex omni tribu filiorum Israel. Hoc autem numero omnis significatur Ecclesia, nam et trinitas quaternate ratio est, ut ter quaterni, decus dipondius et duodecies decus dipondius centum quadraginta quatuor facit. [Col. 0842C] Nam et ipsa civitas duodecim stadia quaquaversum habere describitur; et ambitus civitatis in solidum centum quadraginta quatuor cubitos, unde evidenter agnoscitur, hoc mystici numeri indicio innumerabilem electorum multitudinem praesignari, tanquam numerum finitum pro infinito significative commendari. Sequitur denique designans numerum signatorum, mentionem faciens tribuum singularum. Ex tribu, inquit, Juda, duodecim millia signati. Sic per caeteros excurrit, quorum stirpe Israeliticae plebis prosapies traditur descendisse. Ex tribu Juda, duodecim millia signati. Ex tribu Ruben, duodecim millia. Ex tribu Gad, duodecim millia. Ex tribu Aser, duodecim millia. Ex tribu Nephtali, duodecim millia. Ex tribu Manasse, duodecim millia. Ex tribu Simeon, [Col. 0842D] duodecim millia. Ex tribu Levi, duodecim millia. Ex tribu Isachar, duodecim millia. Ex tribu Zabulon, duodecim millia. Ex tribu Joseph, duodecim millia. Ex tribu Benjamin duodecim millia. Omnium tribuum nomina decursurus, mirum non est quod a Juda orsus, eadem nomina [eas nominatim] revolverit; de tribu enim Juda nasci voluit Dominus Jesus Christus: neque enim de terrenis generationibus hic ordo contexitur, ut majores natu ex more proferens, ad Judam, qui quartus est, perveniret; sed decreto numero redemptorum, quo plenitudinem significare voluit electorum, ad quam volens intentionem nostram necessaria consideratione dirigere, in caeteris quoque fratribus nominandis non nativitatis ordinem [Col. 0843A] reservavit [custodivit], ita ut et post Ruben majoribus natu inferiores praeponeret, quod ex collatione librorum Geneseos (Gen. XXVI, XXX, XXXV) et Exodi (Exod. I) doceri potest. Unde si plenius loqui velimus, hoc opus amplius oneramus. Judas sane interpretatum, dicitur laudatio sive confessio, sicut et in paterna benedictione docetur: Juda, te laudabunt fratres tui. Ruben, videns filium, vel videntes filium. Simeon, audivit tristitiam, vel nomen habitaculi. Levi, additus. Isachar, est merces. Zabulon, habitaculum fortitudinis. Benjamin, filius dexterae. Dan, judicium sive judicans Hebraeorum transeuntium. Nephtali, latitudo. Gad, tentatio sive accinctus aut latrunculus. Aser, beatus. Joseph, augmentum. Manasses, oblitus vel necessitas. Cum varias noverimus [Col. 0843B] fidelibus singulis inesse virtutes, ut verbi gratia, in alio plenitudo scientiae salutaris emineat, in alio autem sola mansuetudo praecellat, hic tamen necessario pro donorum ordine et gradibus proficientium animarum, ipsa duodecim nomina disponi videmus, non sicut geniti, nec sicut intrantes Aegyptum fuerant nominati: quia illic terrenae generationis origo, et in Exodo Aegyptiae regionis cohabitatio memoratur. Unde curavi, praemissa eorum serie, quae in hoc libro conscribitur, etiam nativitatis eorum ordinem adhibere, cum interpretationibus singulorum, si quomodo valeam demonstrare, non hoc inaniter fuisse mutatum. Praenoscendum sane parvulos etiam commonemus, ne istum numerum ad infantium mortes, quos Herodes occidit (Matth. II), aestiment redigendum, [Col. 0843C] sicut quosdam sumus ignaros experti. Ut enim caetera sileam, de una tantum tribu Juda Herodes infantes necasse cognoscitur, ubi pro quantitate juris sui, quod tetrarches sinebatur habere dominium, prout libuit, insanus exarsit, hic autem omnes memorat tribus, quorum consequentias nominum suis tribubus subjungentes, ac numero coaptantes, praemissam in electorum plenitudine significationem dilucidare amplius poterimus, si hujus loci secreta rimemur. In Juda enim et confessio peccatorum, et laus claret, praedicanda virtutum, quae de eadem tribu nascenti numero convenit signatorum. Nam et confessio in sacris paginis non tantum ad peccata redigi, sed et pro laude saepius solet intelligi. Hinc psalmus dedicationis domus David, id est vicesimus nonus: [Col. 0843D] Cantet tibi gloria mea, et non compungar; Domine Deus meus, in aeternum confitebor tibi, et Dominus nullum habens omnino peccatum. Confiteor tibi, Pater, Domine coeli et terrae. Ruben, videns filium, vel videntes filium. In filiis opera saepius significari cognoscimus. Filiis autem lucis in lumine ambulantibus dicitur: Videas filios filiorum tuorum, pax super Israel (Psal. CXXVII), cujus nunc filii in disputatione spiritaliter assumuntur. Hoc autem et Apostolus dicit (Gal. VI): Pax super Israel Dei. Recte itaque ex nomine ipsius tribus, signatorum numerus adhibetur, quibus et congruit, videntes filium. Talibus namque Dominus dicit (Matth. V): Ut videant vestra bona opera, et glorificent Patrem vestrum qui [Col. 0844A] est in coelis. Simeon, audivit tristitiam, vel nomen habitacula. Eos hic arbitror designari, de quibus Dominus: Beati, inquit, qui lugent, quoniam ipsi consolabuntur (Matth. V). Sic enim audiunt tristiam, ut obedientes hic habere malint devote susceptam, seminantes in lacrymis, quae in gaudio metant (Psal. CXXV): non hic intentionem habitationis suae locantes, sed sursum cor habentes, ubi Christus est in dextera Dei sedens (Colos. III), habitationem nostram quae de coelo est, superindui cupientes, sicut Abel, qui exspectabat manentem in coelis civitatem, cujus artifex et conditor Deus. Ideo et nomen habitaculi Simeon interpretatum dicitur, ut scilicet audiat, et quid hic habendum, et quid sit a fidelibus exspectandum; quia nunc tempus tristandi, et ad [Col. 0844B] aliud melius habitaculum suspirandi. Hinc Dominus discipulis dicebat: Vos plorabitis et flebitis, mundus autem gaudebit. Vos contristabimini, sed tristitia vestra vertetur in gaudium (Joan. XVI). Levi, additus. His convenit quod et in Salomone legimus (Eccl. XXVI): Numerus dierum ejus duplex, qui sic bonis vitae praesentis utuntur, ut temporalibus potius aeterna mercentur, ne terrenis impediti, coelestibus defraudentur. Quibus Job novimus laudabilem formam praebuisse (Job XLII), qui sic temporalia recte dudum possessa contempsit, ut annorum numerus et substantiae modus ei duplaretur additus, maneret adjectus. Hinc Isaias (Isai LXI): In terra, inquit, sua duplicia possidebunt, et perpetua felicitas erit eis. Isachar, est merces; hinc Jeremias: Quiescat, [Col. 0844C] inquit (Jerem. XXXI), vox tua a ploratu, et oculi tui a lacrymis, quia merces operibus tuis. Et audientes Apostolum tanquam athletam spiritualem, non in incerto pugnantem dicere (Gal. VI): Fratres, non deficiamus, tempore enim suo metemus; ipsumque Dominum dicentem (Matth. VI): Thesaurizate vobis thesauros in coelo, ubi neque aerugo, neque tinea exterminat, novimus utique quod est fidelibus merces, quorum pro hac quoque tribu numerus claret, et profecto electorum judicio et vocabuli sacramento, quibus maxime dicitur: Gaudete et exsultate, quoniam merces vestra copiosa est in coelis (Matth. V). Zabulon habitaculum fortitudinis. Illorum hic puto significari militiam, qui spiritaliter in martyrio dimicantes, corpore quoque suo tanquam habitaculo [Col. 0844D] fortitudinis inimici rabiem vincunt; et divinitus juti, de infirmitate secundum Apostolum (I Cor. XII) convalescentes, in praelio fortes existunt. Ideo titulo nominis et effectu gloriosae virtutis celebres, gloriarum titulos victores acquirunt. Benjamin (Gen. XXXV), filius dexterae. Laboris non est, illos agnoscere filios dexterae, quos agnorum nomine Veritas in Evangelio figuravit, dicens (Matth. XXV): Agnos ad dexteram, ut cujus in saeculo dextera confortantur, ejus in futuro felicitate fruantur. Dan, judicium sive judicans Hebraeorum transeuntium. Judicium illorum hic aestimo poni, qui sic inter Novi et Veteris Testamenti tempora moderamine spiritali discernunt, ut nec gentes judaizare existiment debere, [Col. 0845A] nec in condemnationem Veteris Testamenti putent aliquid mutilandum. De hac denique quaestione non inter solos tantum apostolos, sicut beatus Paulus ad Galatas (Cap. II) memorat, sed etiam inter spiritales postmodum viros talis fuerat quaestio nata, quae, sicut hoc interposito dignoscimur [dignoscimus] nomine magno, indigens fuisset judicio referenda. Quocirca Dan, judicium sive judicans Hebraeorum transeuntium, subaudimus aut tempus aut typum, id est Judaeorum transeuntium figuratas actiones, venturo Christo Ecclesiaeque servientes; ideo transeuntium, quia non ad se, sed ad aliud sunt potius referendae. Omnia enim haec, ait Apostolus (I Cor. X), in figura contingebant illis; et (II Cor. V), Vetera transierunt, ecce facta sunt omnia nova, secundum [Col. 0845B] eundum quod de eisdem superius caeremoniis memini disputatum, nec toties repetenda sunt omnia, quoties exponendi horum fuerit exorta necessitas. Nephtali, latitudo, sicut in benedictionibus Sem et Japhet dictum legimus (Gen. IX): Dilatet Deus Japhet, et habitet in tabernaculis Sem, quod interpretatur nominatus. Intelligitur autem Christus, qui sic in omni orbe nominatus excellit, ut in ejus nomine omne genu flectatur, coelestium, terrestrium et infernorum. Propterea et unguentum effusum ejus nomen esse legimus (Cant. I), quod nomen clauso vetuit negari silentio, cum indesinenti praedicatione lac jussit flagrare praeconio. Ita etiam hic latitudinem fructificantis Ecclesiae in filiis adoptionis videmus ostendi, quos bonis gaudemus operibus dilatari. [Col. 0845C] Gad, tentatio sive accinctus, aut latrunculus. Quoniam, sicut legimus (Job VII, juxta LXX), haec vita tentatio est, convenit milites Christi quod ipse praecipit adimplere, et contra omnes tentationes accinctos jugiter dimicare; dicit enim (Luc. XII): Sint lumbi vestri praecincti, et lucernae ardentes, ut scilicet et illicitas concupiscentias reprimendo frenemus, et bonis operibus insistendo luceamus, ut idem dicit: Sic luceat lux vestra coram hominibus (Matth. V). Et quia bonorum operum finem ad Deum dirigere, non ad favorem laudis humanae retorquere debemus, ob hoc etiam latrunculus interpretatum dicitur nomen ejus tanquam bona cordis latenter acquirens, Deo offerat approbanda, non humanis obtutibus detegat praeferenda, ut, secundum quod ipse [Col. 0845D] promisit (Matth. VI), Pater tuus, qui videt in occulto, reddat tibi in palam. Ideo latrunculus, eo quod lateat oculos. Aser, beatus. Illiusmodi beatitudinem hic arbitror designari, quam Dominus in Evangelio memorat, dicens (Matth. V): Beati eritis cum vos maledixerint et persequentur vos, et dixerint omne malum adversus vos, mentientes, propter me, ut is sacratus in electis numerus designetur. Joseph, augmentum. Tale hic augmentum datur intelligi, quod et praepositis et diversis debeat in unitate Ecclesiae membris aptari, illis videlicet quos de commisso spiritalis substantiae talento dupliciter Dominus dicit (Matth. XXV) lucrari: istis vero, quando aut virginitatis propositum, aut professum continentiae [Col. 0846A] perficiunt caelibatum, quod utique non vovere, non vocatur in culpam; sed implere susceptum ore proficit ad coronam: quia licita videntur melioris electione postponere. Unde Apostolus (I Cor. VII): De virginibus praeceptum, inquit, Domini non habeo, sive cum instar Zachaei dicentis (Luc. XIX): Dimidium bonorum meorum do pauperibus, et si quid aliquem defraudavi, reddo quadruplum. In Ecclesia si quidam emerserint, qui amore vitae aeternae similiter faciant. augmento utique amplissimae devotionis accensi, recte hujus nominis proprietate potuerunt applicari. Sive quia et praepositi solerti industria pecuniam duplicant, quam Dominus nummulariis praecepit (Matth. XXV) dandam, ut veniens cum usuris exigat praerogatam; sive cum caelibes qui [Col. 0846B] gratia divina praeventi, incentiva carnis ubertate spiritus vincunt; sive hi qui de suis facultatibus non solas decimas secundum praeceptum, sed ampliorem offerunt partem. Augmento enim virtutis et cumulo devotionis excitati, non tantum praecepto parere, sed etiam potiore Deo cultu virtutum se commendare festinant, non utique jam ne poenam incurrant, sed ut mercedem acquirant. His, inquam, nomen Joseph, id est augmentum, arbitror convenire: qui Joseph inter alienigenas exaltatus felici cognoscitur successu crevisse, et Manassae filium suscepisse, quod interpretatur oblitus vel necessitas, ut pote durissimae servitutis et captivitatis oblitus. Jam nunc si secundum nominum qualitates singulasque rerum congruentias praefatis nuper vocabulis applicatas, ordinem [Col. 0846C] nativitatis eorum velimus exsequi, praemissae expositionis exitum minime reperimus: ut, verbi gratia, si a primogenito Ruben velimus inchoare, quod dicitur videns filium, vel videntes filium; et quarto suae nativitatis loco Judam intexere, sano intellectui omnino repugnat; ante initia enim confessionis culmen bonorum operum nullus apprehendit, quia nisi per confessionem renuntiemus actibus malis, non informamur rectis et placitis. Quocirca ut probemus eorum seriem nominum non inaniter hic fuisse mutatam, sed ut evidenter significatum valeat agnosci, quanta sit distantia, discernendum inter exortum naturae culpabilis et ordines gratiae salutaris. Hujus nunc libri ordinem exsequentes, eosdem sensus quos interpretationibus nominum digessimus, recapitulantes, [Col. 0846D] huic ordini quasi quibusdam catenulis breviter connectamus, hoc modo: Nostrae confessioni et divinae laudi operum succedit de more perfectio, tanquam Judae Ruben ut nec poenitenda libeat ultra repetere, nec probabilia in quibus Deus laudetur, pigeat adimplere. Propterea huic in ordine Ruben subjungitur, ut et qui operatur, spe gaudeat, et videntes ad Dei laudem referant operantem. Verum quia adhuc corpus quod corrumpitur aggravat animam (Sap. IX), et ingemiscimus gravati (II Cor. V), et quandiu in corpore sumus, peregrinamur a Domino (Ibid.), et per multas tribulationes oportet nos intrare in regnum Dei (Act. XIV), sicut scriptum est, succedit Gad, id est tentatio: succedit, inquam, non [Col. 0847A] nativitatis ortu, sed militiae spiritalis excursu; etiam talibus enim non desunt tentationes vitae praesentis, quibus exerceantur in agone, et accincti cingulo spiritali, non sinantur desidiae torpore marcescere; licet enim et in bono et in malo ponatur saepe tentatio, hic tamen ut ad virtutem bono usu redigatur, intelligenda proponitur. Propterea ut et accinctus, ut pote spiritualiter praelians, dignoscatur: Praecinxisti me, inquit (Psal. XVII), virtute ad bellum. Unde legimus (Jacob. I): Beatus vir qui suffert tentationem, quoniam cum probatus fuerit, accipiet coronam vitae, sicuti et Abraham tentatus emicuit. Nam etsi mala quidem sit tentatio, jure tamen beatos dicimus tentationem vincentes, vel ex tentatione victores. Ideo post Gad, Aser, id est beatus, ponitur, [Col. 0847B] juxta acceptam a Domino regulam veritatis qui dicit (Matth. V): Beati eritis cum vos oderint homines, et persecuti vos fuerint, et dixerint omne malum adversum vos, mentientes, propter me. Hujus beatitudinis fida promissione securi, non angustiantur, sed cum Apostolo (II Cor. VI) dicunt: Cor nostrum dilatatum est. Et psalmo concinunt (Psal. CXVIII): Viam mandatorum cucurri, cum dilatares cor meum. Propterea Nephtali succedit, quod est latitudo, ut non solum non deficiamus, verum etiam quae retro sunt obliviscentes, sic in ea quae ante sunt (secundum Apostolum) extendamur, ut sola necessitate humanae conditionis obstricti, curam carnis non in desideriis faciamus. Conversatio enim nostra, inquit (Rom. XIII), in coelis est, et quamvis desiderium sit dissolvi [Col. 0847C] et esse cum Christo (Philip. III), adhuc tamen portamus thesaurum istum in vasis fictilibus (II Cor. IV). Ideo post Nephtali Manasses ponitur, id est oblitus vel necessitas. De hac necessitate dicit Apostolus (Rom. XIII): Carnis curam ne feceritis in desideriis, cum non concupiscentiis serviendum, sed necessitatibus praemonet consulendum, de quibus propheta meliora suspirans precabatur, dicens (Psal. XXIV): De necessitatibus meis erue me. Huic supponitur Simeon, id est, audivi tristitiam vel nomen habitaculi, ut etiam hujus qualitate vocabuli evidentius inculcaret, et quid hic habendum, et quid salubriter exspectandum. Illis enim habitaculi coelestis gaudium dabitur, quorum hic animus fructuosa poenitentia contristatur, quibus et dicitur: Tristitia vestra vertetur [Col. 0847D] in gaudium (Joan. XVI). Proinde Levi subnectitur, id est, additus, in quo intelligimus vel illos qui temporalibus aeterna mercantur, sicut Salomon dicit (Prov. XIII): Redemptio animae viri, divitiae suae; sive illos qui Domini sequendo consilium (Matt. XIX), percipiunt in hoc saeculo centuplicia, in futuro autem saeculo vitam aeternam. His et quod scriptum est convenit, quod qui addit scientiam, addit laborem. Nam et sancto Job ad hoc tribulationum acerbitas addebatur, ut probato praemiorum merces amplior redderetur. Nec immerito Isachar ei ordine recto succedit, quod interpretatum dicitur, est merces, nisi quia, sicut docet Apostolus (Rom. VIII): Non sunt condignae passiones hujus temporis ad futuram [Col. 0848A] gloriam quae revelabitur in nobis. Fructuosius quippe pugnatur, ubi merces esse praedicitur. Haec autem in habitaculo fortitudinis Deus operatur et perficit, quod dicitur Zabulon, quando virtus in infirmitate perficitur (II Cor. XII), ut corpus quod ab inimicis putatur infirmum, et per cujus materiam animo quoque inferre nituntur interitum, Deo confortante experiantur invictum, augmento succedente infelici, id est, Joseph, quod interpretatur augmentum, atque in hoc contextum ordine augmenta significat gratiarum, sive de talentorum dupla redhibitione usuras, augmentum commodi spiritalis intelligas: sive in his quae votiva fidelium religione Redemptori Deo redduntur, accipias. Atque ut hos omnes, quos et ordo et interpretatio nominum hic significative positos, in futuro [Col. 0848B] judicio ad dexteram Christi regis aeterni futuros intelligas, Benjamin in postremo loco supponitur, id est filius dexterae, tanquam ipse sit finis ordinis, quae felicitas promittitur perfectae mercedis. Tunc enim novissima inimica destruetur mors (I Cor. XV), ut sive unusquisque fidelium filius dexterae jure dicatur, sive omnis Ecclesia, de qua canimus: Astitit regina a dextris tuis in vestitu deaurato, circumdata varietate (Psal. XLIV). Nequaquam sane praetereundum existimo quod hic in Apocalypsi Manasses, qui non filius Jacob, sed nepos erat, licet inter filios adoptatus, sexto loco ponitur: cum Dan, qui utique filius est, et sive in Genesi, sive in Exodo cum caeteris fratribus annumeratus ostenditur, hic omnino praetermittitur, tanquam Ecclesia ex gentibus adoptata, sexta mundi [Col. 0848C] aetate Judaeorum perfidia reprobetur. Nec vacat quod Manasses in Aegypto inter alienigenas natus, merito adoptionis, significationis gratia, sexto interseritur loco, Dan autem nullo, ut vel sic evidentius comprobetur, significationis merito hic omnia geri, non transitorio relatu componi, ut proprie in Dan judicans Hebraeorum transeuntium tempus manifestius demonstretur, quo lex caeremoniarum in circumcisione carnalibus victimis caeterisque talibus gerebatur transisse, tanquam non necessarium cognoscatur, docente Apostolo (II Cor. VII), cum dicit: Vetera transierunt, ecce facta sunt omnia nova; itemque (Hebr. VII): Reprobatio quidem fit praecedentis mandati, propter infirmitatem ejus et inutilitatem. Quae cum ita se habeant, cognoscendum allego non me dictis Domini [Col. 0848D] aliquatenus adversari, quibus tres tantum professionis parabolas insinuatas ostendit, triceno fructu conjuges, sexageno viduas et continentes, centeno (Matth. XIII; Marc. IV; Luc. VIII) insinuans virgines, vel etiam martyres. Nam cum in agro activam clericorum militiam, et electorum contemplativa significaret otia monachorum, vel excursus molendi laicorum (Sic), quamvis varia significatione, eumdem tamen numerum non videtur excedere, sed in eisdem tribus omnes hos modos inveniri vel intelligi posse, et salutari doctrina, et evidenti experientia comprobatur. Quos enim nescio de numero monachorum et de ordine clericorum, et de agminibus conjugatorum saepe tales existere, qui ad confessionem tanquam in Juda [Col. 0849A] laudabiles, et in Ruben operibus clareant efficaces, et in Gad tentationum exercitiis fortes, et in Aser beati, et in Nephtali largis misericordiae operibus dilatati, et in Manasse posteriorum obliti, et in Simeon quasi tristes adhuc in convalle plorationis, semper autem gaudentes, nomen habitaculi in Jerusalem coelestem suspirantes; et in Levi qui promissione vitae praesentis et futurae congaudeant, additis bonis temporalibus aeterno bono fundati; et in Isachar, futurae mercedis contemplatione firmati; et in Zabulon, qui pro Christo dimicantes, suas animas ponant; et in Joseph, qui et in augmento spiritalis substantiae studeant, et super Dei praecepta aliquid amplius vel in virginitate, vel ex facultatum suarum offerant quantitate; et in Benjamin felicitatis aeternae dexteram [Col. 0849B] sortiantur, ut novissima inimica morte destructa (I Cor. XV), sit Deus omnia in omnibus, intantum ut nec ipse Dominus suis dictis adversari putetur in eo quod alibi, octo beatitudines memorans, admirabili prorsus dispositione describit. Quas utique ab illis tribus professionibus non separavit, sed in ipsis inveniri, et ex ipsarum membris refulgere perdocuit: in quibus et horum patriarcharum et intelligentiam ex nominibus tractam, animadvertere poterimus, et ipsa nomina iisdem congruenter gradibus coaptare, non parilitate muneri, cum isti octo, illi vero duodecim constent, sed intelligentiae qualitate relata, sibique altrinsecus e regione disposita. Nam primam beatitudinem pauperes spiritu nominavit, id est humiles, qui timore Dei praediti, infirmitatum suarum [Col. 0849C] confessione salvantur, quibus dicitur: Noli altum sapere, sed time (Rom. XI). Pauperes ergo spiritu, in Juda per confessionem laudabilem et veracem decet intelligi. Unde et Isaias: Super quem, inquit, requiescet spiritus meus, nisi super humilem et quietum et trementem sermones meos? Secunda proinde beatitudo mitibus deputatur. Mites autem sunt qui sacris obedientes eloquiis, et quae audiunt, sine repugnantia credunt; et quae tradita in Ecclesia viderint, sine reprehensione sectanda suscipiunt, qui in Ruben non incongrue figurantur, qui est videns filium, vel videntes filium. Tertia est, Beati qui lugent, quoniam ipsi consolabuntur (Matth. V). Huic Gad, quod interpretatur tentatio sive accinctus, tertio positus loco, concurrit secundum praemissam expositionem. [Col. 0849D] Quarta, Beati qui esuriunt et sitiunt justitiam, quo etiam numero positus comparatur Aser, quod est beatus. Nulla quippe melior beatitudo poterit inveniri, quam ut amator justae ipsius veritatis satietur auctore, quae reficit nec deficit, sufficiens singulis, et integra permanens universis. Quinto loco, Beati misericordes; huic quinto ordine relatus occurrit Nephtali, vere latitudo, quae sic opera pietatis exercet, ut angusta cupiditate remota, dapsili semper liberalitate hilariter dilatetur. Sexto loco dicitur: Beati mundo corde, quoniam ipsi Deum videbunt. Manasses quoque in suo ordine sextus occurrit, id est, oblitus vel necessitas. Manasses ille, qui ex nepote adoptatus in filium, illius quoque Ecclesiae hic figuram [Col. 0850A] gerit, cui dicitur: Audi, filia, et vide, et inclina aurem tuam, et obliviscere populum tuum et domum patris tui (Psal. XLIV). Talibus quoque convenit Deum mundo corde videre, qui posteriorem obliti, et in anteriora extenti (Philip. III), dicunt: Mente servio legi Dei, carne autem legi peccati (Rom. VII). An hoc mihi pertinere videtur, quod et ille botrus inter duos de terra promissionis allatus (Num. XIII), hos duos figuraverit populos, Judaeorum priorem, tanquam post tergum botrum (id est Christum) habentem, gentium vero sequentem, Christum coram oculis semper habentem. Septimo loco dicitur: Beati pacifici, quoniam ipsi filii Dei vocabuntur. Huic Simeon septimus coaptatur, id est, audivit tristitiam vel nomen habitaculi; tales jam sapientiae largitate locupletati, dicunt: [Col. 0850B] Cum his qui oderant pacem, eram pacificus (Psal. CXIX). Illo enim hic zelo tristantur, quo propheta dicebat: Vidi insipientes, et tabescebam (Ps. CXVIII); et Defectio animae tenuit me pro peccatoribus derelinquentibus legem tuam (Ibid.). Octavo loco dicitur: Beati qui persecutionem patiuntur propter justitiam (Matth. V). Cui beatitudini Levi, qui est in ordine numeri, Zabulon autem puto pro proprietate vocabuli coaptandum, id est habitaculum fortitudinis, quo martyres veritatis diabolum vincere designantur natura fortiorem, licet nec in Levi sensus abhorreat, si super baptismum honor martyrii additus cognoscatur. Verumtamen ne humanis viribus horum merita praestitorum quis assignanda putaret, sed illius esse munere probaretur, qui dividit propria [Col. 0850C] singulis prout vult (I Cor. XII). Septenaria quoque operatio Spiritus sancti unicuique beatitudini vel nomini comparata, consono videtur tramite concordare, ita duntaxat, ut cupientibus nobis ad portum sapientiae pervenire, a timore noverimus inchoandum. Initium enim sapientiae timor Domini (Psal. CX). Unde enim enumerans propheta incipit, illud perficiendus quisque praeveniet. Timor itaque in Juda, cui pauperes spiritu comparantur; pietas in Ruben, cui mites aptantur; scientia Gad, id est tentatio vel accinctus, cui lugentes tertius ordo connectit. Fortitudini quartus Aser, cui esurientes sitientesque justitiam congruunt. Consilium deputatum est Nephtali, cui quinta beatitudine misericordes jure conveniunt. Remedio quippe regitur salutari, ut qui vult a superiore [Col. 0850D] juvari, inferiores alios, prout poterit, juvare festinet. Intellectus Manassae conjungitur, obliviscenti terrena, et puro cordis oculo intuenti divina, cui sexta beatitudo videndi Deum relata consentit. Sapientia autem in Levi, cui praecipue convenit portare logium, quod est rationale, quia perfectorum est solidus cibus. Sapientiam enim, inquit, loquimur inter perfectos, quae sic in animam hominis divinorum capax contemplatione perficitur, ut efficax inveniatur, atque ex utraque, composita veniens, tanquam theo rice actio addita dicat: Sive enim mente excedimus Deo, sive sobrii sumus vobis. Illi autem hoc potissimum congruit, de cujus specialiter tribu sacerdotes jubebantur altari legaliter subrogari, qui sic inhaerebant [Col. 0851A] Deo, ut sacrorum quoque officiis consulerent proximo vel potius populo. Nam et Dominus de utraque tribu sacerdotali vel regia, (id est Levi et Judae) natus, pacificavit terrena coelestibus. Ipse est enim pax nostra (Ephes. II), qui se et regem et sacerdotem verum esse docuit. Hinc Elisabeth cognata Mariae in Evangelio perhibetur (Luc. I). Verum quia ex circumcisione et praeputio (id est Judaeis et gentibus), Ecclesiam sibi Christus Dominus acquisivit, quando pinguedini oleae Israeliticae plebis, gentes tanquam oleastrum inserens applicavit (Rom. XI), utriusque populi redemptio evidens monstratur in numeratis nominatim cunctis, principaliter tribus, ut salvationem quoque gentium memoraret, dicens: Post haec vidi turbam multam, quam dinumerare nemo poterat, [Col. 0851B] ex omni gente et ex omni tribu et populo et lingua. Quos ante singulatim nominaverat, nunc in unitate consociat, stantes ante thronum et in conspectu Agni, et erant amicti stolis albis, et palmae fuerunt in manibus eorum, et magno clamore dicebant: Salus Deo nostro sedenti super thronum, et Agno. Stolis baptismum, palmis triumphum crucis insinuat, et quod saeculum in Christo vincerent, licet charitatem quoque quae per Spiritum sanctum datur (Rom. VIII), stolae significent. Hanc, inquam, multitudinem electorum, quos Deus praescivit et praedestinavit conformes fieri imaginis Filii ejus, sacrati numeri signo praenuntiat. Et illi enim qui ex gentibus veniunt, Israel fiunt, sicut et filii Abrahae jure dicuntur, non carne, sed fide, in illo scilicet semine, quod est Christus lapis [Col. 0851C] angularis, de quo Apostolus (Ephes. II): Ipse est, inquit, pax nostra, faciens utraque unum, et medium parietem maceriae solvens, inimicitias in carne sua, legem mandatorum decretis evacuans, ut duos conderet in semetipsum in unum novum hominem, faciens pacem, ut reconciliet ambos in uno corpore Deo per crucem. Quod autem manibus palmas gestare dicuntur, aut bonorum operum perseverantiam insinuat manibus: hinc legimus: Confirmavit Dominus brachia ejus in opus bonum (Psal. LXXVI), et, Manibus meis nocte coram eo, et non sum deceptus; sive illam potestatem significat manibus, quam ut filii Dei per adoptionem fierent, acceperunt, sicut de Joseph (Gen. XLI): Et omnia, inquit, dederat Dominus in manu ejus, id est in potestate ejus. Et magno clamore [Col. 0851D] dicebant: Salus Deo nostro sedenti super thronum, et Agno. Magna voce, grandi devotione et indesinenti laude proficientes, in throno, id est in Ecclesia Patrem Filiumque regnare, Spiritu sancto nihilominus conregnante. Est enim hic talis ordo verborum: Deo nostro et Agno sedenti super thronum salus, sicut in Evangelio pari locutione legimus (Joan. XVII): Ut cognoscant te unum et verum Deum, et quem misisti, Jesum Christum; ac si diceret, Ut te et quem misisti, Jesum Christum, cognoscant unum et verum Deum. Uno autem throno, unius naturae potestas, agni autem nomine, personalis designatur in Patre Filioque proprietas, sicuti et quando solo sancto Spiritu nominato ibi intelligendus est et Pater [Col. 0852A] et Filius; nam et cum in libro Actuum apostolorum dictum legamus; Attendite omni gregi, in quo vos Spiritus sanctus constituit episcopos, confestim adjecit, regere Ecclesiam Dei, quam acquisivit sanguine suo. Sanguinem porro pro nobis effudisse, nonnisi Christi novimus convenire personae, unde satis elucet, uno etiam nominato, omnem debere intelligi Trinitatem. Et omnes angeli stabant in circuitu throni, et circa seniores et circa quatuor animalia. Quid esset ipsa turba, his exponens nominibus declaravit: universam enim discrevit Ecclesiam. Omnes, inquit, qui in circuitu ejus sunt, offerent munera, et mox ceciderunt in facies suas ante conspectum throni, et adoraverunt Deum, dicentes: Amen. Ut ostenderet eamdem turbam innumerabilem, quam vidit stantem in conspectu [Col. 0852B] throni, tanquam sibi probabiliter cognitam, ipsos esse angelos qui ceciderunt in faciem et adoraverunt, neque ipsam turbam, neque animalia, neque seniores hoc loco memorat adorasse, sed solos angelos. Ipsi enim sunt turba, ipsi seniores et animalia, ipsi prociderunt et adoraverunt Deum, dicentes: Amen. Propterea et scriptum legimus (Rom. XV): Laetamini, gentes, simul cum plebe ejus, et adorent eum omnes angeli Dei. Propterea et benedictio et claritas et sapientia et gratia et honor et potestas et virtus Deo nostro in saecula saeculorum. Enumerato septenario virtutum numero, illa potissimum ratione monemur aliquid quaerere, quod eas hic nominaverit, quarum suam Deus Ecclesiam voluit esse participem, ut cum ista Deo in laudibus dantur, ab ipso [Col. 0852C] se ea percepisse singuli fateantur. Considerandum namque est, non hic nominari illa quae soli competunt Deo, sed quae etiam fidelibus donare dignatur. Benedictio et claritas et sapientia et gratia et honor et potestas et virtus, quorum omnium participationem bonorum Christi Ecclesiam habere gaudemus. Non hic omnipotentia, non hic majestas, non hic sempiternitas sonuit, quam solus Deus semper jure possedit, sed illa septem in quibus etiam universae possunt fidelibus concessae virtutes intelligi ab illo qui eis potestatem dedit filios Dei fieri, ut si quid bonorum acquirimus, Dei largitate nos habere veraciter noverimus. Ex abundanti sane video probare de caeteris. Nam et benedictio Ecclesiae potissimum convenit, ut legimus (Psal. III): Super populum tuum [Col. 0852D] benedictio tua. Eis quippe benedictionem dabit, quibus et legem et claritas, de qua canimus (Psal. LXXXIX); Sit splendor Domini Dei nostri super nos, ut revelata facie gloriam Domini speculantes, in eamdem imaginem transformari in claritate in gloriam (II Cor. III), lucis nomine censeamur, et sapientia non illa genita, Deo Patri coaeterna, sed in nobis angelisque creata [credita], quam ut lex ab invicem discrevisset, dicit (Eccli. I): Sapientia a Deo est, et cum illo fuit semper, et est ante aevum; et subjungit de creata (Ibid.): Prior omnium creata est sapientia, et intellectus prudentiae ab aevo. Et gratia, de qua dicitur, Gratia salvi facti estis per fidem (Ephes. II); et honor, de quo legimus: Gloria autem [Col. 0853A] et honor et pax omni facienti bonum, et virtus (Rom. II): de qua Isaias memorat (Isa. XL): Qui dat lasso virtutem, et his qui non sunt fortitudinem et robur multiplicat. Et respondit unus ex senioribus dicens mihi: Hi qui amicti sunt stolis albis, qui sunt et unde venerunt? Et dixi ei: Tu scis, Domine. Et dixit mihi: Hi sunt qui venerunt ex tribulatione magna, et laverunt stolas suas, et candidas eas fecerunt in sanguine Agni. Unum ex senioribus vel prophetarum corpus, vel Ecclesiam ponit, tanquam praepositos inferiora membra dicentes quae sit remuneratio futurae mercedis laborantibus speranda, sicut Apostolus de Evangelio (Rom. I): Justitia, inquit, Dei in eo revelatur ex fide in fidem, ex fide scilicet praedicantium, in fidem audientium. Cum autem fidelium [Col. 0853B] numerus ex magna dicitur tribulatione venisse, quid aliud demonstratur, nisi quod alibi legimus (Act. XIV): Oportet nos per multas tribulationes in regnum Dei intrare? Propterea et Apostolus (Galat. I): Fratres, inquit, non deficiamus, tempore enim suo metemus. Sic enim per exercitia pressurarum fidelium numerus eliquatur, sicut pondere prelorum adhibito, oleum diligenti cura conficitur; et per trituram tribulae recondendum horreo frumentum tritum colligitur. Quod autem stolas in sanguine Agni lavisse dicuntur, fructus mercedis ostenditur, ut praefati certaminis labor aequanimiter toleretur. Bene autem adjecit: Et candidas eas fecerunt in sanguine Agni. Ac si diceret: Stolas quas alii inquinaverunt vel neglectu, vel ignorantia, vel contemptu post gratiam [Col. 0853C] baptismi, isti candidas fecerunt in sanguine Agni, id est in gratia Christi, aut etiam in susceptione martyrii. Hoc meritum illis in Ecclesia specialiter assignari debet, quos pro Christo contingit sanguinem fundere, et stolam baptismi Agni sanguine cultu meliore reddere clariorem. Quod si ad omnes generaliter fideles haec redigenda est gratia, contuendum ad summam, quia et si quis Domini sui fonte mundatur, carne pascitur Agni, igne spirituali succenditur, sic juvatur. Sunt enim qui etsi martyrium habere publico non videntur in actu, coram Deo tamen habere probantur in habitu. Propter hoc sunt in conspectu throni Dei et deserviunt ei die ac nocte in templo ejus, et in conspectu throni Dei Ecclesia est, cui ascensiones in corde disposuit [Col. 0853D] (Psal. LXXXIII), in convalle plorationis, in locum quem disposuit, serviens ei die ac nocte, hoc est, et in prosperis et in adversis. Ipsa autem intelligitur templum, quia servire memoratur in templo, sicut et thronum. Sequitur denique: Et is qui sedit in throno, inhabitavit in eis. Anima enim justi, sedes sapientiae. [Col. 0854A] Sapientia autem Christus, Christus vero Deus. Sequitur: Non esurient, neque sitient unquam, neque sol super eos cadet, nec ullum aestum patientur. Non esurient, quia pane vivo vescuntur. Ego sum, inquit, panis vivus qui de coelo descendi. Neque sitient, quia tam praeclaro calice ebriantur, ut eis si quod Veritas dixit (Joan. VI): Et qui credit in me, non sitiet unquam; itemque (Joan. IV): Qui biberit ex aqua quam ego dedero ei, fiet in fons aquae salientis in vitam aeternam. Neque sol super eos cadet, nec mortiferis aestuum incentivis uruntur. Simile quiddam per Isaiam suae Deus promittit Ecclesiae, dicens (Isa. XXV): Spes a turbine, umbraculum ab aestu, ubi sacramentorum suorum integritatem in suis vigere pronuntiat, nec ulla posse tentationis [Col. 0854B] adustione vexari. Quoniam Agnus qui in medio throni est, reget eos. Superius Agnum de dextera sedentis in throno librum dixerat accepisse. Nunc autem dicit, quoniam Agnus qui in medio throni est, reget eos, ut doceret unum esse Patri et Filio thronum: quia Pater in Filio, et Filius in Patre, id est in medio Ecclesiae, in qua per fidem inhabitat unus tota Trinitas Deus. Et deducet eos ad vitae fontem aquarum, et absterget Deus omnem lacrymam ex oculis eorum. Hic fons significatur, de quo legimus (Psal. XXXV): Apud te est fons vitae, et in lumine tuo videbimus lumen, ad quem suos Christus ducit regendo seipsum, viam praebens, perducendo patriam manifestans, ut impleat quod ante oraculis vitae promisit: aquarum enim tanquam praeconiorum posuit. Hunc [Col. 0854C] fontem Salomon designans, dicit (Prov. XVIII): Torrens inundans, fons sapientiae. Et absterget Deus omnem lacrymam ab oculis eorum, illis dicentibus: Fuerunt mihi lacrymae meae panes die ac nocte (Psal. XLI). Consolationis tempore dicuntur auferri, quando adepta immortalium plenitudine gaudiorum, omnis moeror poterit oblivioni mandari. Quia ecce ego, inquit Isaias (Cap. LXV), creo Jerusalem exsultationem, et populum ejus gaudium, nec erit ibi vox clamoris et vox fletus.



CAP. VIII.

Et cum aperuisset signum septimum, factum est silentium in coelo fere semihora. In coelo, id est in Ecclesia silentium semihorae, initium ostendit quietis aeternae et partem silentii vidit, quia eadem adhuc visurus erat. Quod septimo signo non [Col. 0854D] quantum futurum sit vidit, ut apertius ei multa ostenderentur. Et interruptum est silentium, quod si esset juge, hic narrandi finis fuisset. Verum adhuc fuerat iterandum, idcirco series narrationis ordiendae convenienter post silentium pariter meum, sequenti libro resumptum, sortietur exordium.



LIBER TERTIUS.
[Col. 0853]


CAPITULA.
[Col. 0853D]

I. Septem angelos cum totidem tubis, et alium super altare Dei cum thuribulo aureo, et primo angelo tuba canente, grando et flamma in sanguine mixta [commixta] jactatur.

[Col. 0854D] II. Secunao canente angelo, mons igneus in mare missus parsque maris in sanguinem versa.

III. Canente tertio, stella ardens de coelo dicitur cecidisse.

IV. Angelo tuba canente, tertia pars solis, lunae et stellarum dicitur obscurari.

[Col. 0855A] V. Vidi alium angelum ut aquilam volantem in medio coelo, dicentem tertio: Vae, vae, vae!

VI. Quinto canente, stella cadit de coelo, cui clavis putei abyssi data, unde fumus et locustae prodeunt.

VII. De cruciatu quinque mensium vel sex ut scorpionum.

VIII. Ubi equus paratus ad praelium, locustas similans, haeresiarchas significat.

IX. Vae unum abiisse, et duo sequi denuntiat.

X. Sexto angelo personante, solutio quatuor angelorum dudum super Euphratem ligatorum, et de numero octogenario vel bis myriadum.

XI. De equilibus loricas igneas, spineas et sulphureas habentibus.

XII. De errore gentilitatis.

XIII. Angelum sedentem, nube amictum, cujus vultus ut sol, et de septem tonitruis.

[Col. 0856A] XIV. De diebus vocis angeli septimi, et consummatione sacramenti divini.

XV. De amaritudine, quam de comesto libro sentire praedicitur, et arundinis accepta mensura.

XVI. De duobus martyribus, qui prophetabunt diebus mille ducentis sexaginta [nonaginta].

XVII. Vae tertium venisse dicitur.

XVIII. Septimi angeli tuba voces a senioribus memorat factas.

XIX. Templum Dei in coelo apertum, et arca testamenti visa.

XX. Rufi draconis parturientisque mulieris.

XXI. Accusatorem fratrum ad terram de coelo mitti diabolum.

XXII. Duas alas mulierem accepisse, quibus alenda in eremum fugeret.

[Col. 0855B] Et vidi septem angelos in conspectu Dei stantes, et datae sunt eis septem tubae. In septem angelis Ecclesiam repeti juxta praecedentem regulam noverimus, quae propter universitatem septiformi saepenumero commendatur. Haec firmissimam praedicationis tubam dicitur accepisse, qua praevalescente, saeculum omne fidimus credere; legimus enim (Isa. LVII): Sicut tuba, exalta vocem tuam. Et alius angelus venit, et stetit super altarium Dei, tenens thuribulum aureum, et data sunt ei supplicamenta multa ut daret orationes sanctorum omnium ad aram Dei auream, quae est in conspectu throni. Hoc quoque narrationis genus animadvertendum est; frequenter enim aliquis aliter quam proponit, breviter enarrat; et finito eo quod ad obscurandum interposuerat, ad propositum redit. [Col. 0855C] Proposuit enim septem angelos accepisse tubas, et alius angelus venit, ut putetur post septem hunc venisse, cum uno tempore id viderit, et angelo veniente, illi septem tubas acceperint, id est, Christo Domino veniente, ejus Ecclesia praedicandi acceperit potestatem; ipsum enim super altarium intelligimus advenisse, id est super Ecclesiam, quae Ecclesia ejusdem corpus accipitur sacerdotis, ad quam Petrus dicit (I Petr. II): Gens sancta, genus electum, regale sacerdotium. Habens thuribulum aureum, id est corpus immaculatum Spiritu sancto superveniente conceptum, quod pro mundo universo redimendo obtulit oblationem et hostiam Deo in odorem suavitatis, et mundavit conscientiam omnium ab operibus mortuis. Accepisse autem de orationibus sanctorum idem [Col. 0855D] dicitur et obtulisse, quia per ipsum omnium possunt preces ad Deum suaviter pervenire. Hinc Apostolus (Hebr. XIII): Per ipsum, inquit, offerimus hostiam laudis semper Deo, id est fructum labiorum confitentium nomini ejus. Ob hoc ipse interpellare dicitur non tantum pro peccatis nostris, sed etiam totius saeculi [mundi], sicut etiam beatus Joannes: Et ipse, exorat, inquit, pro peccatis nostris. Et ascendit, inquit, fumus supplicationum, orationum sanctorum de manu angeli ante conspectus Dei. Et accepit angelus thuribulum; et implevit illud de igne irae Dei, et misit in terram. Bene thuribulum igne plenum dicit. Non enim ad mensuram, inquit (Joan. III), dat Deus spiritum, quod proprie de Christi humanitate novimus [Col. 0856B] adimpletum, in quo innabitat omnis plenitudo divinitatis corporaliter (Colos. II). Et quoniam ejusdem spiritus participem suam tantum Ecclesiam voluit, hoc hic specialiter demonstravit. Hinc et Dominus in Evangelio dicit (Luc. XII): Ignem veni mittere in terram, et quid volo nisi ut ardeat? Hunc ignem nunc significari puto. Hoc autem igne peccatores tanquam vasa fragilla in fornace fatiscentia novimus reprobari: quia per unum ignem, non eumdem pars impiorum cum justis sortitur effectum, sicut nec stipula et aurum, quorum alterum consumi, alterum probari cognoscimus, quemadmodum et sub uno prelo dispar ab amurca oleum obtinere certum est meritum. Hic itaque ignis missus in terram, praedicatorum mentes ignivit. Tertiam vero partem terrae, [Col. 0856C] arborum et feni ac viriditatis incendisse dicitur, ac si diceret: Vasorum inutilium partem reprobans perdidit, sive exterius, sive intra Ecclesiam positam. Si quis enim superaedificaverit supra fundamentum ligna, fenum, stipulam, igne cuncta depereunt (I Cor. III). Aliter: Et accepit angelus thuribulum, et implevit illud ex igne arae Dei, et misit in terram. Et accepit Dominus corpus suum, id est Ecclesiam; et perficiendo Patris voluntatem, implevit illam ex igne arae, id est ex potestate solvendi atque ligandi, quae consistit in sacrificiis et propitiatione Dei. Hinc dicitur etiam (Psal. CIII): Qui facit angelos suos spiritus, et ministros suos ignem ardentem. In his enim accepit Ecclesia omnem potestatem in coelo et in terra, dum Dei sacrificium perfecit, offerente Domino [Col. 0856D] se principaliter, et exhibentibus sanctis sua corpora hostiam vivam, sanctam (Rom. XI). Et misit eum in terram. Quoniam per Ecclesiae praedicationem veniet futurae indignationis mundo notitia, sicut Zacharias dicit (Zach. XII): Ponam tribunos Juda sicut torrentem ignis, etc. Ad utrumque autem sensum hoc quod sequitur, poterit coaptari, et facta sunt tonitrua et voces et fulgura et terraemotus. Omnia haec spiritalia sunt, Ecclesiae sunt, id est voces increpantium in igne: Genimina viperarum (Matth. III), etc., vel, Agite poenitentiam, appropinquabit enim regnum coelorum. Tonitrua, praedicationes fidei Christianae; fulgura, virtutes sanitatum; terraemotus, persecutiones, quas et praedicavit venturas, et variis [Col. 0857A] patitur temporibus venientes. Repetit autem quae proposuerat, eadem dictare consuetus per partes. Et septem angeli habentes, inquit, septem tubas, praeparaverunt se ut tuba canerent. Ecclesia septiformi numero commendata, se ad praedicandum fiducialiter praeparavit. Et primus angelus tuba cecinit, et facta est grando, et flamma commixta in sanguinem, et in terra jactata est, et tertia pars terrae dearsit [Vulg. combusta est], et tertia pars arborum dearsit, omne fenum viride dearsit. Quod est terra, hoc arbores, sed de ipsis tertia pars, de feno autem totum dicit arsisse. Terra enim hic terreni, arboribus autem homines figurantur infidelitate nutantes, tanquam omni vento doctrinae commoti (Eph. IV), de quibus Judas apostolus dicit (Cap. I), arbores autumnales, infructuosae, [Col. 0857B] eradicatae, bis mortuae; fenum autem et viride, dicit carnem luxibus saginatam; omnis enim caro fenum (Isa. XL). Sed licet tres quartas contra unam, quae est Ecclesia, anteposuerit, modo tamen contrariam Ecclesiae partem ad duas tertias coarctavit, tertiam scilicet bonis intra Ecclesiam mixtam in falsis fratribus, et aliam in errorem gentilitatis et haereseos pravitatem aperto schismate, separatis, ut Ecclesia (id est una tertia) contra geminum dimicet malum, tanquam simplicitas duplicitati resistens. Sic rex cum decem millibus contra viginti millia habentem in Evangelio (Luc. XIV) pugnaturus dicitur processisse; sic Deus per Zachariam promittit, dicens (Zach. XIII): Et erunt in omni terra, dicit Dominus, partes duae in ea disperdentur et deficient, et tertia [Col. 0857C] pars relinquetur in ea, et ducam tertiam partem per ignem, et uram eos sicut uritur argentum, et probabo eos sicut probatur aurum; ipse invocavit nomen meum, et ego exaudiam eum; et dicam, Populus meus es; et ipsi dicent, Dominus Deus meus es. Memoratam malorum partem in duabus tertiis consistentem, propter unius corporis formam tanquam unam personam Scriptura saepius memorat, alias singulariter eam inducens. Et secundus angelus tuba cecinit, et ut mons magnus igne ardens, missus est in mare; et facta est tertia pars maris in sanguine, et mortua est tertia pars piscium, et tertia pars navium periit. Mons ardens in mari diabolus est, missus in populos; tertia pars maris in sanguinem, sanguinem ponit sapientiam carnis, quae inimica est Deo. Propterea [Col. 0857D] dicitur quia per eam anima humana perimitur. Hinc Apostolus (Rom. XVIII), Sapere, inquit, secundum carnem, mors est, quia caro et sanguis regnum Dei non possidebunt. Maris vero nomine et arborum, navium et piscium, saeculum cum habitantibus suo more complectitur. Denique, cum unam tertiam versam dixisset in sanguinem, animarum significans morte consumptam, eamdem postmodum in duas dividit tertias, dicens: Et mortua est tertia pars piscium, et tertia pars navium periit. In una illa genus mortis ostendit, in istis numerum assignavit. Alia editio, dicendo, habentium animas ostendit [Col. 0858A] evidenter spirituali eos morte necatos, sicut de vidua Apostolus dicit (I Tim. V): Quae in deliciis agit vivens mortua est. Idcirco sicut sonat, tanquam tertia aliam tertiam occiderit, noxia traditione et inutilis imitatione doctrinae. Et tertius angelus tuba cecinit, et cecidit de coelo stella magna, ardens ut facula, super tertiam partem fluminum, et super fontes aquarum, et nomen stellae dicitur absentius, vel, sicut alibi dicitur, absentium, et facta est tertia pars aquarum sicut absentium, et multi homines mortui sunt ab amaritudine aquarum. De coelo tanquam de Ecclesia homines cecidisse designat, tales scilicet quos homines putabant bonis meritis praefulgere. Ideo stellae et faculae comparantur, quos Judas apostolus arguit, dicens [Col. 0858B] (Jud. I): sidera seductionis. Seducunt enim superficie ipsa nitoris. Hos Dominus (Matth. XXV) etiam parietibus et sepulcris comparat dealbatis. Et quia ruina majorum solet vexare complures, ideo super partem fluminum et fontium stellam memorat decidisse, cujus nomen absentium [a 1Kb] , pro grandi amaritudine ponit. Talibus enim cadentibus, plures novimus infirmari, et pessima doctrinae imitatione corrumpi. Hos autem recte absentia comparavit, cujus si amaritudo modica dulci potioni misceatur, omnis in amaritudinem vertitur. Hoc Scriptura alibi quoque significans, talibus dicit (Jerem. II): Plantavi te quasi vineam electam, quomodo versa es in amaritudinem vitis alienae? Hanc autem ponit tertiam partem malorum, cum alii qui cadentium debuerant [Col. 0858C] experimento reddi cautiores, eorum incurrunt imitatione defectum. Et quartus angelus tuba cecinit, et percussa est tertia pars solis, et tertia pars lunae, et tertia pars stellarum, ut minus lucerent, et dies eamdem partem amitteret, et nox similiter. Sol, luna, stellae, Ecclesia ponitur. Aptius sane quarto angelo memorato, horum voluit facere mentionem, quae quarto die in conditione mundi facta narrantur, ut praeessent diei et nocti, et dividerent lucem ac tenebras, ut cum isti mali, quorum unum est corpus exterius apertum intusque latens, ab Ecclesia separatur, minusque lucere suis transgressionibus Ecclesiae faciunt dignitatem, quasi tertiam partem solis, et tertiam partem lunae, et tertiam partem stellarum suis obscuritatibus adimentes, contra ordinationem [Col. 0858D] convincantur facere Creatoris: qui, sicut solem, lunam, stellas loco vel specie caeteris eminere voluit visibiliter conditis, ita Ecclesiam suam, quam dignitate et gloria per totum mundum dominari praecepit, velle obscurare notantur: Nomen enim Dei, inquit Apostolus (Rom. II), per vos blasphematur in gentibus. Per quos enim blasphematur bonum nostrum, lumen videntur obscurare genuinum. Verum ne pro libito hoc fieri posse et sine modo ab hominibus putaretur, mensurae quodammodo terminum praefigit, illam ipsam malorum partem diversa narratione significans. Quam enim in tertio angelo unam memoraverat [Col. 0859A] tertiam, hic in tripartito modo commemorat, dicens tertiam partem solis, tertiam lunae, et tertiam stellarum fuisse diminutas, ut videlicet in istis luminaribus duae partes integre in suo statu permanserint, nec quemquam de electorum numero perditio aut obscuritas illa contigerit. Non enim periit, inquit (Job XVII), nisi filius perditionis. Et (II Tim. II), Novit Dominus qui sunt ejus. Aliter: Regni cujusque perfectio in duodecim unciarum summa consistet; idcirco tertiam solis, tertiam lunae, et tertiam stellarum dicit obscuratas, id est, quaternas uncias, ex quibus conficitur corpus omnium malorum, multis se potius (Sic) varie designatum. In bonis autem datur intelligi, octo in singulis uncias remansisse, ter octoni, viginti quatuor, tanquam perfectionem quae [Col. 0859B] in praepositis constat et populis. Tertia hic nomen partis malorum, id est duae partes, una diei, altera noctis, cui Jeremias dicit: Nocti assimilavi matrem vestram. Ad hoc ergo percussa est, ut appareret tertia diei et tertia noctis, quae Christi et quae diaboli. Non autem dixit, Percussa est et obscurata est tertia eorum, et apparuit tertia diei et noctis, sed obscuraretur et appareret, quia non ut percussa est apparuit, sed ad hoc percussa est, id est, suis voluptatibus tradita, ut redundantibus peccatis in suo tempore revelaretur. Potestas in caudis earum erat laedendi homines mensibus quinque. Scriptum meminimus in Isaia (Cap. IX): Longaevus et honorabilis, ipse est caput; et propheta docens mendacium, ipse causa est. Et erunt qui beatificant populum meum, [Col. 0859C] seducentes; et qui beatificantur, praecipitati. Unde claret istos ex ea parte dominari velle, quam omnes sancti veritatisque doctores studeant magnopere praecavere, id est gloriam saecularem et noxiae praedicationis errorem. Ideo in caudis earum, potestas earum quinque mensibus, hanc vitam rursus insinuat, ubi potest valere mendacium, vel ad capiendum inutiles, vel ad cruciandum temporaliter spiritales; hinc legimus (Psal. CXVIII): Vidi insipientes, et tabescebam, et taedium detinuit me a peccatoribus. Et habebant super se regem angelum abyssi, cui nomen Hebraice Armageddom, Graeca autem lingua Apollyon, et Latina lingua nomen habens, Exterminans. Deus summe bonus, licet occultis, justis tamen judiciis, congruum talibus angelum praeesse permisit. A quo [Col. 0859D] enim quis devictus est, huic et servus additus est; idcirco apostolus dicit (II Petr. II) tradi eos in omni seductione iniquitatis, eo quod charitatem veritatis non receperunt, ut salvi fierent. Et ideo mittit illos Deus in operationem erroris (II Thes. II), ut credant mendacio, et judicentur omnes qui non crediderunt veritati, sed consentiunt iniquitati. Convenit autem in eo actionis qualitas et nominis expressa proprietas, id est, exterminans. Vae unum abiit, et ecce alia duo vae sequuntur. Et sextus angelus tuba cecinit. Primum vae dicit abiisse, et sexti angeli tubam personasse, hic novissima praedicatio sextae aetatis denuntiatur. Et audivi unum ex quatuor cornibus arae Dei, arae quae sub oculis Dei est, dicentem sexto angelo [Col. 0860A] qui tubam portabat: Solve quatuor angelos qui sunt vincti super flumen illud magnum Euphraten. Hic ostendit eosdem significari ventos, quos angelos; dixerat enim superius ventos teneri ab angelis, nunc angelos dicit ab angelo solvi, quae est Ecclesia, solvendique et ligandi acceptam retinet potestatem (Matth. XVI, XVIII; Joan. XX). Ideo habet, inquit, tubam, id est praedicandi potentiam. Hinc dicitur: Quasi tuba exalta vocem tuam (Isa. LVIII). Solve quatuor angelos qui sunt vincti super flumen Euphraten, quos dixerat in quatuor angulis terrae, ut ostenderet Euphratis nomine mundani regni potentiam et persecutorum multitudinem designari, in quo diaboli noxia voluntas ideo ligata dicitur, quia non quantum vult nocere permittitur. Euphrates enim fluvius est [Col. 0860B] Babyloniae, quam in divinis Scripturis in malo poni frequenter scimus. Jeremias quoque dicit (Cap. XLVI): Dies ille Domino Deo nostro dies ultionis, ut ulciscatur inimicos suos, et devorabit eos gladius, et implebitur sanguine eorum, quoniam sacrificium Domini sabaoth in terra aquilonis, in flamen Euphraten. Sacrificium hic non placationis, sed jugulationis annuntiat: novissima quippe persecutio ideo caeteris vehementior futura praedicitur, quia tunc cum suis ministris soluto diabolo, amplius aut nocere aut exercere permittitur. Sequitur denique: Et soluti sunt quatuor illi angeli, inchoare persecutionem significat, qui erant parati in horam et diem et mensem et annum, ut occiderent tertiam partem hominum. Quatuor hic tempora, quibus persecutio ipsa grassabitur, [Col. 0860C] congrua sensuum significatione praenuntiat, id est triennium et sex menses. Propterea autem dixit, in horam et diem et mensem et annum, quia et horis gradatim dies, et diebus menses, et mensibus certum est annos impleri. Parati autem ut diceret, proprietatem diaboli et angelorum ejus expressit, qui contra Ecclesiam Christi inextricabiles inimicitias gerentes, nocendi habent jugiter voluntatem, sed divina potentia, ne quantum volunt noceant, refrenantur; merito et praemisit de locustis, similes esse equis paratis ad bellum. Nam cum dicat angelos solutos, equos se dicit vidisse. Et numerus, inquit militantium equitum illius, octoginta millia, audivi numerum illorum, ut occiderent tertiam partem hominum. Illud corpus omne malorum, multis modis rursus [Col. 0860D] insinuat. Octoginta porro millia, sicut a senarii numeri perfectione sexagenarius, bonorum nobis specimen praefigurat: unde scriptum legimus (Cant. VI), Sexaginta sunt reginae; ita octogenarius in malo nonnunquam poni solet. Surgit enim a quaternario propter quatuor notissimas corporis qualitates, frigidam et calidam, humidam et siccam, vel propter quatuor perturbationes, quibus immane saepe vita vexatur, metum, cupiditatem, dolorem et gaudium: quae propter sexum geminum duplicata octo faciunt. Hic numerus per denarium similiter surgens, octogenarium conficit, in quo malorum quodam modo partem ostendit militantium equitum contra corpus Christi, quod est Ecclesia; idcirco et illic sequitur: [Col. 0861A] Et octoginta sunt concubinae, tanquam non legitimo sociatae conjugio, sed potius fraudulento. Quod omnibus proprie haereticis congruit, quia sic temporaliter fidei sacramenta, Christi nomine palliati, pertractant, ut sicut concubinae non semper in domo mansurae, sic et isti momentaneum, vel principatum, vel humanae laudis plausum de Christi nomine habere desiderent. Nec laboris est inter merita reginarum et concubinarum recta ratione discernere, cum ipsis quoque nominibus reginarum eluceat dignitas, et concubinarum deformitas pateat. Alia porro translatio, quam Tychonius exposuit, habet, Et numerus equestris exercitus bis myriades myriadum. Ubi expositionem praeteriens, hoc tantum adjecit, non dixit quot myriadum. Videtur autem nobis etiam in ista translatione [Col. 0861B] totam perditorum hominum partem non incongrue figurasse. Bis myriades enim viginti millia faciunt. Hunc autem numerum Dominus in Evangelio ponit de rege habente viginti millia, tanquam malorum duplicitas Christianae simplicitati resistat. Secundum hanc igitur intelligentiae regulam, qua simplici denario vicenarius duplex objicitur, subjecit dicens, myriadum; et silendo, quantorum, multos supernumerari figuravit, quasi congregati, non tamen fuerint reputati, de quibus propheta (Psal. XXXIX): Annuntiavi, inquit, et locutus sum, multiplicati sunt super numerum. Hujus multitudinis indiscreta confusio in prima quoque piscatione discipulorum (Luc. V) ante Domini significata est passionem, per quam et navigia premebantur, et retia excindebantur, ut [Col. 0861C] proprie haereticis falsisque Christianis, contentionibus [contendentibus] tantum, quia et intestinis contentionibus Ecclesia plerumque gravatur, et haereticorum impugnationibus exercetur, ut retia scissa, schismata cognoscantur fuisse commissa. In hac piscatione numerus similiter siletur, sicut hic bis myriades myriadum. Ac si diceret, Vocati quidem, nec tamen inter electorum plenitudinem computandi. Multi enim sunt vocati, inquit, pauci vero electi. In alia denique piscatione (Matth. XX; Joan. XXI) post Domini resurrectionem, et numerus dicitur, et magnitudo piscium praedicatur, et illaesum rete narratur. Quocirca sicut bis myriades myriadum haereticis falsisque Christianis convenit applicandum, sic residuis malorum, quos etiam in gentibus esse superior [Col. 0861D] expositio continet, et subsequenti nunc ordine memoratur, ut ex istis omnibus personis diaboli corpus omne consistat, imo consistere demonstretur, id est Judaeorum et haereticorum, falsorum Christianorum et gentilium. Post paululum denique sequitur, ipsorum insinuans gentilitatis errorem: Et caeteri, inquiens, homines qui his plagis non sunt interempti, neque egerunt poenitentiam factorum suorum malorum, ne adorarent daemonia et simulacra aurea et argentea, et aerea et lapidea et lignea, et caetera quibus ostenditur, in pleno circumscriptum hic insinuare corpus omne malorum. Et vidi equos in visione, et sedentes super eos habentes loricas igneas et spineas et sulphureas, et erant eis capita ut leonum. Equi, homines [Col. 0862A] sunt sessores hic in malo, spiritus nequam. Sicut enim in bono legi praemisimus, Qui ascendis super equos tuos, id est, praedicatores, et equitatus tuus sonitus, ita hic econtrario malis spiritibus equitatus adjunguntur. De capitibus leonum satis superque jam dictum est; verum quod praeteriri non debet, etsi aliqua similitudo locustarum in equis, et equorum non invenitur in locustis, sicut et in leonibus, utraque tamen per significationem haereticorum congruunt adducta personis. Unam enim rem dissimiliter discrevit divini eloquii latitudo. In descriptione autem vel qualitatibus loricarum, poenae significatae sunt impiorum, ut legimus eis qui adorant bestiam promitti: Ignis et sulphur et fumus de tormentis eorum in saecula saeculorum ascendit. Et quia haec [Col. 0862B] translatio adjecit spineas, praecedens monstravit meritum tormentorum, spinis significans vitia, cujus intelligentiae ordinem et Apostolus exprimit (Hebr. VI), dicens de simili terra, eo quod spinas et tribulos germinans, maledicta est, cujus consummatio in combustionem. Unde dicitur et in illa originalis poena peccati: Spinas et tribulos germinabit tibi (Gen. III). Et Salomon (Prov. XXVI): Spinae, inquit, nascuntur in manibus temulenti. Et de ore eorum exiebat ignis et fumus et sulphur. Bene hic significatur quod procuratur, eo qui procurat. Illi enim inducuntur haec habere et ex ore proferre, quorum noxia praedicatione seducti intereunt, cruciandi igne, fumo et sulphure, quod exiebat ex ore eorum. Verbis ergo capitum suorum, id est principum doctrinis, has plagas [Col. 0862C] incurrere perhibentur. Nam potestas equorum in ore et caudis eorum erat, id est in sermonis officio. Caudas enim praedicatores reprobos ponit. Nam caudae eorum erant similes serpentibus, habentes capita draconum, de quibus nocebant. Bene hic in similitudinem praevaricationis antiquae, serpentum meminit, cujus sibilo mulier seducta, audacter inconcessa egit, et juste perdidit quod accepit, sicut isti capita draconum, id est mundi principes; dracones enim animalia sunt terrena, saepe in aquis habitantia, omnibus pene bestiis grandiora. Principum ergo patrocinio noxia praedicantes, amplius nocent quam si solo sermone suaderent. Ideo ait, capita draconum de quibus nocent. Jam nunc de gentibus dicit: Et caeteri homines qui in his plagis non sunt interempti, [Col. 0862D] neque egerunt poenitentiam factorum suorum malorum, ne adorent daemonia, et simulacra aurea et argentea et aerea et lapidea et lignea, quae neque videre possunt neque audire, neque ambulare, et poenitentiam non egerunt ab homicidiis neque a veneficiis suis. Haec praeoccupans ante praemisit, ut omnes ad sinistram futuros circumscribendo concluderet. Veneficia hic in malo commemorat, veneficos enim saepe maleficos appellamus. Narrationis proinde considerandus est textus, descripto enim novissimo certamine et gentium more, praetermisit septimum angelum, sub quo novissima persecutio et Domini manifestus speratur adventus, et praesentis temporis Ecclesiam memorat, ut diversis hoc modis insinuans, cum ea quae omiserat [Col. 0863A] recapitularet, duos fines narrare videretur. Meminerimus itaque, cum orationem ad finem usque perduxerit, deberi finem ordini conciso subjungi. Praeter solitum enim fecit, ambas narrationes non uno fine concludendo. Discrevit enim praedicationem futurae pacis, quam sit fortis, quam terrae marique perspicua.




CAP. X.

Et vidi, inquit, angelum alium fortem, descendentem de coelo nube amictum, et arcus super caput ejus, et vultus ejus erat ut sol, et pedes ejus ut columnae ignis. Dominum Christum descendentem de coelo, nube amictum, id est Ecclesia, sive nube carnis indutum, quae nova nupta alibi (Apoc. XXI) dicitur de coelo descendere. Vel sicut Daniel dicit (Cap. VII) Filium hominis venisse in nubibus coeli; et arcus [Col. 0863B] super caput circa bonos propitiationis promissio perseverans, sed etiam illos significans, quos ante Domini adventum martyrio contigit decorari, ut Abel et caeteri. Bene autem super caput arcum dicit, quod alia translatio irim posuit (Gen. IV), quo Ecclesia circumamicta describitur, tanquam membra sic tempore praemissa, ut tamen capiti cohaerentia demonstrentur. Et vultus ejus erat ut sol, manifestato per resurrectionis gloriam Domino Jesu Christo, de quo legimus (Psal. XVIII): In sole posuit tabernaculum suum, ubi scilicet clareret. In vultu enim manifestatio praesentiae designatur, quam expetens, dicebat (Psal. LXXIX): Ostende faciem tuam, et salvi erimus. Ejus pedes, id est, apostoli eloquiis Dei et Spiritu sancto ad praedicandum igniuntur. [Col. 0863C] Nonne cor nostrum, inquit (Luc. XXIV), ardens erat in via, dum loqueretur et aperiret nobis Scripturas? Columnae autem propter firmitatem dicuntur Ecclesiae; de his per prophetam dicitur: Ego confirmavi columnas ejus (Psal. LXXIV); et, Quam pulchri super montes pedes annuntiantis et praedicantis pacem (Isa. LII)! et Apostolus, Qui videbantur columnae esse Ecclesiae (Galat. II), inquit. Et habebat in manu sua librum apertum, et posuit pedem suum dextrum super mare, et sinistrum super terram. Si superius in libro signato Veteris Testamenti profunda cognoscuntur latuisse secreta, aptius hic in libro aperto Novi Testamenti revelata claruisse creditur gratia, ita ut confidenter Apostolus dixerit (II Cor. III): Nos autem revelata facie gloriam Domini speculantes, [Col. 0863D] in eamdem imaginem transformamur a claritate in claritatem, tanquam a Domini spiritu. Ideo utique et vultus ejus ut sol dicitur refulsisse; pedem porro dextrum super mare, fortia quaeque membra ad sufferendos persecutionis impetus, tanquam marina discrimina prudenter misisse probatur; sinistrum autem super terram, illos qui non sunt periculis majoribus committendi. Non enim patitur nos Deus tentari super id quod possumus, sed faciet cum tentatione etiam proventum, ut possimus sustinere. Certum tamen quod terra marique ejus praedicatio propagetur. Et exclamavit voce magna tanquam leo rugiens, id est, per servos suos cum fortitudine fiducialiter praedicatus obtinuit; inde propheta: Et posuit, inquit, charitatem [Col. 0864A] firmam fortitudinis suae. Et cum clamasset, locuta sunt septem tonitrua. Propter cognitam septenarii numeri operationem, septem tonitruis significari puto omnifariam praedicationis ecclesiasticae modificationem. Quam Paulus apostolus servans, aliis dicebat (I Cor. III): Tanquam parvulis in Christo lac vobis potum dedi, non escam. De aliis autem (Hebr. V), Perfectorum est solidus cibus; sed et de aliis (Tit. III), Haereticum hominem post primam et secundam admonitionem devita. Ecclesia igitur solitis recte praedicationis officiis dicitur proclamare. Et quae locuta sunt septem tonitrua, scripturus eram, et audivi vocem de coelo dicentem: Signa quae locuta sunt septem tonitrua, ne scripseris ea. Jubetur ne sicut audivit in aperto describeret, sed discrete signata modificans [Col. 0864B] temperaret, ne aut omnibus indiscrete paterent, aut facile intellecta fastidium generarent. Propterea ergo dicit: Nota tibi, vel, sicut alia translatio habet; Signa, inquit, tibi, et ne scripseris ea, ut signo allegoriam indicaret, non pastum intelligentiae denegaret. Merito et Danieli dicitur (Dan. XII): Signa librum, et claude sermonem usque ad tempus statutum; pertransibunt plurimi, et multiplex erit scientia, id est, aut differenda tempore, aut pro capientium distribuenda qualitate. Hinc Dominus (Joan. XVI): Multa habeo vobis dicere, sed non potestis ea portare modo. Et angelus, inquit, quem vidi stantem super mare et super terram, sustulit manum suam dexteram in coelum, et juravit per viventem in saecula saeculorum, qui coelum constituit et quae in eo, et terram, et quae in ea: quoniam [Col. 0864C] tempus jam non erit, sed in diebus vocis septimi angeli, cum coeperit tuba canere, finietur sacramentum Dei, quemadmodum evangelizavit per prophetas servos suos. Septimi angeli tuba, finis est persecutionis et adventus Domini. Propterea et Apostolus dicit (I Cor. XV): In novissima tuba, canet enim, et mortui resurgent incorrupti. Tempus ergo Ecclesiae praedicit de futuro, cum eam susceperit promissa bonorum aeternitas supernorum, ut non jam temporum varietati subjaceat, sed stabili felicitatis aeternitate fruatur. Finitur sacramentum, dixit quod perficiatur promissum, non quod consummatur ablatum. Et audivi vocem de coelo iterum loquentem mecum: Vade et accipe librum apertum de manu angeli stantis super mare et super terram. Vox e coelo, imperium est Dei, qui Ecclesiae cor inspirat, [Col. 0864D] et jubet percipere ea quae Ecclesia futura pace aperto libro praedicavit. Videtur etiam nobis, quia hoc est librum apertum de manu angeli accipere, legis et prophetarum in Christo manifestatam intelligere veritatem. Ideo non sicut superius signatum, sed apertum dicit librum accipere. Finis enim legis Christus ad justitiam omni credenti. Qui Christus, id est Veritas, tunc de terra, id est de Maria, nasci voluit, quando justitia de coelo prospexit (Psal. LXXXIV). Propterea hic dici puto, Vocem audivi de coelo loquentem mecum, sicut ipse dicit (Joan. VIII): Ego sum principium, qui et loquor vobis. Et abii ad angelum, dicens ut daret mihi librum. Ecclesia divina inspiratione compungitur super hoc mysterio perdoceri. [Col. 0865A] Et dicit mihi: Sume et comede eum, id est, in secretis reconde visceribus, et amarum faciet ventrem tuum, sed in ore tuo dulcis erit quasi mel. Id est, cum perceperis, oblectaberis divini eloquii dulcedine et spe salutis promissae, et divinae suavitate justitiae, sed amaritudinem profecto senties, cum hoc et devotis et indevotis coeperis praedicare. Audita enim praedicatione divini judicii, alii certe poenitentiae amaritudine in melius conversi mutantur, alii vero offensi insuper indurantur, et odia circa praedicatores acriter gerunt. Corripis (inquit) sapientem, et amabit te; coarguis insipientem, et adjiciet odire te (Prov. IX). Ex utrisque autem praedicator amaritudinem sumit, sive compassionis affectu cum poenitentibus communicans lacrymas, sive de illorum defectu amaritudinis [Col. 0865B] capiens cruciatum. Hinc Apostolus dicit (Rom. IX): Quia tristitia est mihi magna et continuus dolor cordi meo. Optabam enim ipse ego anathema esse a Christo pro fratribus meis. Hanc nunc amaritudinem memorat. Quod si ex devotis dulcedo, et ex indevotis solis amaritudo tribuenda intelligitur, aptius aestimo convenire. Spiritales enim dicere possunt: Quam dulcia faucibus meis eloquia tua! super mel et favum ori meo (Psal. CXVIII). Et cum accepissem, inquit, libellum de manu angeli, et cum comedissem eum, statim repletus est venter meus; et ait mihi: Oportet te iterum prophetare in populo, et in nationes et linguas et reges multos. Sicut solet Scriptura divina de genere ad speciem sermonem saepe deflectere, sed etiam consequenter utraque complecti, sic et [Col. 0865C] nunc ad Joannem quidem intentio certa dirigitur, quem adhuc oportebat de exsilio liberatum, non tantum hanc revelationem in notitiam Ecclesiae Christi deferre, sed etiam Evangelium in populos, in nationes, in linguas et reges multos altius praedicare. Verumtamen omni quoque Ecclesiae hanc vocem nullus ambigit convenire, quae nunquam debet a praedicatione desistere. Hanc autem evangelizandi fiduciam in arundine accepta ad similitudinem virgae, non sine rationabili significatione monstravit ab eo quod efficit, id quod efficitur. Evangelium quippe arundinis officio scribitur; verum ne aliqua inanitas in arundine putaretur, recte virgae similis dicitur, in qua propter naturale robur soliditas designatur, quae ad fidei referenda est firmitatem, sive porrectae credulitatis [Col. 0865D] transgressibilem regulam, in qua et mensura necessario memoratur, propter variam distributionem gratiarum, quam Apostolus memorat, dicens (Ephes. IV): Unicuique nostrum data est gratia secundum mensuram donationis Christi. In hac fide nitorem quoque sapientiae in auro cognosce cum manifestatione carnis accepta, quam in una Christus persona gestare dignatus est, sicut eam Joannes et agnoscere meruit, et praedicare curavit. Opportune autem hic membris ad mensuram donatio gratiarum dari describitur, ut capiti Christo non ad mensuram data specialiter declaretur, de quo ibidem Joannes dicit (Joan. III): Non enim ad mensuram dat Deus Spiritum. In quo enim sunt omnes thesauri sapientiae [Col. 0866A] et scientiae, et in quo omnis plenitudo divinitatis inhabitat (Colos. II), nulla eum mensura determinat.



CAP. XI.

Dedit mihi, inquit, arundinem auream similem virgae, dicens: Surge et metire templum Dei, et aram Dei, et adorantes in eo. Surge. Affectus excitationis indicitur Joannis vel Ecclesiae coaptandus, ut impedimentis saecularibus enodati, aeternorum bonorum simus officiis aptiores. Metire templum, et aram, et adorantes in eo. Ecclesiam jubet, id est templum Dei praemissa divinorum mensura donorum spiritaliter informare, praecipue in ara, id est in fide, sine qua impossibile est placere Deo (Heb. XI). Adorantes autem in eo expressius inculcavit, quia in spiritu et veritate student Dominum adorare, ut in veritate credulitas, et in spiritu vita probabilis clareat. [Col. 0866B] Nam et Pater, inquit, tales quaerit qui eum adorent, veros adoratores. Aliter: In ara sacerdotes, in templo fideles significat. Multi enim superficie tenus adorare videntur, et in libro non scribentur. Hoc significans sequitur: Aram autem quae est a foris templi, ne metiaris. Omnis enim gloria ejus filiae regis intrinsecus (Psal. XLIV); quoniam data est gentibus, et civitatem sanctam calcabunt mensibus quadraginta duobus. Credulitatis malae doctrinam et consuetudinis infaustae contagia in haereticis, Judaeis et gentibus foris jubentur expelli, quoniam ad Sancta sanctorum tales indignum est properare. Quid enim mihi, ait Apostolus (I Cor. V), de his qui foris sunt judicare? Omnes enim Judaei, haeretici atque gentiles Ecclesiam diversis modis indesinenter impugnando [Col. 0866C] quasi conculcant. Numerus autem mensium non novissimam tantum persecutionem significat, sed etiam Christianitatis tempus omne designat, propter sex mundi aetates et septem dies, quibus praetermeantibus et remeantibus, omne tempus evolvitur. Nam sexies septem, quadraginta et duo efficiunt, sed ad utrumque arbitror referendum. Et dabo, inquit, duobus martyribus meis, ut prophetent diebus mille ducentis sexaginta, saccis amicti. Quod dixerat, Oportet te iterum prophetare, hoc est, dabo duobus testibus meis, et prophetabunt. Quod est enim Joannes, hoc duo testes, id est, Ecclesia duobus Testamentis praedicans et prophetans. Aliter: Duo genera esse martyrii Veritas protestatur, unum in habitu, alterum in actu. In habitu, soli Deo cognitum, corde gestatur, [Col. 0866D] etiamsi aliquando patiendi tempus minime suffragatur. In actu vero etiam publice coram hominibus adimpletur, quando opportunitas persecutionis innascitur. Aliquando enim videtur martyrium deesse animo, aliquando in aliis animum deesse martyrio. Hinc beatus Cyprianus dicit: Primus est victoriae titulus, gentilium manibus apprehensum, Dominum confiteri: secundus ad gloriam gradus est, cauta secessione subtractum Domino reservari. Illa publica, haec privata confessio est. Ille judicem saeculi vincit, hic contentus Deo suo judice, conscientia pura cordis integritatem conservat. Quod etiam de duobus filiis Zebedaei manifestissime comprobatur, quod Jacobus ab Herode necatus, publica confessione martyrio dedicatur: [Col. 0867A] frater vero ejus Joannes Evangelista (Act. XII) secreto apud Dominum martyrio coronatur. Claret quippe, Dominum pridem utrisque dixisse: Calicem quidem meum bibetis (Matth. XX), unus videlicet in actu, alter in habitu. Saccis amictos, in exomologesinis humilitas ostenditur. Proinde quod non de futuris, sed de praesentibus loquitur, dicens: Hi sunt duae olivae, et duo candelabra, consistentia sub conspectu Domini terrae. Quod potest de Ecclesia accipi, quae duorum Testamentorum lumine radiata formatur. Et de memoratis duobus martyrii generibus, quae in diversis membris divinitus tribuuntur armatis. Nam et duo candelabra, Ecclesia est, sed pro numero testamentorum dixit duo, vel quod ex circumcisione et praeputio conquisita, lapidi cohaerens angulari [Col. 0867B] consistat, ita et ex septem candelabris, si unum vel amplius pro locis nominet, tota Ecclesia est. Et si quis eos vellet nocere, ignis exiet de ore eorum, comburens inimicos eorum, et si quis eos vult laedere, sic oportet et illum occidi. Hoc est, si quis Ecclesiam laedere cupit, ejusdem laesionis reciprocante judicio, igne consumitur condemnatus, hoc recipiens juste, quod ingerere affectat injuste. Sive in bono precibus oris Ecclesiae igne spiritaliter consumitur in melius commutandus, cum errore pereunte homo salvatur ab errore conversus. Hi habent potestatem claudere coelum, ne imbrem pluat in diebus prophetiae ipsorum. Habent, ait, non, habebunt, tanquam modo non habeant. Data quippe omni potestate in coelo et in terra Filio hominis (Matth. XXVIII), etiam de ejus corpore [Col. 0867C] quod est Ecclesia, intelligi potest, quod coelum claudat, quando ab ea in terra sterili benedictio non descendit, sicut Dominus de parte vineae suae dicit (Isa. V): Et nubibus meis mandabo, ne pluant super eam imbrem. Potestatem habent omnium aquarum convertendi eas in sanguinem, et ferire terram in omni plaga quotiescunque voluerint. Non solum aquas suspendunt, sed etiam quae descenderant, inutiles faciunt, hoc est, vertere aquas in sanguinem, propter eos qui ea quae Ecclesia spiritaliter examinanda tradit, carnaliter sapiunt, meritoque ab Ecclesia justo anathemate percussi, moriuntur: et unde aliis spiritalis vita et profectus accedit, inde ipsi defectum mortis incurrunt; sapere enim, ait Apostolus (Rom. VIII) secundum carnem, mors est. Bonus ergo odor Christi de Ecclesia [Col. 0867D] fragrans, aliis odor mortis cedit in mortem, aliis odor vitae in vitam (II Cor. II). Hinc etiam dicitur terrenos plagis percutere, cum pro diversitatibus meritorum atque peccantium ligandi ac solvendi potestate percepta, recta singulos sanctione dijudicat. Et cum finierint martyrium suum, bestia quae ascendit de abysso, faciet cum eis bellum, et vincet eos et occidet eos. Hic liquido claret, ante novissimam persecutionem haec fieri, cum dicit, dum finierint martyrium suum, utique illud quod perhibent usque ad revelationem bestiae, quae ascensura est ex abysso, id est ex latebris nequitiae cordis Judaeorum. De tribu enim Dan Antichristus traditur nasciturus. Vincet eos, dixit, in his qui succubuerint. Occidet autem, illos [Col. 0868A] significans qui pro Christi nomine laudabili patientia fuerint interempti. Et corpora eorum ponet in medio civitatis illius magnae quae vocatur spiritualiter Sodoma et Aegyptus, ubi et Dominus eorum crucifixus est. Alia translatio corpus posuit. Duorum dixit corpus unum, aliquando in subsequentibus corpora, ut et numerum Testamentorum servaret, duoque martyria, et Ecclesiam unum corpus ostenderet; non solum de occisis, sed et de vivis dixit. Projicietur, id est spernetur, sicut projecisti sermones meos retro (Psal. XLIX). In medio, hoc est in promptu. Illa scilicet Jerusalem, quae occidit prophetas, juxta verbum Domini increpantis (Matth. XXIII), et ad se missos lapidavit, meritoque reprobari, non instaurari promeruit. Et videbunt de populis et tribubus, linguis et gentibus, et [Col. 0868B] corpora eorum non sinent poni in sepulcris. Cum corpora prohibentur locis debitis recolligi, dies memoriae ipsorum non sinunt sacra viventium celebritate signari. Aliter vota talium exprimuntur, quibus impii Ecclesiam Christi de mundo nituntur auferre, sicut psalmus dicit (Psal. CVIII): Et non sit in memoria nomen amplius, quod licet implere non valeant, noxiam tamen exerunt voluntatem. Et inhabitantes, inquit, terram, gaudebunt super eos, et jucundabuntur, et munera invicem mittent, quoniam hi duo cruciaverunt eos qui inhabitant terram. Mirum non est, si terrena sapientes, justorum mortibus gaudeant: nam praeter plagas quibus propter testamentum Dei humanum genus arguetur, etiam visus ipse justorum gravat injustos, sicut scriptum est (Sap. II): Gravis [Col. 0868C] est nobis etiam ad videndum, non solum gravat, sed etiam tabescere facit. Hinc psalmus (Psal. CXI): Peccator videbit et irascetur, dentibus suis fremet et tabescet. Et post tres dies et dimidium, spiritus vitae a Deo intravit in illos, et steterunt super pedes suos: et quicunque eos viderunt, pertimuerunt. Tres dies et dimidium possumus intelligere tres annos et sex menses, quos in ultima hebdomada Danielis quoque prophetia (Dan. IX) praenuntiat adfuturos. More Scripturae loquentis utentes, quod dictum legimus de quadraginta diebus quibus exploratores terram Chanaan circuierunt (Num. XIII), annus pro die reputabitur, ut hic versa vice dies pro anno positus agnoscatur. Et ne ex incerto nostrae expositionis surgat intentio, oportet ipsius loci verba cum congrua expositione [Col. 0868D] nos principaliter ponere, si quomodo valeamus hujus loci abdita penetrare; cum enim de septuaginta hebdomadibus loquitur, sic ait (Dan. IX): Ut iterum aedificetur Jerusalem, usque ad Christum ducem hebdomades sexaginta duae erunt, et post hebdomades sexaginta duas occidetur Christus, et jam non erit ejus populus qui eum negaturus est, et civitatem et sanctuarium dissipabit populus cum duce venturo (Ibid.). Et post paululum: Confirmabit, inquit, pactum multis hebdomada una, et in dimidio hebdomadis deficiet hostia et sacrificium, et in templo erit abominatio desolationis. Haec cum ad primum Christi referantur adventum, in quo et peracta sortiuntur effectum, illud tamen quod post divisionem [Col. 0869A] hebdomadarum, quam secretiore supernae inspirationis typo distribuit, primum memorans septuaginta, postea sexaginta duas, postremo unam, quam et ipsam in duas dividit partes, non incongrue et ad finem primi adventus Christi hebdomada ipsa finalis aptatur, quando et secundus inchoatur. Quod ut clarius disseratur, ad utrumque puto cum congrua expositione necessario referendum. Nam quod post septuaginta et sexaginta duas hebdomades Christus veniens occidatur, seque occidentes reprobans, sicut dictum est, eadem gens non ejus, et quod confirmaverit pactum multis hebdomada, cum omnia Testamenti Veteris dicta vel gesta, quae Christi adventui typice serviebant, ipsius praesentiae veritate completa sunt, qui finis est legis (Rom. X), recte quidem accipitur; [Col. 0869B] praecipue tamen etiam ad finalem mundi decursum hujus hebdomadis intelligentiam pertinere convenienter existimo, cum ibidem mox audio: Et in dimidio hebdomadis deficiet hostia et sacrificium. Nam et in subsequentibus dicit (Dan. IX), quia in tempus temporum et dimidium temporis. Et cum completa fuerit dispersio manus [Sic. Forte omnis] populi sancti, complebuntur universa haec; et post paululum: Cum ablatum, inquit, fuerit juge sacrificium, et posita fuerit abominatio in desolatione, dies mille ducenti nonaginta, qui numerus circa trium annorum et sex mensium curricula diversatur, quando maxime illa duo martyrii genera, quae in habitu actuque constare praemisimus, sic dimidio hebdomadis praedicationis Eliae firmantur, ut nullo possint venturae mox persecutionis [Col. 0869C] impetu dejici, quia sicut tunc acrior persecutio, ita in militibus Christi invicte certantibus enitebit amplior fortitudo. De ipsis enim et Joannes dicit: Et dabo duobus martyribus meis, ut prophetent diebus mille ducentis sexaginta, saccis amicti. Licet enim residuis tribus annis et sex mensibus ante Antichristi violentiam, aut secessione locorum tanquam mortui cedant, aut congrue latibulis recepti non pareant, eo quod divinitus moniti delitescant: sic tamen stabiliri, ejusque pugnae certamine instaurato reddendi narrantur, ut per spiritum vitae super pedes suos stabiles perseverent, quando novissima vel praedicatione vel persecutione confirmabit pactum multis hebdomada una, sed etiam aliis martyrio consummato peremptis, aliisque fugatis, pro unius compage [Col. 0869D] corporis ipsi resurgere praedicentur, eo quod uno spiritu armati, et una fide fundati, spiritaliter demigrant, quia si quid patitur unum membrum, compatiuntur omnia membra (I Cor. XII). Propterea et Dominus de Joanne dicit (Luc. I): In spiritu et virtute Eliae; vel illud (Matt. XVII), Elias jam venit, et fecerunt ei quaecunque voluerunt, Joannem volens hoc dicto intelligi, de quo nascituro promiserat, quod in spiritu et virtute Eliae fuerat praecursurus, ut per ejusdem spiritus gratiam et unius officii formam alteram pro altera cognoscatur aptius insinuare personam, Eliae scilicet pro Joannis, quia sicut ille in primo, ita iste in secundo praecedit adventu. Hic et Dominus, Elias, inquit (Ibid.), veniet, et ipse restituet [Col. 0870A] omnia. Quando enim implebit promissa, tunc restituet adumbrata. Tunc etiam confirmabit pactum multis hebdomada una, quae omnia in ipsius Eliae persona prophetice cognoscuntur quondam fuisse praemissa, quando eodem temporis intervallo, id est tribus annis et sex mensibus, ne plueret latuit (III Reg. XVII); divinoque nutu iterum pluvias impetraturus, apparuit; et per sacrificium quod oblatum fuerat, aversos Israeliticae plebis animos Deo reconcilians acquisivit (III Reg. XVIII). Nec frustra hic ipsius quoque pluviae factam existimo mentionem, nisi ut de praecedentibus exspectemus futuris reddenda sit operibus veritatem (Sic), aliis videlicet residuis tribus annis et sex mensibus, persecutione Antichristi occiso Elia, grassante, antequam medio hebdomadis [Col. 0870B] hostiam dicit sacrificiumque deficere, quod in Ecclesia nunc solemniter immolatur, Antichristi scilicet tunc saevitia praevalente. Ipso denique praedicante, in Christum Judaei sunt credituri, quo increpante, ab idololatria quondam meruere converti. Jam nunc quaeri potest utrum ad tempus trium annorum sexque mensium praedicatio Eliae, horum resurrectio debeat coaptari, an ad residuos tres annos persecutionis Antichristi, propter quod praemisit: Et corpora eorum non sinet poni in sepulcris, et inhabitantes terram gaudebunt super eos, et caetera quae aut praeoccupata narrantur, cum futura tanquam praeterita conscribuntur, aut ideo forsitan ambigue contexuntur, quia et in dimidia hebdomada praedicationis, et in dimidia hebdomada persecutionis tales futuri [Col. 0870C] non deerunt. Et in illa hora factus est magnus terraemotus, et decima pars civitatis cecidit, et occisa sunt a terraemotu numero septem millia hominum. In terraemotu persecutionem aut recapitulando significat, aut clarius illis visis, qui jam mortui putabantur, exaggeratam fuisse denuntiat. Hora enim est omne tempus, et denarius numerus perfectus est, et septenarius. Quod si non esset, a parte totum intelligendum erat. Dicit enim civitatem in parte scilicet malorum interisse collapsum, ita ut etiam illi intelligantur, et de quibus legimus (I Joan. II): Ex nobis exierunt, sed non fuerunt ex nobis. Nam si fuissent ex nobis, permansissent utique nobiscum. Duo quippe sunt aedificia, unum supra petram, alterum super arenam (Matth. VII), hoc dicit [Col. 0870D] cecidisse. Et reliqui in timorem sunt missi, et dederunt claritatem Deo coeli et terrae. Isti sunt supra petram aedificati (Luc. VI), qui aliis terraemotu, id est persecutione cadentibus de stabilitate sui recta, Deum confessione clarificant. Finita recapitulatione, quam praetermisso septimo angelo ingesserat, repetit ordinem, dicens: Vae secundum abiit, et ecce vae tertium veniet cito. Dixerat enim, confecto praelio locustarum, vae unum abiisse, et altera dicit duo venire, ne statim tertium describere putaretur, quoniam recapitulandum erat. Nunc finita ipsa recapitulatione, vae inquit, secundum abiit, non recapitulationis, sed equorum: quibus descriptis, vae non reddiderat. Vae ergo secundum abiit, equorum est, quod sequitur [Col. 0871A] tertium vae. Et septimus angelus, in quo finis: hinc videtur duos fines fecisse, unum recapitulationis, alterum ordinis. Dicit enim finem in resurrectione tertium, et indicit alterum, qui pugnae debebatur, dicens: Vae secundum abiit, et ecce vae tertium veniet cito. Et septimus angelus tuba cecinit, et factae sunt in coelo voces magnae, dicentes: Factum est regnum Dei nostri et Christi ejus, et regnabit in saecula saeculorum. Et viginti quatuor seniores qui in conspectu Dei sedent in sedibus suis, ceciderunt in facies suas, et adoraverunt Deum, dicentes: Gratias agimus tibi, Domine Deus omnipotens, qui es, et fuisti, quod potestatem tuam magnam accepisti, et regnasti. Et gentes iratae sunt, et advenit ira tua, et tempus mortuorum judicare, et reddere mercedem servis prophetis, et timentibus [Col. 0871B] nomen tuum, pusillis et magnis, atque exterminandi eos qui terram corruperunt. De senioribus satis fuerit superque praemissum, quid intelligi debeat. Initium autem nunc memoravit, et finem dispensationis Christi: nam dicendo, regnasti, et gentes iratae sunt, primum Christi demonstrat adventum. Quod vero sequitur, Venit ira tua et tempus mortuorum, vel, sicut alia translatio habet, quo [quod] mortuis judicetur, secundus adventus ostenditur, quando et mercedem sancti et prophetae timentesque nomen ejus recipiunt pusilli et magni, perfecti et parvuli, quia imperfectum meum, inquit, viderunt oculi tui, et in libro tuo omnes scribentur (Ps. CXXXVIII). Et ne sibi impunitatem mali promitterent, subjecit: Atque exterminandi eos qui terram corruperunt, sicut [Col. 0871C] psalmus dicit (Psal. XXXIII): Vultus autem Domini super facientes mala. Ecce, inquit, vae tertium venit in voce septimi angeli; et cum cecinisset, non nisi Ecclesiam dixit laudantem Dominum et gratias agentem, unde intelligimus bonorum remunerationem non esse sine vae malorum. Inde psalmus (Psal. II): Cum exarserit, inquit, in brevi ira ejus, utique super malos, beati omnes qui confidunt in eo. Sic et nunc ipsa Ecclesia dicit: Venit ira tua et tempus mortuorum judicare, et dare servis tuis mercedem, etc. Hoc est vae novissimum. Recapitulata sane Domini nativitate corporea, eadem aliter ac latius dicturus insinuat. Et apertum est templum Dei in coelo, id est Ecclesia. Templum Dei, Christi corpus intelligi potest. Unde idem Dominus: Solvite, inquit (Joan. II), templum hoc, [Col. 0871D] et in tribus diebus resuscitabo illud. Aliter hic sub multiplici significationum varietate certa potest intelligentia vestigari, ut unaquaeque res suae proprietati aptius reddita, lucidius possit agnosci. Cum enim arca plerumque significet Ecclesiam, hic in templo arcam testamenti aliquid altius intelligendum admonuit; dicendo etiam in coelo, secretum nos aliquid penetrare persuadet, ut iste sit intellectus: templum Ecclesia; arca testamenti mysterium incarnationis Christi qui ad mortem illius arcae et tabulas intra se testamenti gerebat, qui legem non solvere venerat, sed adimplere (Matth. V). Quotquot enim promissiones Dei sunt, ait Apostolus (II Cor. I), in illo est. Et unam auream habentem manna (Hebr. IX): quia spirituale [Col. 0872A] pabulum intra corpus sapientiae fulgore decorum gerit intellectum aliis praerogandum. Panis enim Dei est, qui de coelo descendit et dat vitam mundo (Joan. VI). Et virgam Aaron, eo quod intemerata virgine singulariter novo ortu progenitus, intra tectorium carnis instar amygdalae, omnes thesauros sapientiae et scientiae penes se habere narratur (Colos. II) absconditos. Hinc psalmus: Exsurge, inquit, Domine, in requiem tuam, tu et arca sanctificationis tuae, et caetera quae eidem concinunt sensui. Sic enim promittit Deus per Jeremiam aboleri arcam testamenti de cordibus hominum, illam utique Hebraeorum, et Jerusalem, id est Ecclesiam vocari thronum Domini, dicens: Cum multiplicati fueritis et creveritis super terram, dicit Dominus, non dicent [Col. 0872B] jam, arca testamenti Domini, neque ascendet super eor. In illis diebus et in tempore illo vocabunt Jerusalem thronum Domini, et congregabuntur ad eam omnes gentes in nomine Domini (Jerem. III). Et facta sunt fulgura et voces et tonitrua et terraemotus et grando magna. Fulgura, virtutes, quibus suos Christus Dominus fecit fulgere discipulos. Voces et tonitrua, praedicationes, quibus tanquam nubes apostoli populis intonabant. Terraemotus strepitus, concitatus populorum, qui persecutiones crescentis Ecclesiae saepius ingerebant. Grando semper se plus frangendo fluctibus illisa nocet, seque vastando comminuit. Sic etiam saeva gentilium multitudo, quae fidem Christi persequebatur, ipsum postea sectando, facta est numero vel parva vel nulla. Haec dixerat facta et in [Col. 0872C] descriptione praedicationis septem angelorum ab ipso adventu Domini, et generaliter ab origine in finem; deinde per partes quemadmodum facta sint, ita et nunc ut templum Dei in coelo apertum sit, et pugnae secutae, dicens:



CAP. XII.

Signum magnum visum in coelo. Quod nunc quoque videtur in Ecclesia, id est sapientiae Dei humanam naturam sancto Spiritu operante conjungi, et ex utraque unum eumdemque Christum mediatorem Dei et hominum fieri, praedicari vel credi, ipso dicente (Joan. II): Solvite templum hoc, et in tribus diebus resuscitabo illud; et evangelista, Ipse autem dicebat de templo corporis sui. Mulier amicta sole, et luna sub pedibus ejus. Frequenter dictum est genus in multas dividi species, quae unum sunt, nam quod [Col. 0872D] est coelum, hoc est templum in coelo, hoc mulier amicta sole, et luna sub pedibus ejus, id est Ecclesia Christo induta, propter ejus dilectionem mutabilia cuncta calcantem. Neque enim his mutabilibus rapitur, quae stabili cohaerens bono veraciter dicit (Psal. LXXII): Mihi autem adjungi Deo bonum est. Hinc illae voces sunt quas de Ecclesia legimus (Cant. VI): Speciosa sicut sol, perfecta sicut luna; et iterum: Sic ut luna perfecta in aeternum, et testis in coelo fidelis (Psal. LXXXVIII). Peregrinantem sane Ecclesiam dicit; aliter, post humanam Christi nativitatem vidimus multas haereticorum easdemque falsas proferri sententias. De hoc namque templo aliud Valentius, aliud Bardezanes, aliud Apollinaris, aliud Nestorius [Col. 0873A] aliud Eutyches, aliud Timotheus Hilarus, haeresiarchae, prout libuit mentiti, dixerunt, ut tanquam veritas de terra orta sit et pugnae secutae sint, ut unde orthodoxi et fideles acquirunt praemium, inde haeretici male de Christi incarnatione sentientes, incurrant damnationis aeternae supplicium. Hinc de ipso a Simeone dictum in Evangelio (Luc. II) meminimus: Ecce positus est hic in ruinam et in resurrectionem multorum in Israel, et in signum cui contradicetur. Et in capite ejus corona stellarum duodecim, id est Ecclesiae; duodenario apostolorum numero primordia dicit fundatae mox Ecclesiae, decorari. Hinc psalmus dicit (Psal. XX): Posuisti in capite ejus coronam de lapide pretioso. Et erat praegnans mente, non ventre; et clamabat. In valle plorationis [Col. 0873B] gemebunda et quos parturit, parit; et jam genitos parturire non desinit. Hinc Apostolus (Galat. IV): Filioli mei, inquit, quos iterum parturio, donec Christus formetur in vobis. Et visum est aliud signum in coelo, et ecce draco rufus magnus, cruentus videlicet et saevus, habens capita septem et cornua decem, et super capita ejus diademata septem. Capita septem reges sunt septem, cornua vero regna, de quibus suo loco erit plenius disputandum, et cauda ejus trahebat tertiam partem stellarum coeli, et dejecit eas in terram. Cauda, prophetae iniqui sunt, per quos suam inimicus nequitiam implet. Hinc Isaias dicit (Isa. IX): Propheta docens mendacium, ipse est cauda. Qui eorum doctrinis inhaerent, in terram praecipitari dicuntur. Tertiam porro partem stellarum coeli, illud [Col. 0873C] memorat omne corpus malorum, sive in angelis quos de coelo secum pari ruina detraxit, sive in hominibus quos seduxit. Stellas autem, quos de bonis diabolus reprobos facit. Et draco stetit in conspectu mulieris quae paritura erat, ut cum peperisset, natum ejus comedisset. Id est insidiator diabolus novum hominem qui secundum Deum creatus est, et in quo renovamur spiritu mentis nostrae justitia et sanctitate veritatis (Ephes. IV) in Ecclesia molitur occidere, cum in unoquoque fidelium ejus exortum captiose nititur operire vel profectum exstinguere. Hoc etiam in unum haereticum contigisse meminimus, qui lethali somnolentia suum natum usque ad mortem legitur praefocasse, in quo nativitas vitae, in qua ambulare jubemur, necari prophetice figuratur. In conspectu [Col. 0873D] autem mulieris stetisse dicitur, quoniam illa, inquit, observabit caput tuum, et tu insidiaberis calcaneo ejus (Gen. III). Et peperit masculum qui recturus erat omnes gentes in virga ferrea. Ideo masculum, quod virili sexui noverimus tanquam superiori, jure deberi victoriam. Recte hic caput Ecclesiae Christus in singulis membris dicitur nasci, qui cognoscitur principari. Ipse enim auctor et consummator est fidei, in quo faciemus virtutem. In virga ferrea, id est in inflexibili justitia. Reget, in bonis; confringet, in malis. Quod etiam ejus Ecclesiae tanquam corpori coaptatur et capiti. Omnes enim (inquit) qui in Christo Jesu baptizati estis Christum induistis (Galat. III); et, Erunt duo in carne una. Quod in Christo intelligendum, [Col. 0874A] dicit Apostolus, et in Ecclesia (Eph. V). Raptus est filius ejus ad Deum et ad thronum ejus. Licet in capite Christo praecesserit, qui peracta dispensatione ascendit ad Patrem, congruit tamen et corpori. Hinc sunt illae voces Apostoli (Eph. II): Qui nos resuscitavit, et consedere fecit in coelestibus: et (Philip. III): Conversatio nostra in coelis est; et (Colos. III): Si consurrexistis cum Christo, quae sursum sunt quaerite, ubi Christus est in dextera Dei sedens. Quod si etiam de Christi persona specialiter velis accipere, excepto cruciatu, quem in partu B. Mariam non est credendum habuisse, quam novimus nullum in conceptu peccatum libidinis contraxisse, recte potes caetera coaptare, si rufi draconis insidias, persecutiones quas ab ipsis incunabulis ab Herode [Col. 0874B] (Matth. I) Christus pertulit; et deinceps usque ad mortem crucis subire voluit cognoscamus, qui cum mortem ejus inhians appetisset, ejus resurrectionem frustratus, ad thronum Dei, id est ad dexteram Patris raptum ingemit. Et mulier fugit in solitudinem, ubi habet locum praeparatum a Deo, ut eam illic alat. Diebus mille ducentis sexaginta. Solitudinem ponit hujus vitae peregrinationem, in qua singulari spe beatae remunerationis ut passer singularis (Psal. CI) vivit Ecclesia, quae a rege suo potestatem accepit calcandi supra serpentes (Marc. XVI; Luc. X) et scorpiones, et super omnem virtutem inimici jam draconis rufi: nam etiam populus Israel per eremum ductus (Num. XXI), ignitos serpentes aenei visu potuit superare. Omnia enim haec, inquit [Col. 0874C] Apostolus (I Cor. X), in figura nostri facta sunt, et sicut illos manna visibili, sic nunc Ecclesiam pascit pane coelesti. Praeparatum autem locum habet, de quo propheta dicit (Psal. LXXXIII): In loco quem disposuit: quodque eum nec oculus vidit, nec auris audivit, nec in cor hominis ascendit (I Cor. III), quia cor hominis illuc debet ascendere, humani sermonis pace mutua compellente, locum dispositum et locum praeparatum potuit utrumque proferre, cum antea praemitteret, dicens (Psal. LXXXIII): Beatus vir cujus est susceptio ejus abs te, Domine, ascensiones in corde ejus disposuit in convalle plorationis, in locum quem disposuit. Idem namque et refugii locus est peregrinis, et refectionis cibus esurientibus servis, qui merces promittitur regnaturis. Haec ergo quae [Col. 0874D] paravit Deus Apostolo dicente (I Cor. II), diligentibus se: Nobis, inquit, revelavit Deus per Spiritum suum, quo uno revelante, haec profunda etiam beatus Joannes potuit penetrare, isto sane dierum numero, qui tres annos et sex menses faciunt, omnia Christianitatis tempora etiam hoc loco significat ex quo Christi praedicatio coepit, et usque in finem fructificans crescit. Et accidit praelium in coelo Michael et angelis ejus, ut pugnarent cum dracone, etc. Non hic putandum est, angelos Dei in coelo ausos fuisse impugnare, cum nec Job hic posset, nisi Deo permittente, tentare (Job I). Sed coelum hic Ecclesiam manifestius declaravit, ubi contra spiritalium nequitias ab unoquoque fidelium jugiter dimicatur. Hinc [Col. 0875A] Apostolus (Ephes. VI): Non est nobis colluctatio adversus carnem et sanguinem, sed adversus principes et potestates, et adversus mundi rectores tenebrarum harum. Ideo autem hic Michaelem cum angelis suis contra diabolum confligere dicit, quia secundum voluntatem pro peregrinante Ecclesia orando et adjutorio ministrando, recte intelligitur pro ea confligere. Nonne sunt omnes, inquit Apostolus (Hebr. I), administratores spiritus, missi in ministerium propter eos qui haereditatem capiunt salutis aeternae? Nam et nomen ipsius Michael, adjutorium Dei interpretatum dicitur, et congrue hoc ei opus specialiter deputatur. Ipsum enim et Daniel in novissima pressura in adjutorium dixit Ecclesiae esse venturum. In tempore, inquit (Dan. XII), illo consurget Michael princeps [Col. 0875B] magnus, qui stat pro filiis populi tui, et veniet tempus quale non fuit ab eo quo gentes esse coeperunt, usque ad tempus illud. Et in tempore illo salvabitur populus tuus, omnis qui inventus fuerit scriptus in libro. Quod vero angeli ejus esse dicuntur, eo hic locutionis genere usus est, quo legimus (Matth. XVIII): Quoniam angeli eorum in coelis semper vident faciem Patris mei, qui in coelis est, eorum scilicet quorum cives esse in Christum credendo coeperunt, sicut et hic angeli ejus: quia uno praesidente rege munerari, et uno Spiritu creduntur vivificante beatificari. Et draco pugnabat et angeli ejus, neque valuerunt, neque locus eorum amplius in coelo inventus est. Diabolus et angeli ejus intelligendi sunt, qui ei natura et voluntate similes sunt, sed et homines, qui eorum [Col. 0875C] laqueis irretiti, talium fuerint sectatores. Nam pro qualitatibus voluntatum et de diabolo dictum est: Malus homo hoc fecit (Matth. XIII), et de Juda, diabolus est (Joan. VI). Bipartito quippe corpore diabolus in suis traditur, victus autem ab eis dicitur expelli, qui post renuntiationem ejus, fide Christi percepta, errores ejus ultra non repetunt, sed in eis charitas perseverat de corde puro et conscientia bona et fide non ficta (I Tim. I); sive quando ab omni malorum commixtione jam separata Ecclesia, et futura beatitudine glorificata, diabolo et angelis ejus nullus neque seducendi malos, neque probandi bonos, locus amplius tribuetur. Unde psalmus ipsum notans, dicit (Psal. XXXVI): Transivi, et ecce non erat; et quaesivi eum, et non est inventus locus ejus. Et missus [Col. 0875D] est ille draco, serpens magnus et antiquus, qui dicitur diabolus et Satanas, qui seducit universum orbem terrarum, missus est in terram, et angeli ejus cum eo missi sunt in terram. Hic terrena sapientes dantur intelligi, in quibus illa sententia praevalente diabolus cognoscitur habitare. Terram comedes omnibus diebus vitae tuae (Gen. III). Ab spiritalibus enim exclusus, suis meritis aptos terrenos invadit, hoc est de coelo praecipitari et in terram mitti. Et audivi vocem magnam in coelo dicentem: Nunc facta est salus et virtus, et regnum Dei nostri, et potestas Christi ejus. Evidenter ostenditur, in quo nos coelo intelligere ista conveniat. In Ecclesia namque factam novimus victoria Christi salutem, per quam cognitam [Col. 0876A] accepit etiam potestatem ligandi soluta et solvendi ligata, cum in uno Petro generali significatione omnis audivit: Quae ligaveris super terram, ligata erunt et in coelis; et quae solveris, soluta (Matth. VI). De hac Dominus dicit (Matth. XXVIII): Data est mihi omnis potestas in coelo et in terra, non quam semper ipse habuit, sed quam in Ecclesia ex tempore quo voluit tanquam caput in membris habere coepit. Quoniam praecipitatus est accusator fratrum nostrorum, qui accusabat eos in conspectu Dei nostri diebus ac noctibus. Exsuperatus est ab ipsis propter sanguinem Agni, et propter verbum testimonii eorum. Praemisso nuper locutionis genere, ex persona angelorum dicit: accusator fratrum nostrorum, id est, civium in futuro nostrorum, nunc autem peregrinorum. Ad illam [Col. 0876B] quippe civitatem coelestem Jerusalem fideles nunc tendunt, quam angeli feliciter incolunt. Quod autem de coelis exclusum, in terram missum gaudendo dicere perhibentur, illorum redemptioni congratulantur, quos sibi Dominus ad inhabitandum praeparare dignatus est templum. Anima enim justi sedes sapientiae. De terrenis autem, in quos dicitur descendisse, divinae justitiae penetralia angeli cognoscendo collaudant, eique misericordiam et judicium super beati decantant, cum et in redemptis bonitas, et in perditis aequitas divina monstratur. Nam et illi vincentes per Agni sanguinem dicuntur diabolum superare potuisse. Et quod sequitur, Nec amaverunt animas suas usque ad mortem, illam utique accepisse credendi sunt charitatem, quae diffunditur in cordibus nostris, non [Col. 0876C] ex nobis, sed per Spiritum sanctum, qui datus est nobis (Rom. V). Huic tam magno bono congratulandum docens, dicit: Propter hoc exsultate, coeli, et qui habitatis in eis. Hic si ut superius in angelis coelum Ecclesia cognoscatur, utrisque convenit in Domino concorditer gratulari, cum et homines angelis sociari creduntur, et angeli hominum in Christo substantiae famulantur. Sequitur, Vae vobis, terra et mare, quoniam descendit ad vos diabolus cum ira ingenti, sciens modicum sibi tempus superesse! Sicut redemptis exsultatio, sic pereuntibus planctus debuit exhiberi. Hinc Ezechiel dicit (Cap. II) se librum accepisse habentem scriptum lamentum, carmen et vae. In lamentatione poenitentium fletus, in carmine jucunditatem sanctorum insinuat. Vae autem, malorum [Col. 0876D] condemnationem proprie manifestat. Quod etiam hic memorat, dicens: Vae vobis terra et mare, etc., usque, sciens modicum sibi tempus superesse. Hinc Domino invicta potestate coactus confiteri, dicit: Venisti ante tempus torquere nos? Et cum vidisset draco quod esset dejectus in terram, persecutus est mulierem quae illum masculum pepererat. Hoc est, quod praemisimus inextricabiles inimicitias contra Ecclesiam diabolum gerere. Quando enim vincendus excluditur, tanto acrius suas non desinit multiplicare versutias. Et datae sunt mulieri duae alae quasi aquilae magnae, ut volaret in solitudinem in locum suum. Ecclesia in modum alarum duobus utitur Testamentis, quibus edocta, insidias inimici et praeceptis defugere [Col. 0877A] studet instructa, et exemplis superat informata. Gemina quoque regitur Dei et proximi charitate. Locus autem solitudinis, est hujus mundanae peregrinationis. Quandiu enim sumus in corpore, peregrinamur a Domino (II Cor. V). Quo maxime cor dirigit, qui non loco, sed affectu de mundo discedit, et propheta dicit (Psal. LIV): Ecce elongavi fugiens, et mansi in solitudine. Exspectabam eum qui salvum me faceret. Congrue autem hic aquilae similitudinem memorat, qui cum prae caeteris avibus cognoscatur altius evolare, viso tamen eminus cibo, indigentia naturali subacta, mox ad ima descendit, sicut Ecclesia in spiritalibus membris cum ea quae sursum sunt (Colos. III) mente petat et sapiat, infirmitate tamen corporis aggravata, necessitatibus subjacet indigentiae [Col. 0877B] corporalis, pro quibus ingemiscit et parturit usque adhuc; vanitati enim creatura subjecta est (Rom. VIII), non volens, sed propter eum qui subjecit eam in spe. Item: Sive enim mente excessimus, Deo, sive temperantes sumus, vobis (II Cor. V). Ubi alitur per tempus et tempora et dimidium temporis ab Antichristi facie, id est illius serpentis, trium annorum tempore et sex mensium. Hoc rursus significat tempus, quo usque ad finem Christi Dei Ecclesia propagatur, idolorum culturam fugiens, omnesque serpentis errores, hoc est quod dicit, a facie illius serpentis, quem draconem superius memorat, quod eum in sanguine Agni vicit, ut veraciter cantet (Psal. XC): Super aspidem et basiliscum ambulabis et conculcabis leonem et draconem. Et misit ille serpens [Col. 0877C] ex ore suo post mulierem aquam in modum fluminis, ut eam perderet. Impetum persecutorum aqua significat. Hinc psalmus (Psal. CXXIII): Cum insurgerent homines in nos, forsitan vivos absorbuissent nos. Cum irasceretur animus eorum super nos, forsitan velut aqua deglutissent nos. Torrentem pertransivit anima nostra, etc. Sed adjuvit terra mulierem, et aperuit terra os suum, et absorbuit flumen quod draco ex ore suo emiserat. Licet terra possit hic quoque [Col. 0878A] Ecclesia intelligi, sicut in psalmo (CII): Qui fundavit terram super stabilitatem suam, non inclinabitur in saeculum saeculi, id est in sanctis, quorum preces atque doctrinae et dispensatio salutaris, inimici versutias detectas evacuant, melius hic tamen intelligitur terra humana in Christo natura, ipsa est veritas quae de terra orta est (Psal. LXIV), qui vultui Dei semper apparens, sicut Apostolus dicit (Hebr. IX), pro nobis interpellat. Haec enim terra susceptam in se deglutiens mortem, tanquam os dicitur aperire, quando abundantia vitae suae auctorem mortis cognoscitur sorbuisse (Rom. VIII): et absorbebam [absorbendum] nihilominus docuisse, quando in monte sedens (Matth. V), aperiens os suum, ampliora praecepta discipulis tradidit, legem mandatorum evacuans (Ephes. [Col. 0878B] II). Et iratus draco mulieri, abiit facere bellum cum reliquis de semine ejus qui observant praeceptum Dei, et habent testimonium Jesu Christi. Videns non posse continuari persecutionem, neque ad effectum noxia vota perduci, quibus Ecclesiam Christi de mundo auferri posse putabat vel affectabat, scilicet dominici corporis tropaeo in coelestibus praevalentem, et in terrestribus dominantem, atque inferis imperantem. Ad hoc enim, inquit Apostolus (Rom. XIV), Christus mortuus est et resurrexit, ut et vivorum et mortuorum dominetur; itemque (Philip. II): Ut in nomine Jesu omne genu flectatur, coelestium, terrestrium et infernorum. Hoc, inquam, videns, bellum quidem cum reliquis de semine Ecclesiae per singulas generationes indesinenter molitur ingerere, quam [Col. 0878C] se jam novit de mundo eradere omnino non posse, quia portae, inquit, inferorum non praevalebunt adversus eam (Matth. XXVI). Illo utique Christus mirabiliter utens, multiplicatos sibi martyres opportune conquirit. Draconem vero cum sociis acrioribus plectendum judiciis definivit. Quocirca hunc librum ejusdem Ecclesiae puto memorabili aptius concludi victoria, cujus de mundo non potest perire memoria.



LIBER QUARTUS.
[Col. 0877]


CAP. XIII.

Et vidi bestiam ascendentem de mari, habentem cornua decem et capita septem, et super cornua [Col. 0877D] ejus diademata. Hoc hic mare posuit, quod ante abyssum, de qua dixerat ascendere istam bestiam. In utroque autem significatur populus: populum quippe videt e populo ascendere, et de populo bestiam surgere. Bestia autem generale nomen est, agno contrarium, sed in narratione pro locis intelligendum est, quam partem bestiae dicat. Aliquando enim diabolum dicit bestiam, aliquando corpus ejus, aliquando unum ex capitibus ipsius bestiae, quod quasi occisum in mortem resurrexit, quod est simulatio verae fidei: aliquando solos praepositos dicit bestiam. Nunc autem bestiam ascendentem de mari, corpus diaboli dicit, habentem cornua decem et capita septem, et super cornua ejus diademata, et super capita ejus nomen blasphemiae, in eo quod [Col. 0878C] se deum vult haberi, juste dicitur blasphemiae nomine titulari. De decem vero cornibus et septem capitibus, [Col. 0878D] aptiori subsequenti loco dicitur, quod utrumque ubique sufficiat. Et bestia quam vidi similis erat pardo, et pedes ejus tanquam ursi, et os ejus ut os leonis. Pardo propter varietatem gentium comparatur, urso propter malitiam bestialem, leoni propter virtutem corporis et linguae superbiam. Et dedit ei draco virtutem suam, et thronum suum, et potestatem magnam. Sic Apostolus de diaboli corpore loquens, Cujus est, inquit (II Thess. II), adventus secundum operationem Satanae in omni virtute et signis et prodigiis mendacii, his qui pereunt. Et unum caput ex septem capitibus quasi occisum fuerit ad mortem, et plaga mortis ejus curata est. Unum ex capitibus ejus dicit Antichristum, quia septem non numero sunt, sed significatione universitatis regni terreni agno [Col. 0879A] contrarii. Huic draconem, id est diabolum, suam dare certum est potestatem et thronum suum. Sicut enim in bono anima justi sedes sapientiae, sic in malo illis inimicus dare dicitur thronum, quos maxime possidens ad alios utitur seducendos, admiranda per eos Deo sinente frequenter exercens, qui tanta impietate progreditur, ad eludendos animos parvulorum, unum ex capitibus septem imitatione veri capitis se quasi occisum resurrexisse, et pro Christo, qui hoc vere perfecit, suscipiendum audeat exhibere. Et admiratae sunt gentes inhabitantes terram. A bestia translationem nominum fecit, ne diceret, mirata bestia secuta est bestiam. Terram enim posuit pro terrenis, qui eum et sequi et adorare maluerint, id est, sui qui in Antichristo tanquam in simulacro [Col. 0879B] diabolum adorare dicuntur, hoc est quod dicit: Et adoraverunt draconem, eo quod tradidisset omnem potestatem suam bestiae. Iterum adoraverunt bestiam, dicentes: Quis similis illi bestiae? Et quis poterit belligerare cum ea? Cum a suis sectatoribus eminere laudatur, sicut legimus, et aperire os gentium ac virtutes bonorum, et admirationem habere rem animalem ad terram: cum ergo, inquam, a suis laudatur, et in magniloquio extollitur, totum bestiae corpus omnino describitur. Et data est ei potestas faciendi mensibus quadraginta duobus. His etiam mensibus tres anni cum sex mensibus adimplentur, quibus superius quidem praesentis, nunc autem specialiter novissimae persecutionis praenuntiatur asperitas: nam propter quatuor notissimas orbis partes, si quater [Col. 0879C] legalem decalogum duxeris, in quo perfectionis est signum, quadragenarium comples: his cum duo charitatis praecepta actu adjeceris adimplenda, quadraginta duo perficiunt. Nihil enim juvissent enuntiata verbis, si non perficerentur operibus; his enim Ecclesia dicitur sicut alis aquilae temporaliter praemuniri, in solitudinem fugiens draconis insidias, alenda diebus mille ducentis quadraginta, quibus menses quadraginta duo supplentur, ut idem numerus non inani clareat significatione taxatus. Aperuit autem in blasphemia os suum adversus Deum in blasphemandum nomen ejus, et tabernaculum ejus, et eos qui in coelo habitant, id est adversus Deum et Ecclesiam quae in coelo habitat, propter quod Apostolus (Philip. III): Conversatio nostra in coelis est, inquit; et (Rom. VIII): Nunc [Col. 0879D] autem in carne non estis. Aliter: Templum hic etiam corporis Christi glorificatum puto significari tropaeum, quem tunc Antichristus dicitur blasphemare, quando dignitatem ei specialiter debitam, sibi ausus fuerit assignare. Hinc in Evangelio Dominus dicit: Unde seducantur, si fieri potest, etiam electi: confestim tamen sequitur: Sed propter electos abbreviabuntur dies illi (Matth. XXIV): Et data est ei potestas faciendi bellum cum sanctis, et vicit eos. Dicendo, aperuit os suum, ostenditur in hanc damnabiliter fiduciam prorupisse, ut quod ante occulte, nunc publice audeat blasphemare, quando dignitatem ei specialiter debitam sibi ausus fuerit assignare, et iniquitatem in excelso loqui, ut contrarius Christo, se velit pro eo accipiendum [Col. 0880A] vel vi ingerere, vel fraude supponere: potestatem temporaliter accipiet, qua ille male utens, nocere volens corpori Christi, sicut persecutores Christo patienti, amplius extollitur, et cum suis acrius cruciatur: de hac Dominus dicit (Joan. XIX): Non haberes in me potestatem, nisi datum tibi fuisset desuper. Si ergo circa suam passionem hanc ad momentum suis persecutoribus Christus dederat (Joan. XIV), cum in eo princeps hujus mundi nihil dignum morte reperiret, quid mirum si in sua Ecclesia sic ad tempus malos grassari permittat, ut eos vicisse dicat? licet a toto pars intelligi debeat, quae vinci potest. Et data est ei potestas in omnem tribum et populum et linguam et gentem; et adoraverunt eum omnes inhabitantes terram, quorum nomina non sunt [Col. 0880B] scripta in libro vitae Agni occisi, qui est ab origine mundi. Parum quippe videretur, si de ea bestia quae Agno contraria toties ponitur, diceretur: Non est Agnus aut non est Christus, quod se fingit, sed nec in libro Agni scriptus esse quispiam meruit, aut ipse aut qui ei consentiunt; licet possit etiam bestiae corpus intelligi, propter quod praemisit: Adoraverunt eum omnes inhabitantes terram, id est, terreni diabolum, cui dictum est: Terram comedes (Gen. III); de quibus Jeremias dicit: Recedentes a te in terra scribentur (Jerem. XXXII); vel psalmus, Et cum justis non scribantur (Psal. LXVIII). Si quis habet aures audiat. Qui captivum duxerit, et ipse capietur. Quoties hic ea spiritus dicit, quae intentius audienda sunt, ita praemittit. Facta enim mentione illius potestatis [Col. 0880C] quam accepturus est diabolus et bestia, ne magni pendendum esse ruinosi culminis momentaneum supercilium putaremus, tanquam cogitationibus humanis occurrens, instruit, dicens: Qui captivum duxerit, et ipse capietur: ac si diceret, Diabolus et bestia qui suis nunc retibus gentes captivare videntur, ipse erit cum suis cito captivus. Et qui gladio occiderit, et ipsum oportet gladio occidi. Sciens talia adventu Domini protinus vindicanda, propterea dicit: Et ipsum gladio oportet occidi, absolute ponens diaboli et Antichristi personam, tanquam habitantem cum habitaculo: idcirco indefinite: Qui captivum, inquit, duxerit, et ipse capietur; et qui gladio occiderit, et ipsum gladio oportet occidi: hinc Apostolus loquens, dicit (II Thess. 2): Tunc revelabitur ille iniquus, [Col. 0880D] quem Dominus Jesus interficiet spiritu oris sui, et destruet illustratione adventus sui. Tunc utique cum absorpta fuerit mors in victoriam (I Cor. XV), quando sanctos omnes oportet patienter et longanimiter exspectare; idcirco subjecit: Hic est patientia et fides sanctorum. Unde idem apostolus (Galat. VI): Fratres, inquit, non deficiamus: tempore enim suo metemus non deficientes. Et vidi aliam bestiam ascendentem de terra, habentem cornua duo similia agni, et loquebatur ut draco: et potestatem prioris bestiae omnem faciebat in terra. Duo cornua agni similia, duo Testamenta vero Agno competentia, sibi more usurpare tentavit. Ut draco tamen loqui dicitur, quia in hypocrisi, id est simulatione veritatis, quos seduxerit, [Col. 0881A] decipit. Agno enim similis non esset, si aperte ut draco loqueretur. Nunc autem agnum fingit ut Agnum invadat, id est Christi corpus; ut draco loquitur, quod eum quaerentes a via veritatis delusos expellat; et omnem potestatem prioris bestiae faciebat in terra. Prioris dixit, quam de mari ascendentem se vidisse praemisit, cui diabolus dederat potestatem suam magnam. Hanc potestatem dixit facere bestiam coram bestia. In praepositis enim quos distribuit, est omnis potestas populi, tanquam locustarum et equorum in caudis. Astante enim populo faciunt praepositi quod diaboli voluntati proficiat, sub velamento hypocrisis Ecclesiae. Intantum autem utramque bestiam claret unum corpus esse, et unius nequitiae cultum exercere, ut etiam sequentis bestiae hypocrisis [Col. 0881B] illi priori bestiae militare dicatur. Ideo subjecit: Ut inhabitantes terram, adorarent bestiam illam priorem, cujus curata erat plaga mortis, et fecit signa ita ut etiam ignem faceret de coelo descendere sub oculis hominum; et seduxit eos qui inhabitant terram; vel, sicut alia translatio habet, Terram et qui habitant in ea. Translationem iterum nominum facit. Bestiam illam cum capitibus vocavit terram, caput ejus bestiam. Dixerat enim ejus capitis curatam esse plagam. Nunc bestia, inquit, cujus curata est plaga, ostendens quia omnes partes bestiae, bestiam vocat, quia in omnibus ejus officiis diabolus est, qui est bestia. Bestia ergo cum duobus cornibus, quae est pars bestiae, facit bestiam, adorare bestiam, quia dixit et terram, ut in caput veluti occisum bestiae nomen [Col. 0881C] transferret, nec diceret: Fecit bestia ut adoraret bestia bestiam. Nam aliud est bestia, aliud terra, cum bestia populus sit, terra occiderit. Terram autem et eos qui habitant in ea, non sine ratione dixit. Nam sufficeret, terram aut eos qui habitant terram, sed vim seductionis ostendit, et animam et corpus sibi miserabiliter mancipasse. Qui enim vi cadit, non seductus, solo corpore captivus est. Qui autem seducitur, et corpore captivatur et mente. Propterea dixit: Facit terram et eos qui inhabitant eam, adorare bestiam, cujus curata est plaga mortis, et vixit. Intentius perspiciamus. Dominus noster Jesus Christus habet plagam de gladio, et vixit; hic autem dixit bestiam, quae habet plagam factam de gladio, et vixit. Dicit adoratum draconem et adoratam bestiam. Recedebam [Col. 0881D] cum solus draco adoratur a suis. Non enim sicut Ecclesia habet mediatorem corporaliter inter se et Deum, ita et diabolus inter se et suos, sed solo nomine de imitatione Christi. Bestia ista quam dixit, inter diabolum et suos personam non habet, quia in solo est vocabulo, quo dicunt se adorare Christum, qui mortuus est et resurrexit (Rom. VIII). In quo vocabulo diabolum adorant, qui hoc simulacrum suis invenit. Ipse enim Satanas transfigurat se velut angelum lucis (II Cor. XI), exhibens suis fallaciter solo nomine Christum. Porro ipse et suum et mediatoris implet locum, quod mediatorem non habet, nisi simulacrum Christi. Ipsam insimulationem dicit bestiam habere plagam gladii, et vivere. Bestia est [Col. 0882A] enim, quae hoc nomine inter se et suos conversatur. Propterea si quando dixit bestiam adorare, quae habet plagam de gladio, et vixit, diabolum ostendit, de quo Apostolus (II Thess. II): Qui adversatur et extollitur, inquit, supra omne quod dicitur Deus aut quod colitur, ita ut in templo Dei sedeat ostendens se tanquam sit Deus. Tres itaque, diabolus, bestia velut occisa, populus cum praepositis suis, duo sunt mediante imagine. Et si quando mediam dicit adorari, in diabolum res cadit, qui suum et hujus medii nominis implet locum, cum se suis opponit damnabiliter adorandum, de imitatione furti simulata obumbratione vocabuli. Et fecit signa magna, ita ut ignem faceret descendentem de coelo sub oculis hominum. Cum multa eum dicat signa facturum, hoc signum [Col. 0882B] memorabile caeteris praetulit. Haec translatio quasi de praeterito loquitur, cum futurum nuntiet. Alibi autem futurum significans, dicit: Ita ut ignem faciat de coelo descendere, id est, de Ecclesia ad terrenos, cum sive ex varietate gentium, sive ex inimicis fallentis astutia, linguis novis ac plurimis suos faciat loqui ministros, ut hoc quasi indicio donum sancti Spiritus se garriant percepisse, qui ignearum formam linguarum super singulos quondam veraciter legitur (Act. II) Christi enuntiasse discipulos. Hoc enim praecipue signum credentium Dominus quoque commendat, dicens (Marc. XVI): Signa autem eos qui crediderint, haec sequentur: In nomine meo daemonia ejicient, linguis loquentur novis, etc. Non ergo mirum si illa bestia quae sibi simulate Agni occisi [Col. 0882C] et viventis nomen usurpat, hanc etiam sancti Spiritus per imitationem fraudulenter vindicet specie tenus largitatem, suisque ministris simulet damnationem, sicut Simonem quondam affectasse, nec potuisse meminimus. Nam et de expulsione daemonum signisque compluribus cum ipsi ministri Satanae enumerantes dixerint (Matth. VII): Nonne in nomine tuo prophetavimus, et in nomine tuo daemonia ejecimus? etc., non approbat Dominus gloriantes, sed damnat et reprobat contumaces. Et ideo fortasse hoc excellens de igne signum, quo Spiritus sanctus figuratur, voluit specialiter nominare, quod potior illo inveniri non poterat. Nam cum multa nobiscum haereses videantur habere communia, hoc specialiter donum sola se habere Christi gloriatur Ecclesia. [Col. 0882D] Magos denique Pharaonis similia Moysi miracula facientes (Exod. VIII), Spiritus sanctus legitur frustravisse, cum in suis assertionibus succumbentes, vera victi confessione, dixissent: Digitus Dei est hic. Digitum autem Dei Spiritum sanctum dici, Evangelium protestatur, cum unus dicit (Matth. XII): In spiritu Dei ejicio daemonia; alius (Luc. XI): In digito Dei ejicio daemonia. Quocirca hinc vehementia seductionis ostenditur, ut illum habere spiritum bestia putetur, quo resistente, magorum fraudulentia vacuabatur. Ob hoc sequitur: Et seduxit eos qui inhabitant terram propter signa quae data sunt illi facere coram bestia, et dicit incolis terrae, ut imaginem bestiae faciant, quae habet plagam factam de gladio, et [Col. 0883A] vixit. Quale si diceret: Haec simulatio eousque praevaluit, ut terreni seducti propter signa bestiae, ipsi bestiae miserabili assensu faventes, mutua se devotione cohortentur, bestiae in cordis phantasmate imaginem fabricare, sicut qui jam non aestiment dubitandum, certo quasi memorati ignis judicio confirmati, quod vere ipse sit Christus, cum sit in Antichristo diabolus, idemque malignus in imagine spiritus, qui tales lacus seductionis Deo sinente praetendat, ut dare dicatur spiritum imagini illius bestiae, et ut loquatur imago bestiae. Gemino modo hic locus intelligi potest, sive quia judicio compeliente virtutis jam persuasum est omni corpore malignorum, tanquam diabolo operante, et insistentibus praepositis populo, ut una esset omnibus eademque professio, sicut uniformem [Col. 0883B] observationem ab omnibus proferendam, ut si quis hoc per imaginem bestiae, id est mutuam imitationem non loqueretur, necaretur. Sic denique dicit: Ut imago bestiae loqueretur et faceret, ut quicunque non adorarent imaginem bestiae, occiderentur. Aliter, ut sicut primo homini seducendo, ore colubri sermocinatus est feminae (Gen. III), simili tunc fraude multos deludat cum per simulacrum fecerit consulentes suos responsa percipere: id est per Antichristum, cui ut Deo honorem aestimant deferendum, cum sit homo peccati et filius perditionis (II Thess. II), tanquam hoc sit, Et datum est illi dare spiritum imagini illius bestiae, et ut imago bestiae loqueretur, et faceret ut qui non adorarent imaginem bestiae, occiderentur. Et fecit omnes magnos et pussillos et [Col. 0883C] divites et servos habere notam in dextera manu aut in frontibus. Singulos voluit per membra singula dividere, quos confuse in uno saepius complectitur corpore et in bestiae nomine. In manu significat opera, in dextera simulationem veri, in fronte fidei professionem. Et quia utroque bono fraudati sunt, ideo dicuntur utrobique notati. Ne quis posset quidquam mercari aut vendere, nisi habens notam nominis bestiae aut numerum nominis ejus. In hac mercandi et vendendi mentione docuit, quod sicut in bono symbolum tradit Ecclesia profuturum nostrae saluti, ita et illi in malo tali se defensione quasi noverint coarctari atque vinciri, ut nec mercandi aut vendendi sinantur habere licentiam, sicut mercatores, qui una videntur nave portari, uniformi cognoscuntur signo teneri; [Col. 0883D] nisi habens notam nominis bestiae et numerum nomini ejus. Hic est sapientia qui habet intellectum, computet numerum bestiae. Hominis enim numerus est et numerus sexcenti sexaginta sex. Unum est autem, Qui habuerit notam aut nomen bestiae, aut numerum nominis ejus. Supra denique notam solam dixit, postea per synonyma ostendit, et notam dicit et nomen et numerum nominis, hic est sapientia, qui habet intellectum, computet numerum bestiae. Numerus enim hominis est, inquit. Faciemus ergo numerum quem dixit, accipi, ut in numero nomen etiam cognoscamus et notam. Numerus ejus, inquit, est sexcenti sexaginta sex, quem faciemus secundum Graecos, praesertim quia ad Asiam scribens, et secundum [Col. 0884A] idioma linguae eorum: Ego sum, inquit (Infr. XXII), et . Praemissis quantum potuit simulationibus partis adversae, quibus sibi indebitum Deitatis honorem diabolus nititur usurpare, ut Antichristum exprimeret divino honori contrarium, sive per notam, sive per numerum nominis ejus, id est bestiae ipsius nequissimae voluntatis atque actionis, indagandum praemonet qualitatem. Est enim nomen quod nomen (sic) mensi [Figure: [Characters] 3Kb] si per characteres suos quibus numeros Graeci lectitant, supputetur, sexaginta sex impleri profecto reperies; interpretatum quoque dicitur, honori contrarius, quo dicitur ineptus, importunus, incongruus: [Col. 0884B] neque enim honor ei, sed anathema convenit. Quocirca per numerum nomen, et ex nomine supputatus numerus invenitur, atque ipsius interpretatione nominis, qualitas meritorum agnoscitur. Item aliud nomen, quod ejusdem numeri complectitur summam, prudenter animadverti potest, qui simul ducti, faciunt [Figure: [Characters] 3Kb] sexcenta sex. Interpretatio autem eis intelligitur, nego. Nec mirum quod hoc vocabulo dignus dicatur Antichristus, id est negationis, cum Christo nomen congruat credulitatis, ipso testante cum dicit (Joan. VI): Hoc est opus Dei, ut credatis in eum qui me misit; itemque (Joan. XIV): Creditis in Deum; et in [Col. 0884C] me credite. Ac per hoc sive honori contrarium dixeris, quod est sive nego quod est , jure ad Antichristum potest utrumque referri, ut pote per duas partes orationis, nominis scilicet et verbi, et personae qualitas, et operis insinuetur asperitas. Nam et Christi nomen, quem super falsa imitatione Antichristus accipi desiderat, proprie illum dierum perficit numerum, quem in persecutione Antichristi libenter hic saepius praenuntiat adfuturum, id est [Figure: [Characters] 3Kb] dierum mille ducentorum viginti quinque, in cujus se specie fraudulenter opponit adversitas. Hoc in nota, id est in monogrammate, quod in hunc modum fit, [Figure: [chi-rho] 2Kb] exprimitur, ubi compendio totum Christi nomen includitur. Verum solutus quoque nominis numerus praefatus, rursus dierum mille ducentorum viginti quinque perficit summam, eo quod in numero quadragenario et senario nobis insinuatam meminimus dominici corporis formam quam pro primi Adam erroribus corrigendis, secundus Adam Christus de Maria suscepit, propter quod in Evangelio dicit (Joan. II): Solvite templum hoc et post tres dies resuscitabo illud; et respondentibus Judaeis: Quadraginta et sex annis aedificatum est templum hoc, et [Col. 0885A] tu dicis, in tribus diebus suscitabo illud? Quod evangelista exponens, ait: Ipse autem dicebat de templo corporis sui. Nec immerito. Nomen quippe Adam per Graecas litteras quadragenarium et senarium complet hoc modo, qui faciunt XLVI. Cum autem ipse quoque [Figure: [Characters] 2Kb] numerus fuerit solutus et per semetipsum scriptus et ductus, id est, quadraginta sex, illum Graecis litteris numerum nihilominus complet, [Figure: [Characters] 5Kb] modo qui in unum redacti, faciunt mille ducentos viginti [Col. 0885B] quinque. Superius in monogramma diximus. Nunc soluti nominis digesta serie, demonstratur ejusdem numeri summa concludi, ut cum sibi utraque conveniant, non inanis, sed certi causam mysterii indubitanter insinuent. Ad hoc fortasse pertinet, quod de simulatione Antichristi Apostolus loquens ait (II Thess. II): Ita ut in templo Dei sedeat, ostendens se tanquam sit Deus, nam et in hoc libro: Apertum est, inquit, templum Dei in coelo, videlicet ex Virgine nato, ut sicut falsa Agni occisi imitatio rerumque similium, sic etiam templum Dei se arte, non veritate transfiguret. Quosdam autem moveri posse non dubito de numero mille ducentorum viginti quinque, quod tres anni et sex menses non eamdem numeri conficiunt summam. Sed sciendum quod nec uno modo, nec sub unius ejusdemque numeri [Col. 0885C] definitione, Scriptura divina ipsum semper tempus insinuat. Nam et in justo [F. isto] libro de muliere quidem patiente loquens, dicit (Sup. XII): Aleturque per tempus et tempora et dimidium temporis. Alibi autem de dracone et bestia (Sup. XI): Data est ei, inquit, potestas mensibus quadraginta duobus; itemque, Dabo, inquit, duobus martyribus meis, ut prophetent diebus mille ducentis sexaginta, cum constet, inter quadraginta duos menses et mille ducentos sexaginta dies, decem et septem dierum numerum discrepare; nec in isto tantum libro hunc numerum varie positum noverimus, cum etiam in visionibus Danielis diversa numeri quantitate hoc tempus significari noverimus. Nam dicit (Dan. IX, [Col. 0885D] XI, XII), Tempus temporum, id est unum et duos annos Hebraeorum more significans. Item dicit, Dies mille ducentos nonaginta. Alibi autem in decima visione mille trecentos nonaginta quinque dies ponit, quae omnia circa ipsius temporis significationem sic demonstrari videntur, ut et dies judicii vel secundi adventus non divulgaretur humanae notitiae, et opulentia divini sermonis diversaque relatio possit exercere devotos. Inquirentibus denique discipulis, si hoc tempore praesentaveris, et quando regnum Israel, ita Dominus respondit: Non est vestrum nosse tempora quae Pater posuit in sua potestate. Nam et in Graeco, id est, quadraginta sex, per suos characteres scriptum, specialibus numeris si subsumetur, [Col. 0886A] ab ipsius significatione temporis non elongat, facit enim mille trecentos septemdecim: [Figure: [Characters] 4Kb]



CAP. XIV.

Et ecce vidi Agnum astantem in monte Sion, et cum eo centum quadraginta quatuor millia; et habent nomen ejus, et nomen patris ejus scriptum in frontibus suis. Ostensa similitudine quam colit, et cui se similem facit adversitas, invicta quoque Ecclesiae castra oportuit declarari, ne tam vehementi persecutionis impetu vel succubuisse, vel periisse eamdem Ecclesiam infirmus animus aestimaret, ac ne de electorum numero quemquam cecidisse putaret, illorum maluit facere mentionem, qui arctioris viae et angustioris semitae apprehendere statuerunt [Col. 0886B] tramitem, atque ut ostenderet adversantium imitationis esse, non veritatis, quam bonos noverant viri Dei jure gestare: Habebant, inquit, nomen ejus (id est Agni) et nomen patris ejus scriptum in frontibus suis. Numerus autem hic finitus, pro infinito debet intelligi, et sacratus secreti significatione mysterii. Nam ternario numero triplicato fit novenarius, et quaternario quater ducto, sexdecim fiunt. Novies autem sexdecim, centum quadraginta quatuor adimplentur, in quo numero virginei examinis mystice insinuata est plenitudo, ut cum de istis tam copiosa dicitur multitudo, de caeteris Ecclesiae membris non dubitetur. Et audivi vocem de coelo quasi sonum aquarum multarum aut magni tonitrui, et vox quam audivi, quasi citharoedorum citharizantium, [Col. 0886C] et cantabant novum canticum in conspectu throni et in conspectu quatuor animalium et seniorum. Nec quisquam poterat dicere canticum, nisi illa centum quadraginta quatuor millia, qui empti erant de terris. Hi sunt qui se cum mulieribus non coinquinaverunt, virgines enim permanserunt. Hi sunt qui sequuntur Agnum quocunque vadit. Quibusdam visum est, hunc locum sic accipiendum exponere, ut non de solis fide et carne virginibus, sed etiam qui legitimo temperanter uti potuerint conjugio, dicerent agnoscendum: addentes prophetarum et patriarcharum exempla, quos Deo novimus summo sanctitatis studio placuisse, ne tam excellentis vitae viros ab ipsorum consortio virginum separatos judicarentur excipere. At cum diligenti intentione perspicitur ex [Col. 0886D] divinorum distributione donorum, evidens in Ecclesia Christi differentia meritorum, in professione, ordine, votoque dissimilis, sequestrata illorum principali specialiter dignitate, qui habendo conjugia non solum nulla contrahere probantur offensa, sed etiam his qui propagandae tantum prolis gratia utendo, magna insuper conquirere potuerunt merita, eo quod venturo Christo talium conjugiorum prophetica militabat intentio, ut de aliis virtutibus sileamus, quibus eos floruisse Scriptura teste didicimus: eorum, inquam, excellenti culmine sequestrato, nullus unquam putaverit virginale decus vel pudicitia conjugali, vel etiam viduali continentiae coaequandum. Quod licet multis divinae Scripturae contestantibus [Col. 0887A] probetur oraculis, hoc tamen loco praecipue declaratur, cui exponendo B. Augustinus properans, eumque suscipiens exponendum, quid vel praemiserit vel senserit, ex ejus libro quem de sancta Virginitate edidit, in hoc opus curavi transferre, quo clareat, virgines honorabilem prae caeteris locum habere, quae super rectitudinem fidei, secundum quam virgo est omnis Ecclesia, se Christo voverunt, etiam carnis integritate servata. Dicit enim: Habeant conjugia bonum suum, non quia filios procreant, sed quia honeste, quia licite, quia pudice, quia socialiter procreant, et procreatos pariter, salubriter, instanterque educant: quia thori fidem invicem servant, quia sacramentum connubii non violant. Haec tamen omnia humani [Col. 0887B] officii sunt munera. Virginalis autem integritas et per piam continentiam ab omni concubitu immunitas, angelica portio est, et in carne corruptibili incorruptionis perpetuae meditatio. Cedat huic omnis fecunditas carnis, cedat pudicitia conjugalis. Illa non est in potestate, ista non est in aeternitate. Fecunditatem carnalem non habet liberum arbitrium, pudicitiam conjugalem non habet coelum. Profecto habebunt magnum aliquid praeter caeteros in illa communi immortalitate, quae habent aliquid jam non carnis in carne. Et post paululum: Propterea, inquit (I Cor. VII), praeceptum Domini non habeo de virginibus praedicare, quo praedicator docetur aeternae saluti prospicere, ab hoc quod nuntiatur, ille qui nuntiat, indicatur. Hinc psalmus [Col. 0887C] (CIII): Qui facit angelos suos spiritus, et ministros suos ignem ardentem. Sequitur: Metuite potius Deum, et date ei claritatem, quoniam venit hora judicii ejus. Licet ab exordio fidei Christianae noverimus regnum coelorum appropinquare, hic tamen instantissime horam judicii ejus jam jamque nuntiat adfuturam, ideo hujuscemodi praedicationem necessario praemisit omnibus exhibendam, sicuti et Dominus dicit (Matth. XXIV): Praedicabitur hoc Evangelium in universo orbe, et tunc veniet consummatio. Atque ut ostenderet illum temporis articulum, in quo novissimae persecutionis instabit adversitas, adjecit, potius, ac si diceret parvipendendam temporalem bestiae potestatem, et Dominum potius metuendum quam homines, quem memorata [Col. 0887D] ejus creatura fatetur in aeternum. Et adorate eum, inquit, qui fecit coelum et terram, mare et fontes aquarum. Et alius secundus angelus secutus est eum dicens: Cecidit, cecidit Babylon illa magna a vino irae fornicationis suae. Babylon interpretatur confusio. Significatur autem in ea diaboli civitas ac populus, omnisque corruptela vitiorum, quam in sui pernicie et humani generis semper exercet. Hanc ruituram jam cecidisse dicit, sine usitata Scripturae locutione, quae solet praeteritum tempus pro futuro contexere, quando id de quo praenuntiat, novit inevitabiliter adimplendum, sicut: Diviserunt sibi vestimenta mea (Psal. XXI), et his similia; sive quia tunc jam superbi cognoscuntur cadere, [Col. 0888A] quando ausi sunt superbire. Hinc psalmus (LXXII): Dejecisti eos, inquit, dum extollerentur, tunc utique dejecti, quando elati. More autem suo dixit Scriptura, A vino fornicationis suae ceciderunt universae gentes, cum haec civitas quae optatur, atque ex omnibus conflata gentibus aggregatur, ipsa biberit ex vino fornicationis. Omnes enim gentes erroribus debriatae, ipsa est civitas, sed unam dividit more suo. Et tertius angelus secutus est eum, dicens voce magna: Si quis adoraverit bestiam et imaginem ejus, et acceperit nomen ejus in fronte aut in manu sua, et bibet ipse de vino irae Dei, mixto in poculo irae ipsius. De bestia et imagine ejus satis superque jam dicta sint, verum quia certi haeretici mala a nobis credulitate desciscunt, alii autem dissona morum [Col. 0888B] pravitate a traditionibus nostris exorbitantes, hostili utique malo perire monstrantur, omnes hic breviter in fronte aut in manu complectitur inscriptio bestiae adjecta viventibus. Calix autem irae non solus illius hic intelligi debet, quam Dominus dicit (Joan. III): Ira Dei manet super eum, monstrans originale peccatum; sed etiam illa de qua Judaeis contumacibus loquens, ait (Joan. VIII): In peccato vestro moriemini, adjecta damnabilium merita significans actionum. Et punietur igne et sulphure sub oculis sanctorum angelorum, et sub oculis Agni, et fumus de tormentis eorum ascendet in saecula saeculorum. In conspectu Agni dicit, cujus judicium patientur, quem contemnebant superbe, et cujus dominari affectabunt membris injuste, angelorum [Col. 0888C] sane ejus, qui eos poenas justas luere Deo revelante cognoscunt. Nec habebunt requiem die ac nocte quicunque adorant bestiam et simulacrum ejus, et quicunque notam sumit nominis ejus. Ex mortuis et viventibus adhuc hujus narrationis genere totum bestiae corpus astruxit. Quod enim jam torqueri dicitur in defunctis, hoc adhuc adorare in superstitibus constat. Quod autem die ac nocte requiem non habebunt adorantes bestiam et simulacrum ejus, id est diabolum, aut in illo capite occiso aut in corpore toto. Haec est sapientia sanctorum, qui servant praecepta Dei et fidem Jesu. Hinc Dominus (Matth. X): Qui perseveraverit usque in finem, hic salvus erit, et Apostolus (Heb. X): Patientia enim vobis necessaria est. Sic et hic in hoc sanctorum patientia [Col. 0888D] constare dicitur, ut usque in finem perseverantes, societatem bestiae et notam nominis ejus aufugiant. Et audivi vocem de coelo, dicentem mihi: Scribe: Felices illi mortui qui in Domino mortui sunt. Illi in Domino dicuntur mori, qui fide vitaque probabiles, hinc meruerunt evocari. Denique sequitur: Ab hinc etiam dicit spiritus, ut requiescant a laboribus suis. Sicut econtrario illos impios dixit die ac nocte requiem non habere, sic nunc fideles requiem dicit ex bonis operibus meruisse. Oportebat enim malorum facta mentione, bonorum quoque beatitudinem ac plenitudinem praedicari: quae quia in praepositis constat et populis, breviter hic utrumque complectitur, dicens indefinite primum: Felices illi mortui [Col. 0889A] in Domino moriuntur; propter eos autem qui in vinea laborant, Requiescant, inquit (Matth. XX), a laboribus suis, sic videlicet universis pollicens felicitatem, ut in vinea laborantibus specialis requiei fructus despondeat post laborem. Hinc Apostolus. Rogamus, inquit (I Thes. XX), vos, ut noveritis eos qui laborant in vobis, et praesunt vobis in Domino et monent vos, ut habeatis illos abundantius in charitate propter opus illorum. Vel etiam de se (I Cor. XV): Plus omnibus laboravi, Nam opera eorum, inquit, comitantur eos. De his propheta dicit (Psal. LXXXIX): Et opera manuum nostrarum dirige super nos. Et vidi, et ecce nubem albam, et super eam sedentem similem Filio hominis, habentem super caput suum coronam auream, et in manu sua falcem acutam. [Col. 0889B] In nube incarnatio nostri capitis Jesu Christi, vel Ecclesiae corpus, quam Christus induit, post persecutionum incendia nivatam ostendit, habentem in capite coronam auream. Ipsi sunt seniores cum coronis aureis, sive duodecim apostoli, quos initio praedicandi, fidei principaliter acquisivit. Hinc legimus (Psal. XX): Posuisti in capite ejus coronam de lapide pretioso. Falcem porro acutam, judicialem dirimendi sententiam impiis debitam, eisque divino judicio propter Ecclesiam justius irrogandam, pro qua defendenda pastor Christus semper evigilat. Hinc Zacharias: Haec est, inquit (Zach. V), devoratio, quae exivit in faciem totius terrae. Et alius angelus venit, proclamans ad illum sedentem super nubem: Mitte falcem tuam et mete, quoniam [Col. 0889C] venit hora metendi, quia jam seges arida est. Terrae messores, angelos, Domino exponente (Matth. XIII), futuros novimus, et saeculi finem maturae messis judicio praesignatum: in qua segete, quia et in culmis aristisque fragilibus paleae, et in granis frumenta cognoscuntur inesse, aptius hoc loco bonorum et malorum debitos fines significare recognoscimus, quando falcem maturis dicit messibus admovendam. Cui autem hoc potissimum fuerit intimandum quam Ecclesiae? Tunc ille sedens super nubem misit falcem suam super terram, et demessa est terra. Novissimi examinis tempore, peractis cum bestia spiritaliter praeliis, ampliore poterit Ecclesia illuminatione cognoscere, quos suos debeat, quos vel alienos firmiter reputare. Hoc est enim super nubem sedere, [Col. 0889D] tanquam judiciaria divinitus potestate percepta, inter bonos malosque discernere. Sedebitis, inquit Dominus (Matth. XIX), mecum super duodecim sedes, judicantes duodecim tribus Israel. Quod autem de aliis angelis sequitur, Domini prorsus videtur obtinere sententia, dicentis (Matth. XIII): Messores angeli sunt. Quod autem valet tritura ad messem, hoc torcular ad uvarum expressionem ut et paleis exurendis, vinaceisque projiciendis tempus adveniat, et fructibus recondendis coelestis habitationis receptacula secreta succedant. Et alius angelus processit de templo, quod est in coelo, et ipse habens falcem acutam. Item et alius angelus, habens potestatem super ignem. Qui habet falcem messoriam, ipse habet [Col. 0890A] et vindemiatoriam; et qui dixit messori: Mete, ipse et vindemiatori, Vindemia. Unum est enim, et uno tempore fiet. Sed in messe et vindemia, sicut in agricultura et aedificatione Ecclesiae, figurata latitudo divini sermonis ostenditur, cum Apostolus dicit (I Cor. III): Dei agricultura estis: Dei aedificatio estis. Et misit in torculari irae Dei magnum, et calcatum est in torculari extra civitatem, et manavit inde sanguis usque ad frenos equorum per stadia mille sexcenta. Dicendo irae Dei, sententiam hic pro ira Dei posuit, quam superbo dicit inflictam, quem etiam magnum vocat. Tu, inquit, humiliasti sicut vulneratum superbum, nam torcular, sicut Graeca exemplaria continent, feminini generis posuit, et magnum masculini. Extra civitatem, extra Ecclesiam, [Col. 0890B] futura videlicet discessione facta, foris erit omnis homo peccati calcatio. Hic torcularis vel tritura areae inutilia contexit, et imputribilia probat ut ignis vasa, et justos tentatio tribulationis (Eccl. XXVII). Sanguis exiens usque ad frenos equorum, ultio usque ad rectores perveniens populorum. Cum enim persecutionis illatae poenas diabolus cum suis complicibus coeperit luere, sanguis sanctorum qui effusus est, usque ad eum principesque ejus non incongrue dicitur pervenire, id est, equos illos per quos in persona haereticorum bella moventur, et quaecunque eorum sectantur errores. Sicut ante praedicatum est, in sanguine peccasti, et sanguis te persequetur per stadia mille sexcenta, id est per quatuor omnis mundi partes. Quaternitas est [Col. 0890C] enim conquaternata, sicut in quatuor faciebus quadriformibus et rotis. Quater enim quadringenti mille sexcentos faciunt.



CAP. XV.

Et vidi aliud signum in coelo magnum et mirabile, angelos septem habentes plagas septem novissimas. Instaurato rursus ordine, easdem plagas persecutionis novissimae narraturus, attentum fieri voluit auditorem, dicendo: Signum magnum et admirabile. In septem plane angelis Ecclesiam figurari intelligimus, quoniam in illis indignatio Dei consummata est. Et vidi, inquit, velut mare vitreum igni permixtum. Aquam videlicet baptismi, igne sancti Spiritus consecratam, vel etiam quod ad ignis pertinet qualitatem, martyrio rubricatam. Hinc legimus: Vasa figuli probat fornax, et homines justos [Col. 0890D] tentatio tribulationis. Et super instantes vidi eos qui de bestia et imagine ejus victoriam ferrent. Super stantes, stabiles demonstrat in fide. Hos psalmus simili pene sermone describit, qui posteaquam dixit: Qui fecit coelos in intellectu, spirituales scilicet designans, supernae veritatis serena intelligentia perfruentes, subjecit: Qui fundavit terram super aquas, super baptismum utique immobiles. Licet enim videantur lacte nutriti, non tamen circumferuntur omni vento doctrinae (Ephes. IV). Ideo et hic dicuntur de bestia ejusque imagine triumphare. Habentes citharas Dei. Laudibus corda dicata, et utriusque Testamenti consona veritate canora, vel carnem ligno passionis extentam, ubi non tantum vocis sonus, sed [Col. 0891A] etiam boni operis signatur effectus. Propterea et tanti viri Moysi interposuit mentionem, sicut Deus testimonium perhibens dixit (Num. XII): Servus meus Moyses, qui fidelis est in omni domo mea. Et cantantes canticum Moysi servi Dei, et canticum agni. Plenius hic electorum intentionem expressit, qui dicunt ex corde: Viam iniquitatis amove a me, Domine, et de lege tua miserere mei (Psal. CXVIII); vel, Propter legem tuam sustinui te, Domine (Psal. CXXIX), hisque similia, ut istos quoque de fidelium numero intelligi voluerit, ut pote victoriae memoratae participes. In Moyse autem vetus, in Agni vero cantico novum significatum est Testamentum, ut plenitudinem electorum ex utroque armatam, in utroque doceat exstitisse perfectam, dicentes: Magna et mirabilia sunt [Col. 0891B] opera tua, Domine Deus omnipotens, justae et verae viae tuae sunt, rex omnium gentium. Utriusque paginae Testamenti hoc nobis consona veritate testantur, quia universae viae Domini misericordia et veritas (Psal. XXIV). Omnium autem gentium rex hic aptius dicitur, quia non jam apud Judaeam tantum Deus notus, neque in solo adhuc vellere ros coelitus videtur influere (Judic. VI), sed sicut Malachias dicit (Cap. I): A solis ortu usque ad occasum magnum est nomen meum in gentibus, et in omni loco sacrificatur et offertur nomini meo oblatio munda. Quod hic etiam sequitur: Quis non timebit et dabit claritatem nomini tuo? quoniam tu solus pius es, quoniam omnes gentes venient, et adorabunt coram te, quoniam justa judicia tua manifesta sunt. Haec ex abundanti exponuntur, quippe [Col. 0891C] jam opere impleri cernuntur. Post haec vidi, et ecce apertum est templum tabernaculi martyrii in coelo. Hic jam reserari dicit abdita testimoniorum arcana de Christo Ecclesiaque promissa. Et processerunt septem angeli cum septem plagis de templo. De Ecclesia, contra quam pars adversa indesinentibus rebellavit insidiis, ideo dicit plagas procedere, sive pro defensione sanctorum, in quibus antea Dominus Christus contumelias sustinuit, sicut Paulo dicitur (Act. IX): Saule, Saule, quid me persequeris? sive quia sicut Petrus memorat (I Petr. IV), tempus inchoationis judicii de domo Dei. Gemino siquidem modo homines certum est flagellari, ut aut peccata, sicut in Pharaone (Exod. XIV) Divinitas justa castiget; aut sicut in Job exercitio ampliore virtutis examinet (Job I). [Col. 0891D] Nec immerito ab eo dictum legimus (Psal. CXVIII): Probavit me Dominus sicut aurum quod transit per ignem; vias ejus custodivi, et a mandatis labiorum ejus non recessi. Angelorum autem numero vel plagarum, universitatem consummationis arbitror praesignari, sicut in Levitico frequenter dicit: Et percutiam vos septem plagis. Vestiti lintea munda et candida. Mortificatio assolet in linteo figurari. Unde si etiam in candore irreprehensibilia Dei judicia cognoscantur, congrue in mundis linteis sensus putatur, ut mortificati hoc candore utantur, cum revelata facie judiciorum Dei gloriam speculantur (II Cor. III). Et cincti circa pectora zonas aureas. In auro sapientiam poni, Scriptura teste, docemur, quae dicit [Col. 0892A] (Prov. XVI, juxta LXX): Accipite sapientiam sicut aurum. Et bene circa pectora, ubi etiam sacerdotale pectus legaliter saepe jubetur gestare logium, id est rationale, ut sibi mens bene conscia divina non audeat reprehendere, sed laudare judicia et illius auri fulgore alios quoque ad laudandum indubitanter hortetur. Et unum ex quatuor animalibus, dedit septem angelis septem phialas, plenas irae Dei viventis in saecula saeculorum. Superius septem angelos cum totidem phialis memorat, habentes orationes sanctorum; nunc autem plenas irae Dei dicit. Eaedem quippe phialae et suavitates supplicationum, et iram suppliciorum continere dicuntur, cum a sanctis pro regni Dei adventu funduntur, quando judicia Dei non jam occulta sicut abyssus, sed aperta ut phialae, justis [Col. 0892B] latura salutem, impiis vero praedicuntur (Psal. XXXV) inferre perniciem, sicut Apostolus dicit (II Cor. II): Quia Christi bonus odor sumus in his qui salvi fiunt et in his qui pereunt: aliis quidem odor mortis in mortem, aliis odor vitae in vitam. Si enim de Domino nostro dictum est (Luc. II): Ecce positus est hic in ruinam et resurrectionem multorum, quid mirum si phialae justis suavitatem praebeant, impiis autem plagarum irrogent ultionem, si tamen ipsas, et non alias hic debemus accipere? Et repletum est templum fumo de claritate et virtute Dei. Illud in fumo significari puto, quod non ab omnibus judiciorum Dei arcana penetrari queant, mentesque mortalium inflictarum consideratione plagarum caligent palpitantes: quas nunc statuit enarrare, et usque ad earum phialarum [Col. 0892C] exitum, fumum in templo asserit perdurare. Merito sequitur, Nec quisquam poterat intrare in templum, id est illud penetrale secretum, donec finirentur septem plagae septem angelorum. Unde et psalmus (LXXII): Hoc laborem, inquit, ante me, donec introeam in sanctuarium Dei, et intelligam in novissima. Aliter in fumo assolet significari confessio. Sicut enim fumus praecedit incendium, sic flammam fidei et charitatis praecedit confessio peccatorum. Propterea psalmus tales designans, dicit (Psal. CIII): Qui respicit terram et facit eam tremere, qui tangit montes, et fumigant. Respexit denique Dominus Petrum (Matt. XXVI), et confessionum lacrymis diluit, quod negans pavore contraxit, ut iste sit sensus: Ne quisquam poterat intrare in templum, donec finirentur septem [Col. 0892D] plagae, id est, nullus adhuc poterat dicere: Deambulabam in innocentia cordis mei in medio domus tuae (Psal. C), et, Introduxit me rex in cubiculum suum (Cant. I), nisi qui omnia praeterita reproborum actuum confessione curaverit delere commissa. Quoniam cogitatio, inquit (Psal. LXXV), hominis confitebitur tibi. Ecce fumus et reliquiae cogitationis solemnia celebrabunt tibi tanquam impetratae justificationis secura laudatio. Itaque donec omnes plagae finiantur, in lamentabili confessione Ecclesia demonstratur, et in illis quos diximus offensae prioris poenas luere fructuosas, et in illis quos meliore constituit cultu probari.



CAP. XVI.

Et audivi vocem magnam de templo, dicentem [Col. 0893A] septem angelis: Ite et septem phialas (quas accepistis) irae Dei effundite in terram. Inevitabilis hic divinae jussionis exitus revelatur, sed etiam illa potestas quam divinitus accipere Ecclesia specialiter meruit, judicium irrogare damnandis, et absolutionem misericorditer dare conversis. Et abiit primus, et effudit phialam suam in terram, et factum est vulnus saevum ac pessimum super omnes qui habent inscriptionem nominis bestiae, et qui adorant simulacrum ejus. Mortiferi vulneris qualitas ita sese habet, ut plus praevaleat modicus, quem obtinuerit in corpore, locus ad inferendam mortem, quam residua corporis pars sana vel amplior ad servandam hominis sanitatem. Et licet praedicatio Domini nostri Jesu Christi, sicut credentibus salutis adjutorio, sic damnationis [Col. 0893B] testimonio cesset incredulis, potest omni corpori perditorum ex hac labe vulnus pessimum irrogatum intelligi, de Christo enim legimus (Luc. II): Ecce positus est hic in ruinam et resurrectionem multorum, et in signum cui contradicetur. Plus tamen gens Judaeorum, ex qua Antichristus traditur nasciturus (Gen. XLIX), hoc uno peccato si quas habere possent legis justitias, perdiderunt, et ipsi irremediabiliter perierunt, eo quod Christum sibi promissum suscipere noluerunt, ex quorum persona a fratre majore dicitur patri (Luc. XV): Ecce tot annis servio tibi, et nunquam mandatum tuum praeterii, et nunquam dedisti mihi haedum, ut cum amicis meis epularer, etc. Ille enim populus qui Agnum sprevit, tanquam dexteriora contemnens propter agnos ad [Col. 0893C] dexteram haedum amplexus est (Matth. XXV), ut pote in sinistram damnandus exorbitans, despiciens videlicet Christum, suscipiens Antichristum. Ideo fortasse hic dicit: Factum est vulnus saevum ac pessimum super eos homines, qui habent inscriptionem nominis bestiae, et qui adorant simulacrum ejus, ut hoc uno vulneris reatu confusi, aeterna judicentur poena plectendi. De hoc peccato tanquam de ulcere pessimo Dominus dicit (Joan. XV): Si non venissem et locutus eis fuissem, peccatum non haberent, nunc autem excusationem non habent de peccato suo. Si opera non fecissem in eis quae nemo alius fecit, peccatum non haberent, nunc autem et viderunt et oderunt et me et Patrem meum. Hoc est irremediabile vulnus. Verum quia multos habebunt imitatione pessima sequaces, [Col. 0893D] ideo in fine dixit, super eos homines qui habent inscriptionem nominis bestiae, ne de sola Hebraeorum hoc putaretur gente dixisse. Nam sicut in bono per imitationem fidei gentes quoque filios Abrahae lex vocitat, non de ejus carne nascendo, sed confitendo Christum de tribu Juda a mortuis resurrexisse victorem: sic in malo Judaeos ex gentibus sectatores credendum est habituros, qui Antichristum, qui de tribu Dan dicitur (Gen. XLIX) nasciturus, suscipiendo atque sequendo, eorum notentur esse complices in nota criminis, quorum participes erunt in poena sempiternae damnationis. Et secundus effudit phialam suam in mare, et factum est sanguis, et omnis anima mortua est in mari. Aqua versa in sanguinem, [Col. 0894A] facile est animadvertere de spiritualibus rebus sentire carnaliter, quo in illa prima plagarum, quas legimus (Exod. VII) Aegyptiis illatas sine aliqua difficultate cognoscimus figuratum. Sed tunc aquas dulces in sanguinem dicit fuisse conversas, sive flumina Aegypti, sive pluviales, sicut quaedam translationes ostendunt, dicentes: Et pluviales aquas eorum in sanguinem, quod Graeci quoque ebremata posuerunt. Hoc autem nunc in quaestionem venit, quod isto loco in mare, id est in aquas amaras et salsas, secundam phialam dicit effusam. Et factum est, inquit, sanguis, et omnis anima mortua est in mari. Unde illos significari puto, qui in populo Judaeorum non solum spiritualem legem carnaliter sapere studuerunt, unde nec Christum in ea cognoscere potuerunt, Si [Col. 0894B] enim cognovissent, ait Apostolus (I Cor. II), nunquam Dominum gloriae crucifixissent; sed eo usque etiam sunt pondere meritorum adducti, tanquam secundo vulnere deterioris plagae percussi, ut simulacrum bestiae exoptent, et inscriptionem nominis ejus habentes, Antichristum pro Christo adorandum existiment. Ideo fortasse hic in secunda phiala ponitur, quod in Exodo (Cap. VII) in prima plaga contigisse describitur, ut pote de sterilibus aquis ad feculentiam insuper transierunt sanguinis, per quam omnem dicitur animam in mari, id est, in isto saeculo, fuisse necatam, a toto partem, sicut: Non est qui faciat bonum, non est usque ad unum (Psal. XIII). Aperta quippe sterilitate notantur, de quibus dicitur: Sustinui ut faceret uvas, fecit autem spinas (Isa. V). Illi utique super quos sic [Col. 0894C] infirmata est lingua eorum, ut in sui condemnationem dixissent: Sanguis ejus super nos et super filios nostros (Matt. XXVII). Et tertius effudit phialam suam super flumina et fontes aquarum, et facta sunt sanguis. Caeteras concludit gentes generaliter, quae sicut fuerant naturali errore praeventae ac lutulentis desideriis implicatae, adjecerunt de divinis etiam carnaliter sapere, unde in fontibus intelligi possunt doctrinae gentilium. Ideo dicit: Facta sunt sanguis, sicut etiam in Genesi: Non permanebit spiritus meus, inquit (Gen. IX), in hominibus istis in aeternum, quoniam caro sunt. In Sapientiae quoque libro ait: Sanguine sordido turbati in redargutione; et quia sapere secundum carnem, ait Apostolus (Rom. VIII), mors est, et sapientia carnis inimica est Deo. Propterea de [Col. 0894D] hujusmodi hominibus, qui et talibus dicuntur peccatis offendere, et poenalia rursus scelera notantur incurrere: Audivi, inquit, in laudibus Dei (sic) vox personet angelorum. Et audivi, inquit, angelum aquarum dicentem: Justus es, qui es et qui fuisti. Angelus aquarum, nuntius populorum interiore effectu divinis laudibus concrepantium; et qui es pius, quoniam sic judicasti, qui sanguinem sanctorum et prophetarum effuderunt, ideoque dedisti eis sanguinem bibere, quoniam digni sunt. Licet corporaliter et Judaei et gentes sanctorum sanguinem fuderunt, quem Dominus memorat exigendum, A sanguine Abel justi, inquit (Matt. XXIII), usque ad sanguinem Zachariae, filii Barachiae: potest tamen etiam illius plaga caecitatis intelligi, ut et illi [Col. 0895A] cognoscantur sanguinem prophetarum fudisse, qui eis abutentes eorum sensus in aliud derivarunt: quomodo si diceret, qui spiritualem legem carnaliter sapuerunt, juste corruptioni carnis et sanguinis addicti traduntur, ubi et peccatum et poena cognoscitur peccatorum. Hinc Apostolus dicit (II Thes. II), eo quod charitatem veritatis non receperunt ut salvi fierent, ideo mittet illis Deus operationem erroris, ut credant mendacio, et judicentur omnes qui non crediderunt veritati, sed consenserunt iniquitati. Et audivi aliam vocem, dicentem: Etiam, Domine Deus omnipotens, vera et justa sunt judicia tua. Hic etiam aliquid tale, quale in psalmis (XL, LXXI, LXXXVIII, CV) saepe dicitur, Fiat, fiat. Hoc autem imitando debemus dicere, non exponendo sensum apertum [Col. 0895B] moras innectere. Et quartus angelus effudit phialam suam super solem, et datum est ei aestum et ignem injicere hominibus. Et aestuaverunt homines aestu magno, et blasphemaverunt nomen Dei habentis potestatem super plagas istas. Non solidatum est, sed ei angelo qui solem perfudit. Non autem hic gehennae putandus est ignis, neque ibi blasphemandi jam locus ulli relinquitur, quando damnatis infructuosae tantum poenitudinis tempus adveniet, ita ut dicturos lex memorat: Quid nobis profuit superbia? et divitiarum jactantia quid contulit nobis (Sap. V)? Quocirca ignem hic et aestum arbitror debere cognosci, quod diaboli corpus de stabilitate sanctorum irremediabiliter cruciabitur, et ad blasphemandum ipso aestu excitati coguntur. Fortasse enim super sole dicitur, sole videlicet [Col. 0895C] justitiae, tanquam de sole ablativo casu posuerit; sicut: Evigilabo super verbum meum ut faciam illud (Jerem. I), et Daniel: Quaeramus, inquit (Dan. II), misericordiam a facie Dei omnipotentis super sacramento isto, ut unde electi illuminationis percipiunt firmitatem, inde impii dicantur sumere incendium. Neque egerunt poenitentiam, ut darent ei claritatem. Blasphemantium ipsa mors est, ut non se impietatis, sed Deum malint iniquitatis arguere: nec post plagas poenitentiam agere, sed flagellati contumelias irrogare. Sicut enim vasa aenea incendio grandi subacta, ab intimis exsiliendo scatentia foris ebulliunt, et suae capacitatis metas excedunt, sic et pars bestiae in vasto resistens, cum Christi Ecclesiam infatigabili viderint constantia dimicare, intolerabilis [Col. 0895D] invidentiae facibus inflammati, conceptum in corde incendium oris impuri exhalant blasphemiis, de hoc igne legimus: Zelus apprehendit populum ineruditum et nunc ignis adversarios consumet. Et quintus angelus effudit phialam suam super sedem bestiae, et obscuratum est regnum ejus, et comederunt linguas suas prae dolore. Sedes bestiae, vel regnum ejus, tanquam judiciaria potestas dicitur ideo obtenebrari, quia aeternae felicitatis contenebrati laetitia, cum bona praesentia pro summa felicitate possidendo collaudant, et veritatem in iniquitate detinent, linguas suas comedunt. Huic sensui psalmus (CXLIII) concinit, dicens: Quorum os locutum est vanitatem, et dextera eorum dextera iniquitatis, et (Psal. LXXII). Iniquitatem in [Col. 0896A] excelso locuti sunt. Supercilio enim momentaneae prosperitatis ut fumus elati, unde poenitendo converti debuerunt, contenebrati laetantur. Ducunt enim (ut Job dicit) in bono dies suos, et in puncto ad inferna descendent (Job. XXI). Et sextus angelus effudit phialam suam super flumen illud magnum Euphraten et siccata est aqua ejus, ut praepararetur via venienti regi ab oriente sole, id est Christo, de quo legimus: Ecce vir, Oriens nomen ejus, cui venturo ad judicandum via praeparatur. Nomine porro fluminis Euphraten, sicuti mare, flumina, fontes aquarum, sol, thronus bestiae, super quae angeli suas phialas effudisse dicuntur, homines immundos designant. Et siccata est aqua ejus, id est nihil in se jam prioris populi habebunt quod non igne congruat judicii propinquantis, [Col. 0896B] sicut superius maturitate messem dicit aruisse, et vindemiam occurrisse, sic et hic tropice dicit aquam fluminis fuisse siccatam, nihil utique remansisse jam viridium, sed totum divini igne judicii examinandum, quo vel impii consumantur ut fenum, vel sancti approbentur ut aurum. Et vidi de ore draconis et de ore bestiae, et ex ore pseudoprophetae spiritus tres immundos exeuntes in modum ranarum. Licet pro variis passionibus vexationum vitiorumque cunctorum, diversas qualitates maligni spiritus habere dicantur, nec immerito (in Evangelio quidem alibi [Marc. VI] dixit: Surde et mute spiritus; alibi autem [Ibid.] spiritum immundum; alibi propheta [Ose. IV]: Spiritus fornicationis perdidit eos, non ob aliud, nisi quod ad perpetrandas immunditias flagitiorum praecipitatur) [Col. 0896C] hic tamen omnes tres propterea immundos posuit, quia unum diaboli corpus solitis compactum differentiis designavit, illam memorans quam majorem obtinet potestatem, draconem inducens diabolum, bestiam Antichristum cum suorum doctoribus dogmatum. Unum ergo spiritum vidit, et pro numero partium unius corporis, tres dicit, ut omnis numerus perditorum, uno maligno spiritu agi proderetur. Fortasse enim idcirco et tam horrendam ranarum foeditatem eorum comparans temeritati, subjunxit: Istis enim pseudoprophetis ranarum more tanquam animantibus coaccusatis nocte damnabiliter erroris latratu convenit perstrepere. Ranae enim et loco et visu molestoque strepitu sic odibiles habentur, sicut diabolus cum suis agnoscitur abominabilis [Col. 0896D] veritati, meritoque aeterno juste igne damnandi. Licet aperto simili tamen sermone beatus Apostolus loquitur, cum praemitteret, dicens (II Cor. IX): Nolite jugum ducere cum infidelibus. Quae enim portio justitiae cum iniquitate, aut quae societas lucis ad tenebras? Quae autem conventio Christi ad Belial? aut quae pars fideli cum infideli? Qui autem consensus templo Dei cum idolis? Ita et hic, cum de ore illorum immundum spiritum in modum dicit prodire ranarum, ac si diceret: Quid autem coenum compares coelo quod convenit habitationi ranarum tanquam horrendis pseudoprophetae blasphemiis? Tantum distare asserens doctores veritatis, quantum ranas ab hominibus sanctis, ut etiam qui idonei non sunt [Col. 0897A] ejus fraudes potentia discretionis repellendas agnoscere, ranarum saltem horrore perculsi tales studeant devitare, qui sicut ranae ignaros impediunt, ne quieto devotionis cultu percipiant veritatem. Sunt enim daemoniorum spiritus, inquit, signa facientes. Ipsi enim, sicut etiam magi Pharaonis (Exod. VII), credendi sunt signa facturi. Nec immerito eorum meminit, facta mentione ranarum, nisi ministros Satanae tunc quoque praediceret similia signa facturos, usque ad signum enim ranarum suis magi incantationibus valere permissi sunt. Et exeunt ad reges totius terrae contrahere illos in pugnam: non quod ex toto orbe ad unum locum colligant, sed quod unamquamque gentem in loco habitationis suae suis captam velint superstitionibus militare. In diem illum [Col. 0897B] magnum omnipotentis Dei. Dies Domini pro locorum diversitate debet intelligi. Aliquando enim pro toto tempore a passione Domini, qui futuri sunt ultimo judicio condemnati, nunc congregari dicuntur, ac si diceret praeparari. Aliquando diem Domini, diem judicii oportet intelligi; aliquando persecutionis tempus: unde manifestum est, per totum tempus vitae praesentis hujusmodi homines congregari. Qui venit subito sicut fur. Hinc Apostolus (I Thes. V), sicut fur in nocte, inquit, ita veniet. Beatus qui vigilat et custodit vestimenta sua, ne nudus ambulet, et videat turpitudinem suam. Quicunque, inquit (Galat. III), in Christo baptizati estis, Christum induistis. Haec puto vestimenta immaculata hic commendari servanda, ut nec iterato baptismate rescindantur, nec reproborum [Col. 0897C] respersa maculis inquinentur. In utroque enim praevaricatorum detegitur turpitudo, quam vigilantius perseverans devitat intentio. Et congregavit illos in locum qui vocatur Hebraice Armageddon. In alia recapitulatione interpretatus est locum, dicens (Inf. XX): Congregavit eos in bellum quorum est numerus sicut arena maris. Et septimus angelus effudit phialam suam in aere, et exivit vox magna de templo a throno, dicens: Factum est: Finitum est. Et facta sunt fulgura et voces, et tonitrua, et terrena, et terraemotus, et signa magna. Recapitulata eadem persecutione, commotionem incomparabilem memorat, in qua miracula et praedicationes quidem dicit inesse; sed utrum a parte bonorum falsitati contradicentium, an a parte malorum illa signa quae memorat, [Col. 0897D] perseverent ad exercendum bonos et obdurandum malos, an ex utraque parte signa sibi altrinsecus vocant, non hic satis elucet sicut a Moyse et magis factum est Pharaonis (Exod. VII). Si quid tamen horum sit, etiam signa, sicut terraemotum, praenoscendum est, instante dubio, amplius incomparabiliter emicare. Et civitas illa magna in tres partes divisa est. Civitas magna pro multitudine populorum et supercilio factus, quod immodicis ausibus ferebatur, quae fiet in tres partes: unam gentilitatis, alteram in haereticis et in Judaeis, et unam tertiam quae in falsis fratribus reprobatur, qui confitentur se nosse Deum, factis autem negant cum abominati sint et increduli, et ad omne opus bonum reprobi (Tit. I). Sequitur [Col. 0898A] namque: Et civitates gentium ceciderunt. Id est omne robur fiduciaque gentilium, et Babylon illa magna recordata sub conspectu Dei venit. Confusam designat omnium multitudinem perditorum. Ut daret, inquit, ei de vino irae suae indignationis. Debitae ultionis retributio malis reddi praescribitur. Et omnes insulae fugerunt et omnes montes non sunt inventi. Nomine insularum simul ac montium, Ecclesiae figuratur cognitio propter stabilitatis eminentiam, quibus per Isaiam dicitur (Cap. XXIV): In doctrinis glorificate Dominum, in insulis maris nomen Domini Dei Israel. Itemque (Isai. II): Et erit in novissimis diebus praeparatus mons domus Domini super cacumina montium. Fuga haec quando malorum societas sic postremo fugietur, ut illa deinceps Ecclesiae cum malis [Col. 0898B] non inveniatur confusa permixtio. Hinc Propheta (Jerem. LI): Fugite, inquit, de medio Babylonis, et salvate unusquisque animas vestras. Tunc autem Babylonia cadit, quando novissime potestatem persequendi sanctos acceperit. Propterea ante ruinam exaltabitur (inquit) cor, et ante gloriam humiliabitur spiritus. Et grando ingens talenti ponderis de coelo super homines ruit, et blasphemaverunt homines Deum propter plagam grandinis, quoniam magna plaga a grandine facta est. Iram ultionis in grandine ponit, de qua alibi legimus: Ira Domini sicut grando descendens. Ab hac se suos munire Dominus pollicetur, dicens per Apostolum (I Thes. I): Qui eripuit nos ab ira ventura. Nec immerito talenti ponderis memorat, nisi quod divini aequitate judicii pro diversitatibus [Col. 0898C] culparum singulis infligatur. Talentum enim alterius apud Graecos, alterius apud Romanos quantitatis aestimatione pensatur. Verum quia alia sunt peccata, alia flagella, alia utrumque, unde nunc disputare perlongum est, hic blasphemare Dominum propter grandinem, et peccatum cognoscitur et plaga peccati, qua sic impii secantur, ut nec correcti resipiscant, et ipsis plus deteriorati flagellis insaniant. Isaias denique dicit: Domine, tu iratus es, et ecce peccavimus (Isa. XLVI).



CAP XVII.

Et venit unus de septem angelis habentibus septem phialas, et locutus est mecum, dicens. Veni, ostendam tibi damnationem meretricis magnae, sedentis super aquas multas. Simile quiddam de diabolo Isaias quoque ponit quem sub figurata persona principis [Col. 0898D] Babylonicae praedicit ruiturum (Isa. XIV): Quomodo cecidisti de coelo, Lucifer, qui mane oriebaris? etc. Considerans Spiritus sanctus corpus omnium perditorum, quod diversis quidem, sed congruis nominibus vocitat, variis jam diu superbientem excessibus progredi, corrumpi flagitiis, erroribusque raptari, tantaque impietate saevire, ut mitibus etiam adversetur, congrua petiturum circumscriptione depingit, meretricem vocans, quia relicto Creatore, daemonibus se prostituit constuprandam. Magnam, propter immanitatem praevaricationis, per quam sanctis diutius insultabat. Super aquas multas, populos scilicet multos, cum qua fornicati sunt, inquit, reges terrae, id est regna terrena superbe petentes. [Col. 0899A] Sic autem eam in reges et terrigenas dividit, ut ex eis eam existere noverimus. De vino fornicationis ejus. Praemissa vitiorum insinuant corruptelam, sicut enim vinum mentem extollit, sic libido vitiorum excaecat nutabundos. Et duxit me, inquit, in desertum in spiritu. Desertum ponit Divinitatis absentiam, cujus praesentia paradisus est. In spiritu, quia spiritu possunt ista discerni. Et vidi mulierem sedentem super bestiam coccineam. In cujus eam potissimum sermo divinus specie subornaret, nisi mulieris, a qua initium peccati, et propter quam, ut scriptum est (Eccli. XXV), morimur omnes? Super bestiam sedere dicitur, ut pote de qua fastu praesumptionis extollitur. Coccineam, cruentam bestiam, ut dictum est, corpus agno contrarium, in quo nunc diabolus, nunc [Col. 0899B] caput velut occisum, nunc ejus accipiendus est populus, quod totum Babylon est, id est confusio. Coccineam itaque impietate cruentam, et corruptionibus tanquam sanguinibus debriatam, plenam nominibus blasphemiae, cum plus sit opere perficere blasphemiam quam vocari blasphemus, hic tamen etiam eam in pleno dicit abundare nominibus, ut nequaquam ejus putetur deesse excessibus. Et quia aliud est peccare Deo, aliud est peccare in Deum, qui blasphemat, ampliore in Deum reatu delinquit. Habentem capita septem et cornua decem. Persecutione novissima properante, decem reges futuros sancti quoque Danielis prophetia testatur (Dan. VII). Hos nunc in septem capitibus et decem cornibus bestiae hic liber saepe designat, super quos ideo superius etiam diademata [Col. 0899C] esse dicit, quod regnis omnibus interemptis, soli poterunt in toto orbe regnare. Devictorum quippe signa regnorum diademata, ut tropaea superbis dicit praeferri capitibus. Propterea autem septem capita septem montes, per sapientiae sensum monet consequenter intelligi, ut Romam quae super septem montes praesidet significans, omni quod orbe monarchiae praefuit dominatu, ad istorum regnum similitudinem adduxisset, et in Romae nomine totius regni potentiam figuraret. Septenario enim numero universitatem voluit ipsius dominationis ostendere, eo quod ex ternario et quaternario, id est ex impari et pari tanquam ex diverso confectus, universitatem insinuet, sicut satis superque jam dictum est, quod de septem Ecclesiis in bono praemisimus figuram, cum una [Col. 0899D] Christi Ecclesia praenuntiatur orbem possessura terrarum, cum nunc idem numerus ex adverso in istis quos memorat septem capitibus videtur apponi, in quibus significata universitate potentiae fore dicitur principari, et in bono enim, et in malo septenarium numerum frequenter poni sancta Scriptura testatur. Nam cum Spiritus sanctus pro septenaria operatione. Isaia propheta testante (Isa. XI), septiformis esse credatur in bono, spiritus etiam nequam septiformis saepius designatur. Et quoniam horum monarchia regnumque Christi Ecclesia contraria frequenter opponitur, non solum aperta oppressione potentiae fideles impugnat, sed etiam sub mentita specie veritatis illaqueare desiderat, manifestam ejus potentiam [Col. 0900A] in decem cornibus, verisimilem fraudem in septem capitibus designavit. Propterea et vehemens eadem persecutio futura praedicitur, in qua et ars fallendi potentiae suffragatur; et quod simulationi deerit potestate suppletur. Hujus praestigia fraudis superius memorat, dicens: Et unum caput ex capitibus septem quasi occisum fuerit ad mortem, et plaga mortis ejus curata est, id est, ex universo potentatu saecularis regni Ecclesiae contrarium est unum caput, id est Antichristus, qui se pro Christo vult suscipi, asserens se quasi mortuum revixisse, cum incautos quae rit a Christo, qui vere mortuus est et resurrexit, impie separare. De hoc etiam praemiserat quod ei draco, id est diabolus, virtutem suam et dederit et thronum et potestatem magnam: idcirco et plenam [Col. 0900B] dicit nominibus blasphemiae. Deterior autem inveniri non potest blasphemia, quam ut contrarius Christo, quod et nomen ejus Antichristus indicat, se velit haberi pro Christo, ut quos non potest violenter terroribus frangere, adumbrata studeat veritate seducere; et apertum declinantes errorem, verisimilem incurrere addicat falsitatem. Hanc Dominus pestem in Evangelio docuit praecavendam, haec dicens (Matth. XII; Luc. XI): Cum immundus Spiritus exierit ab homine, ambulat per loca inaquosa, quaerens requiem, et non invenit, et dicit: Vadam ad domum meam unde exivi; et tunc vadit et assumit secum septem alios spiritus nequiores se, et intrantes habitant ibi, et fiunt novissima hominis illius pejora prioribus. Nonne de uno spiritu immundo superius [Col. 0900C] loquebatur? Cur alios septem nequiores se dixit, nisi quia septiformis immundus spiritus agnoscitur, ut etiam latentibus malis nequior septempliciter inveniatur? Et ut quod dicimus plenius lucescat, intentum decet esse lectorem. Spiritus bonus, spiritus sapientiae, cui contrario malus opponitur spiritus insipientiae; alter pejor, simulatio sapientiae. Spiritus bonus, spiritus intellectus, malus autem spiritus stultitiae; alter pejor, simulatio disciplinae. Spiritus bonus, spiritus consilii, malus autem spiritus imprudentiae; alter pejor, simulatio prudentiae. Spiritus bonus, spiritus fortitudinis, cui opponitur malus apertae ignaviae spiritus; alter pejor, infirmitas fallens obumbratione virtutis. Spiritus bonus, spiritus scientiae, cui contrario malus spiritus ignorantiae, [Col. 0900D] nequior autem usurpatio scientiae. Spiritus bonus, spiritus pietatis, malus vero spiritus impietatis; alter pejor, falsae pietatis obtentus. Spiritus bonus, spiritus timoris Dei, cui contrarius est spiritus temeritatis; alter pejor, dolus fictae religionis. Idcirco ad ostendendam simulationem partis adversae, hic paulo latius voluit demorari, ut haec expositio ad multorum nobis locorum proficiat intellectum. Hanc omnifariam persecutionem in potentatu vel fraudulentia futuram Apostolus quoque denuntiat dicens (II Thess. II): Tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum, cujus est adventus secundum operationem Satanae in omni virtute et signis et prodigiis [Col. 0901A] mendacibus, et in omni seductione iniquitatis, in his qui pereunt, virtute potentiam, seduction hypocrisin mendacii significat. Circumdata purpura et coccino. In purpura succus simulati regiminis, in cocco cruentus impietatis habitus demonstratur, et curata auro et lapide pretioso et margaritis, id est omnibus illecebris simulatae veritatis, quam in illis spiritibus nequam satis ante expressimus. Quid sit denique intra hanc pulchritudinem exponit, dicens: Et habebat poculum aureum in manu sua plenum abominationum et immunditiae fornicationis totius terrae. Aurum ergo hypocrisis, quia, sicut Dominus dicit: Foris quidem parent hominibus quasi justi, intus autem pleni sunt omni immunditia. Et in fronte ejus nomen scriptum sacramenti: Babylon mater fornicationum [Col. 0901B] et exsecrationum totius terrae. Ne superstitio erroris palam falleret veritatis incautos, ex titulo frontis sciat esse sollicitos. Et vidi mulierem illam ebriam factam de sanguine sanctorum, et de sanguine testium Jesu Christi. Competenter eam largitas divini sermonis intus insanientem ostendit. Et miratus sum cum vidissem eam miraculo magno. Et dixit mihi angelus: Propter quid admiratus es? Ego tibi ostendam sacramentum hujus mulieris, et bestiae quae portat eam, quae habet capita septem et cornua decem: Bestia quam vidisti, fuit, et non est, sed ascensura est ex abysso, et in perditionem vadit. A mundi exordio duarum civitatum exortus ac series hactenus currere sacris litteris edocetur, quarum est una Dei, altera diaboli: quae hic bestia designatur: tanquam totum [Col. 0901C] corpus omnino malorum. Et ideo dicit, fuit, et non est; quia decedentium et succedentium sibi generationum ordine supplendum exstruitur. Idcirco sequitur: Et ascensura est de abysso, et in interitum vadit. Divino enim judicio, occulto quidem, sed justo peragitur. Hinc psalmus (XXXV): Judicia tua abyssus multa. Sive quod de cordibus proditura sit impiorum. Unde psalmus (XLI): Abyssus abyssum invocat. Et admirabuntur omnes inhabitantes terram, quorum non sunt scripta nomina in libro vitae Agni qui occisus est, ab origine mundi, videntes bestiam quae erat et non est, et ventura est. Eosdem ipsos ponit ex quorum membris damnandum corpus exstruitur, sed si nomina faciunt ambiguitatem. Idem namque in epistola sua cum singulari numero diceret, Sicut audistis [Col. 0901D] quia Antichristus venit, nunc autem Antichristi multi sunt. Et post paululum, Ex nobis exierunt, sed non fuerunt ex nobis: nam, si fuissent ex nobis, permansissent utique nobiscum. Ideo non sunt in libro vitae eorum nomina scripta, ipsi ergo quos finis mundi invenerit viventes, suae damnationis experientes interitum, sera cogitationum mirantur non ipsum Christum fuisse quem putabant, obumbrata bestiae seductione decepti: sed Christum nostrum, quem judicem profecto sentient justissime condemnati. Sequitur: A constitutione mundi. Sicut novit Dominus qui sunt ejus, quibus etiam se dicturum promisit: Venite, benedicti Patris mei, percipite regnum, quod vobis paratum est a constitutione mundi [Col. 0902A] (Matth. XXV); ita et qui non sunt ejus, non habet scriptos in libro vitae a constitutione mundi, incognitos et a longe praescitos aeterni ignis est supplicio damnaturus, qui paratus est diabolo et angelis ejus. Excelsus enim Dominus et humilia respicit, et alta a longe cognoscit (Ps. CXXXVII): Inde dicit (Matth. VII): Et non novi vos, discedite a me, operarii iniquitatis. Videntes bestiam quae erat et non est. Et hic est sensus, qui habet sapientiam. Illa septem capita, septem montes sunt super quos mulier sedet, et reges septem sunt. Aliter frequenter diximus in unaquaque specie genus ostendi. Nam quod est omnis bestia, hoc septem capita. Denique capita et septem montes esse dicit, et septem reges, id est universam malorum partem quae in praepositis tanquam in regibus [Col. 0902B] constat et subditis. Qui ideo vocabulis variis nuncupatur, propter diversitatem actionum, quae vi premit et fraude decipit, quando lubricis mentibus serpit rerum sensibilium oblectationibus interceptis: sicut scriptum legimus (Jerem. IX): Intravit mors per fenestras vestras, quod proprie ad quinque partitum sensum arbitror redigendum, visum, auditum, gustum, odoratum et tactum, unde Dominus illi Samaritanae mulieri dicit (Joan. IV): Quisque enim viros habuisti, et nunc quem habes, non est tuus vir. Quod ibi viros, hoc hic reges intelligas, quorum tanquam regimine humanae vitae primordia regi atque administrari cognoscimus, quae nobiscum bestiae videntur habere communia. Ad quod ibi sequitur: et nunc quem habes, non est tuus vir, non legitimo [Col. 0902C] eam uti viro designans, id est errore, hoc hic positum jam dixit: Quinque ceciderunt, unus autem superest. Quod autem dicit, alius autem nondum venit, residuam ejusdem mali corporis partem decidenti successuram generationi, eodem maligno spiritu designat similiter possidendam, quem septiformem constare praemisimus. Quinque autem quos cecidisse, et unus quem superesse dicit, et alius quem venturum esse nuntiat, septem faciunt, et cum venerit, inquit, oportet illum brevi tempore manere. Et bestia quae fuit et non est, et ipsa octavo loco est, cum sit ex septem, et in perditionem ibi. Hunc quem octavum dicit, ne alterius generis existimares, subjecit: Ex septem est, et in perditionem ibit, ut et ejusdem generis maligni eum ostenderet, et septenarium numerum [Col. 0902D] excedendo illos nequiores in hypocrisin designaret. Sicut enim praefato Domini testimonio de uno spiritu immundo loquens septem memorans, repente subjecit, dicens (Luc. XI): Assumit secum septem alios spiritus nequiores se: sic nunc a septem inchoans, alios septem in uno ejusdem generis, id est octavo voluit designare. Propterea dicit: Ex septem est, et in perditionem ibit, et [ut] eadem poena unius generis meritum perduceret, nec immerito dicit ex septem est, quem octavum quoque numero ponit, et subjecit, et in interitum vadit. Futuro judicio omnem malorum dicit finiri nequitiam. Et dicit qualiter: Et decem cornua quae vidisti, decem reges sunt, hi regnum nondum acceperunt. Ipsum saeculi regnum omne designat, quod sicut paulo ante, [Col. 0903A] in regibus subjectisque describit, sed potestatem regni una hora accipiunt cum bestia. Horam hic pro tempore accipi, exemplo docetur et sensu, a passione scilicet Domini ex quo apostolica voce clamatur: Novissima hora est. Quandiu ergo, quod futurum est, consumentur, dicit eos regnum necdum accepisse; quia licet nunc quoque plurimis dominetur, acrior tamen erit gloriationis ejus insana potentia, cum etiam signis deceperit plurimos. Hi omnes unam sententiam habebunt et vim et potestatem suam bestiae tradent. Quod superius ait cum bestia, hoc nunc apertius, potestatem suam bestiae tradent, illi scilicet capiti, quod quasi occisum simulate revixit, pari consensu omnem suae intentionis deferent cultum et exhibent famulatum. Hi adversus Agnum pugnabunt, [Col. 0903B] et Agnus vincet eos, quoniam Dominus dominorum est et Rex regum. Cum partis adversae describeret potestatem, aptius hic Agni victoriam praedicavit, quem in suis triumphare designans, adjecit: Et qui cum eo erant electi et fideles et vocati. Bene praemisit electi, propter quod Dominus dicit (Matth. XX): Multi enim sunt vocati, pauci vero electi. Et dixit mihi: Aquas quas vidisti super quas sedet meretrix illa, populi et turbae iniquorum et linguae sunt. Aquis populos saepius figurari, hic facile perdocetur, decem vero cornua quae vidisti et bestiam, odio insectabunt meretricem, et desertam et nudam facient illam. Quomodo si diceret, corruptiones carnalium desideriorum quas nunc velut ipsam diligunt, eis in odium vertuntur, cum circa finem se inevitabili judicio [Col. 0903C] damnandos agnoverint, manifestamque Agni victoriam viderint, bestiam proinde in partes dividi: quod gemino modo intelligi potest, sive quia sicut legimus (Prov. XIII): Inter superbos semper jurgia sunt; sive quia omnis qui diligit iniquitatem, odit animam suam [Col. 0904A] (Psal. X). Qui enim sibi nequam, cui bonus erit (Eccl. XIV)? et carnes ejus devorabunt, et ipsam igne cremabunt. Quomodo si ex persona Ecclesiae angelus diceret, illi nocentes qui in me insurgunt ut edant carnes meas (Psal. XXVI), suas manducabunt, et igne cremabunt postea quam eorum excessibus Deus ad iracundiam provocatus, desolaverit mundum, ut ipsis proprie blasphemiis hanc vastitatem angelus successerit, ipsos dicit facere quod in ipsis jure contigerit. Deus enim in cordibus eorum injecit, ut perficiant quod illi placitum est, et esse illos in consensu et metu, et tradere bestiam regnum donec consummentur verba Dei. Quod Apostolus dicit (Rom. I), tradidit illos Deus in reprobum sensum, ut faciant quae non conveniunt, hoc etiam nunc dicitur: Dominus enim [Col. 0904B] in cordibus eorum injecit ut faciant quod illi placitum est. Placet enim Deo justitia, per quam novimus impiis irrogare vindictam, et ut qui regnum suum bestiae dederint, poenas cum ea justas exsolvant donec sermones Dei consummentur, qui videlicet in judicio misericordiaque consistunt, universae enim viae Domini misericordia et veritas (Psal. XXIV). Et mulier quam vidisti, civitas magna est, quae habet regnum super reges terrarum. Illa ipsa est quam corruptionibus carnis et sanguinis debitam, mundanaque regni praemisit floruisse potentia. Quae cum ex ipsis regibus constet, super eos ipsam dicit regnare, more suo unam dividens, eam demque per partes, tanquam a genere ad speciem, in muliere, in civitate, in regibus, super hanc verba Domini complebuntur, [Col. 0904C] cum et misericorditer redemerit suos, et juste damnaverit contumaces. Ubi autem consummationis mentio, ibi eadem hujus libri fiat opportuna conclusio.



LIBER QUINTUS.
[Col. 0903]


CAP. XVIII.
[Col. 0903C]

Et post haec vidi alium angelum descendentem de coelo, habentem potestatem magnam, et terra illuminata est a claritate ejus. Destructione mundanae sapientiae, quam Jericho quoque destructa significat. Sed de terreni ruina regni dicturus, magnam dicit [Col. 0903D] hunc habere angelum potestatem, ut puto contra fortem venisse insinuans fortiorem, et ad bellandum venire similem: obumbransque sapientiae mundanae vestigium, veram nunc sapientiae lucem venisse testatur, quae sapientibus mundi terrenisque regibus suae virtutis in robore fidentibus, se et virtute et scientia monstraret invictam. Et terra illuminata est, inquit, a claritate ejus. Et exclamavit voce magna, et forti, dicens: Cecidit Babylon illa magna, et facta est habitatio et refugium daemoniorum, et omnis spiritus immundi, et omnis bestiae immundae, et omnis avis immundae et odibilis. Adventum Domini nostri Jesu Christi, quem magni consilii angelum in Isaia legimus (Isa. IX), significari puto. Qui in primo adventu, dicens (Matth. III): Agite poenitentiam, appropinquabit [Col. 0904C] enim regnum coelorum, ipsius saecularis potentiae molimina destruebat. Illuminata est autem terra a claritate ejus, quia ipse est lux vera quae illuminat omnem hominem venientem in hunc mundum (Joan. I). Quod autem sequitur, potest permovere [Col. 0904D] legentem, dicit enim: Et facta est habitatio et refugium daemoniorum, etc. Si enim cecidit, quomodo daemonibus et spiritibus immundis ac volucribus inhabitatio et refugium dicitur exstitisse? nisi quia multa transgressionum immanitate cadendo dignam se daemonum habitationi praebuerit, in parte utique sui salubri conversatione destructa: et quae in hujus saeculi mare contra fidem Christi validis persecutionum fluctibus insurgebat, terminis nunc arctioribus gemit frenata, et in modum utris fremit inclusa. Hinc in psalmo canimus (Psal. XXXII): Congregans sicut in utre aquas maris, ponens in thesauris abyssos. Nam quae dudum a Christianis timebatur, ipsa nunc metuit Christianos, cum eorum privilegio religiosorum quoque lata principum decreta [Col. 0905A] militare conspiciunt. Residua tamen pars ejus facta est habitatio et refugium daemoniorum, quo circumquaque et in melius aedificanda destruitur, et in superbis dejecta confringitur, jureque destructa ruisse narratur. Nam et per volucres spirituales nequitias significari, ille quoque libri Geneseos locus affirmat, ubi inter divisiones carnium irruentes aves Abraham dicitur abegisse (Gen. XV). Quia de vino irae fornicationis ejus liberunt omnes gentes, et reges terrae cum ea fornicati sunt, et mercatores terrae de potestate deliciarum ejus locupletati sunt. Tria hic vitiorum nominat genera, totidemque praevaricationum personas inducit: avaritiam, quae juxta Apostolum idolorum servitus dicitur (Ephes. V); lasciviam, in nomine fornicationis (Col. III): et in deliciis [Col. 0905B] gastrimargiam, quam Dominus cavendam praemonens, dicit (Luc. XXI): Non graventur corda vestra in crapula et ebrietate. Et reges terrae, inquit, cum ea fornicati sunt. Avaritia enim in eo quod dicit, mercatores locupletati sunt, licet quidam hic divitias peccatis non facultatibus (Sic) existimare maluerint, gentes permixtam vulgi ignobilis multitudinem designavit, reges vero, qui inter eos temporaliter videntur excellere, mercatores, qui terrenis lucris inhiantes, pro abundantia temporali suas infelici mercatu animas commutant, contraria doctis Domini peragentes, qui dicit (Matth. XVI): Quam dabit homo commutationem pro anima sua? Et audivi aliam vocem de coelo dicentem. Vocis coelestis auditus ille est, quos praescivit et praedestinavit conformes fieri imaginis Filii [Col. 0905C] sui (Rom. VIII); et, Novit Dominus qui sunt ejus (II Tim. II); et his similia. Sequitur denique: Exi de ea, populus meus, ne particeps sis delictorum. Hucusque ad primum mihi pertinere videtur adventum, quando usque ad finem saeculi sic permixtos sibi boni tolerant malos, ut pro eis nec bonos existiment deserendos, nec ipsos noxia imitatione sectandos. Sic enim et illud propheticum adimpletur (Isa. LII): Exite de medio eorum, et immundum ne tetigeritis, cum non utique discessu corporis, sed discessu nequissimae voluntatis rectus non commisceatur pravis. Sequitur: Et ne perstringaris plagis ejus, quoniam delicta ejus usque ad coelum pervenerunt, et meminit Dominus Deus iniquitatum ejus, et ideo reddit ei duplicia, et in quo populo miscuit, duplum remixtum [Col. 0905D] est ei: et inquantum se clarificavit, et deliciarum habuit, intantum datur ei cruciatus et luctus, quoniam dicit in corde suo, quia regina sum, et vidua non possum esse, nec luctum visura sum. Propterea una hora venient plagae ejus, mors, et luctus, et fames, et igne cremabitur, quia fortis est Dominus qui eam judicabit. Haec omnia secundo quidem adventui futura creduntur convenire, quando examine supremi judicii societas impiorum exclusa, retributione justa plectetur, ut qui temporaliter peccaverunt, in perpetuum puniantur. Hoc est enim quod ait: Reddite ei duplicia, et duplum remixtum est, ut qui transitoriis deliciis fruebatur, aeternis crucietur tormentis. Et nis usuris liberare suos Christus psalmo praecinitur [Col. 0906A] (Psal. LXXI): Ex usuris et iniquitatibus, inquit, redimet animas eorum. Illi vero igne insuper perpetuo comburi dicuntur, fame affligi: tunc utique quando illi qui nunc esuriunt sitiuntque justitiam (Matth. V), saturitatem percipient incorruptam. Mori vero, eo quod eos deserat Deus. Sicut enim anima discedente moritur corpus, sic anima, Deo deserente, mori credenda est. Luctus porro illis est, quem Christus in Evangelio dicit (Luc. VI): Vae vobis qui ridetis nunc, quoniam lugebitis et flebitis; ab his plagis suos volens Deus indemnes ostendere, dicit: Et ne perstringaris plagis ejus, ac si diceret: Quorum voluntatem conversi habere noluistis in peccatis similem, parem non recipietis ultionem. Neque enim viribus nostris easdem possumus plagas evadere, cum nobis [Col. 0906B] hoc solo Dei beneficio concedatur. Sed rectum ordinem tenens Spiritus sanctus, voluit declarare illos, qui in pietate in corde (Sic) non captivantur, assensu nullatenus impiorum perstringi tormentis. Justorum enim animae in manu Dei sunt, et non tanget illos tormentum malitiae (Sap. III). Sic autem haec quae tunc futura sunt circumscribit, ut opera expresserit inferenda, quae supplicia non tamen saeculi hujus putanda sunt, finalia mox finitura curricula, sicut ex subsequentibus approbatur. Nam et Dominus contritionem mundi praedicens, subjecit (Luc. XXI): Sed non statim finis. Et flebunt et plangent se reges terrae qui cum ea fornicati sunt, et in deliciis conversati, cum viderint fumum incendii ejus, et de longinquo stantes propter metum poenae ejus, dicentes: Vae vae, civitas illa Babylon, civitas [Col. 0906C] illa fortis, quia una hora advenit judicium tuum. Et mercatores terrarum flebunt, plangentes eam, quoniam merces eorum nullus mercabitur. Quomodo sit certum, eamdem Babyloniam diversis significari vocabulis, et sive ex regibus terrae, sive ex gentibus, sive ex mercatoribus existere, si ipsa succensa illi dicuntur a longe consequenter stare, eamque non communem dolendo cruciatum, sed libera consideratione miserabiliter deplorare, nisi quia, ut praemisi, aut non hic omnimodum jam finem mundi debemus accipere, sed diminutionem rerum humanarum et contritionem gentium diversarum? Saecularium quippe divitiarum pompam dicit auferri, per quam pravis voluntatibus adimplendis circumfluens carnalium deliciarum opportuna, quodammodo importunitatem suffragabatur [Col. 0906D] occasio. Qua sublata per defectum et desolationem divinis modo judiciis irrogata, certi superstites aliorum perhibentur interitum plangere. Ideo dicuntur a longe stare et metu poenae similis formidare. Fortassis enim ad hoc pertinet, quod fumum incendii videre dicuntur tanquam specimen ignis aeterni. Fumus enim futuris dat flammis indicium. Enarrat proinde si qua humanis usibus necessaria, si qua saecularibus novit utilitatibus a cupidis atque carnalibus magnopere concupisci, sed et illa quae notissimis quinque sensibus carnis delectabiliter novit hauriri, eaque pronuntiat defutura, hoc modo: Merces auri et argenti et lapidum pretiosorum et margaritarum et serici. Hucusque utilitate locorum (Sic), et purpura [Col. 0907A] coccineae, et vestis et omnis ligni cedrini et omne vas eburneum de pretioso ligno, et aere, et ferro, et marmore. Hucusque etiam ad sensum pertinentia memorat oculorum. Idem quod ad olfactum pertineat, sequitur: Et cinnamomi, et incensum, et unguentum. De unguento etiam tactum interserit: et thus, inquit. Proinde quae ad gustum rediguntur et usum adjecit, dicens: et vinum, et oleum, et triticum. Jumenta porro et pecora, et equorum, et rhedarum vehicula atque mancipia, et diversi generis animalia utilitatis causa ponit. Pomorum quoque tuorum, inquit, concupiscentia animae abiit abs te. Hoc quoque ad aspectum redegit et gustum. Et omnia illa pinguia et clara perierunt abs te, nec jam ea ultra invenies, mercatores tui quoque, qui divites facti sunt [Col. 0907B] ab ea longe stabunt propter timorem poenae ejus, flentes et plangentes, et dicentes, Vae, vae illa civitas magna, velata purpura et byssino et coccino, et culta auro et lapide pretioso et margarita, et una hora exterminatae sunt tantae divitiae. Horam hic pro tempore poni, multorum testimoniorum probatur judiciis, et omnis gubernator, et omnis per mare navigans, et nautae et qui morantur in mari, longe stabunt: videntes fumum incendii ejus, dicentes: Quae similis civitati huic magnae? Et super capita sua mittentes pulverem, id est, principum suorum faciem exprobrantes, a quibus seducti periebant, clamabunt flentes, et lugentes, et dicentes voce magna: Vae, vae civitas illa magna, in qua divites facti sunt omnes, qui habent naves in mari de claritate ejus, quia una hora exterminata [Col. 0907C] est. Verum quia multos ex hac contritione novimus saepe compungi, si ad eorum personam ea loca quibus permonemur, redigi debent, non inconvenienter accipitur, id est, longe stabunt et clamabunt, videntes fumum incendii ejus, ut longe sit non cum perditis cadere, sed subita potius conversione stabilitatem accidere, propterea suo Domino stat aut cadit, quod non corporaliter stare, sed animi debet intelligi stabili in fide conversio; ut et quod se plangere dicuntur aliis pereuntibus, ipsi intelligantur poenitentiam gerere fructuosam. Hinc enim Apostolus dicit (Ephes. II): Cum mortui essetis delictis et peccatis vestris, in quibus aliquando ambulastis secundum saeculum mundi hujus, secundum principem potestatis aeris hujus, spiritus qui [Col. 0907D] nunc operatur in filiis diffidentiae, in quibus et nos omnes aliquando conversati sumus in desideriis carnis, facientes voluntates carnis nostrae et cogitationum, et eramus natura filii irae, sicut et caeteri, vel his similia. Secundum haec, inquam, Apostoli dicta, potest hic locus conversorum personis aptari. Non enim quis inveniri potest bonus, qui non prius fuerit malus. Hinc psalmus (CXVIII): Praevaricatores reputavi omnes peccatores terrae; fortasse enim inde hic sequitur: Exsultate super eam, coeli et sancti, et apostoli et prophetae. Tanquam isti conversi super judicio Dei delectati gaudeant, quoniam judicavit Deus, inquit, de ea judicium vestrum. Et sustulit angelus fortis lapidem ad magnitudinem molae magnae, et misit in mare, [Col. 0908A] dicens: Hoc impetu demolietur Babylon illa magna, et amplius non invenietur. Novimus Dominum in Evangelio dixisse (Matth. XVIII): Vae mundo ab scandalis, et subjecisse: Vae homini per quem scandalum venit; utilius est illi si lapis molaris imponatur circa collum ejus, et projiciatur in mare, quam ut scandalizet unum de pusillis istis, significans auctores scandali tali poena plectendos. Ubi non de solo scandalo litis puto accipiendum, sed de omni specie peccatoris frequentat, secundum illam regulam quam sancta Scriptura, sive Domino dicente (Matth. I): Si scandalizaverit te oculus, pes, manus, sive Paulo apostolo (I Cor. XI): Quis scandalizatur, et ego non uror? Cui sensui psalmus (CII) concinit, dicens: Per diem sol non uret te, neque luna per [Col. 0908B] noctem, ubi cum etiam malae credulitatis de Christo et Ecclesia, id est de sole et luna intellectus admittitur, vel de peccatis adversitatis et prosperitatis, quod ad lunam referendum est, vel ad solem, omnes tanquam in genere transgressionum species nomine scandali videntur includi. Quod hic quoque auctoris scandali, id est totius peccati ad modum molae mergendus insinuat. Lapis vero molaris hic pro peccatorum pondere, quae ex rebus temporalibus contrahuntur poni mihi videtur. Molam enim in saecularium rerum circuitu poni Dominus docet, cum dicit: Duae molentes in mola. Et vox citharaedorum, et musicorum, et symphoniacorum, et tubicinum, jam non audietur in te. De illis quinque sensibus sonum distulerat, quem nunc satianter expressit, quem etiam [Col. 0908C] inter alia de modo auferri praedixit, ac si diceret: Quidquid visu pulchrum, auditu canorum, tactu blandum, odoratu suave, gustu delectabile, de saeculo transiturum est. Et ne his contentos esse sivisset, adjecit etiam de his quae ad usum humanae vitae pertinent, dicens: Neque ullus artifex ullius artis invenietur in te amplius, et vox molae non audietur in te, jam neque lumen lucernae lucebit tibi, et vox sponsi et sponsae non audietur in te amplius. Et dicit quo merito: quia negotiantes tui fuerunt magistratus terrae, quia maleficiis in tuis exerraverunt omnes gentes. Ac si diceret: Quia in vita tua male usa es temporalibus bonis, et ipsis juste ultra fraudaberis, et poenis aeternis damnanda restringeris. Et in te sanguis prophetarum et sanctorum inventus est, et omnium occisorum [Col. 0908D] super terram. Hic apertius declaratur, totum in una civitate Babyloniae corpus diaboli de suis excessibus increpari. Neque enim in qua civitate prophetas, in eadem novimus occisos martyres, quantum attinet ad loci significationem, cum tamen una sit civitas impiorum societate. Sequitur.



CAP. XIX.

Post haec audivi vocem turbarum ingentium clamantium voce magna in coelo, dicentium: Alleluia. Salus et claritas Deo nostro, quoniam vera et justa sunt judicia ejus, quia sic judicavit de meretrice magna, quae corrupit terram per fornicationem suam, et vindicavit sanguinem servorum suorum de manibus ejus. Et iterum dixerunt: Alleluia. Simile quiddam in Evangelio Dominus testabatur, dicens de [Col. 0909A] hujus corporis persona justorum generaliter sanguinem exigendum: A sanguine, inquit (Matth. XIII) Abel justi usque ad sanguinem Zachariae filii Barachiae, populorum scilicet et sacerdotum insinuatam complectens breviter summam. Ideo et ibi et locum memorat, quem occidistis, inquiens, inter templum et altare, templum ad populum, altare ad sacerdotes redigens. Quod autem iterum dixerunt, Alleluia, Ecclesia Deum super judiciis ejus indesinenti affectu collaudat. Alleluia enim dicitur, laudate Dominum. Sequitur de illa meretrice: Et fumus de illa ascendit in saecula saeculorum. Ecclesia scilicet perseverante in illius laude laetitiae, perditionis fumus permanet impiorum. Sicut enim fumus ignis initia, sic igne perseverante fumum dicit inesse. Horum specimen bonorum atque malorum, [Col. 0909B] in paupere et divite Dominum arbitror figurasse (Luc. XVI). Et prostraverunt se viginti quatuor seniores et quatuor animalia, et adoraverunt Deum sedentem in throno. Ecclesiam memorat. Sequitur, dicentes: Amen: id est, verum, fideliter. Et vox exivit de coelo, dicens: Laudate Deum vestrum, omnes servi ejus, et qui timetis Deum, pusilli et magni. Cum hoc imperat faciendum et memorat factum, illius rei dedit indicium, quod suorum laudem placitam susceperit electorum, approbans scilicet praemissam, indicensque perpetuam. Magni autem sunt in Ecclesia, de quibus Apostolus: Sapientiam, inquit (I Cor. II), loquimur inter perfectos. Et Dominus (Matth. V): Qui docuerit, inquit, sic homines, magnus vocabitur in regno coelorum. Pusilli, de quibus dicit (I Cor. III): [Col. 0909C] Tanquam parvulis in Christo, lac vobis potum dedi, non escam. Et audivi vocem tubarum magnarum et quasi vocem tonitruum fortium, et quasi sonum aquarum multarum dicentium: Alleluia. In tubis illa praedicatio designatur, quam Isaias dicit (Isai. XVIII): Clama, ne cesses, quasi tuba exalta vocem tuam, in qua praedicatione insinuatur etiam divini formido judicii; hanc puto nomine significari tonitrui, quoniam hominibus congruunt. Idcirco aquis multis populos certum est solite figurare, qui Deum laudant, dicentes: Alleluia; Ecclesia itaque cum et praedicat et metuit et laudat, cum tremore, sicut legitur, exsultat: Servite Domino in timore, et exsultate ei cum tremore. Quoniam regnavit Dominus omnipotens. Recte hic omnipotentiam ejus meminit. Fecit enim ex [Col. 0909D] nihilo quae non erant, quaesivit qui peccato perierant, invenit puniendos: et ex eis quos voluit, fecit misericorditer justos; ex his denique tanquam ex membris sibi Ecclesiam construens, tali redemptam munere [dignitate] donavit, ut eam sibi sponsam faceret, cum nec serva esse meruerat. Sequitur denique: Gaudeamus et exsultemus, et demus ei claritatem, quoniam venerunt nuptiae Agni, et uxor ejus praeparavit se. Et datum est ei ut vestiretur byssinum candidum mundum. Byssinum enim mundum, justitiae sanctorum sunt. Haec omnia electorum Ecclesiae convenire nullus ambigit spiritalis. Illi sane ejus se dicuntur spiritali conjugio praeparare, qui operibus justitiae maluerint semper insistere. Et ait mihi: [Col. 0910A] Scribe: Beati qui ad coenam nuptiarum Agni vocati sunt. De hac Dominus dicit (Matth. VIII): Et recumbent cum Abraham et Jacob in regno coelorum; itemque: Transiens ministrabit illis, illos videlicet significans, qui secundum propositum vocati sunt sancti, et in plenitudinem transeunt electorum. Multi enim sunt vocati, pauci vero electi (Matth. XX). Et iterum dixit mihi: Haec verba vera et justa Dei sunt. Tunc Ecclesiae divinitus dicitur, quando Verbum Dei eademque veritas revelatur. Et prostravi me ad pedes ejus ut adorarem eum. Et ait mihi: Vide ne feceris, quoniam conservus tuus sum, et fratrum tuorum habentium testimonium Jesu Christi. Deum adora. Licet in principio hujus libri dixerim per assumptam angeli creaturam Dominum Christum Joanni omnia revelasse, [Col. 0910B] quod etiam hic maxime claret intellectui, cum se non sinit adorari ut Deum, sed potius monet reputari conservum, unumque Deum perdocet adorandum, potest tamen permovere legentem, quod etiam ille dicit: Ego sum primus et novissimus (Sup. I): Sed hoc ex persona Christi angelum dixisse noverimus. In fine denique dicit: (Inf. XXII): Ego Jesus misi angelum meum testificari vobis haec in Ecclesiis. Sequitur: Sanctificatio enim testificationis est spiritus prophetarum. Omnis quippe summa prophetiae et sanctificatio spiritus in testimonio Jesu Christi consistit, cui omnis lex et prophetia deservit. Propter quod et in monte se manifestans (Matth. XVII; Marc. IX; Luc. IX) inter Moysen et Eliam, vultus vestisque claritate resplenduit, seque testimonium a lege et [Col. 0910C] prophetis habere veraciter declaravit. Si quid enim praenuntiaverunt, Christo et Ecclesiae famulari ipse testatur, dicens de Moyse (Joan. V): De me ille scripsit. Nam et resurgens, Necesse, inquit (Luc. XIV), est impleri omnia quae scripta sunt in lege Moysi, et Prophetis, et Psalmis, de me. Neque ibi videntur fortasse Christi nec sonare nec significari mysteria; ad hoc interseruntur ex quibus omnis Scripturae illius series dicendi instrumento consurgens aptius construatur, sicut in organo. Nam quidquid locorum tetigerint sonat, sed ut sonabilis locus necessariae modulationis cantum exerat, et religata deservit omnis illorum instructura vasorum. Deinde latius praemissa, brevi recapitulatione retexit. Vidi coelum apertum; et ecce equus albus, et qui sedebat super eum vocabatur [Col. 0910D] Fidelis et Verus. Hic est quem superius dixerat debitam victoriae percepisse coronam, aequum et justum qui judicat, et praeliabitur ut rex omnium saeculorum praeliatur, qui in suis semper membris compatitur, dimicat cum vincit, in seipso coronat, sed virtutem certantibus praebens, qui pollicetur vincentibus praemium (Sap. II). Oculi autem ejus erant ut flamma ignis, et super caput ejus diademata multa. In quo faciemus virtutem (Psal. LIX), in ipso multitudo sanctorum, coronatum dicitur habere decorem. Et habens nomen magnum scriptum quod nemo novit nisi ipse. Verbi Dei perfecta cognitio illis manifestatur qui corpus Christi et membra esse meruerint, ut pote corpori caput notitiam sui specialiter tribuit, ipse [Col. 0911A] autem novit quod Ecclesia in ipso scire meruerit. Qui enim adhaeret Domino, ait Apostolus (I Cor. VI), unus spiritus est; erunt enim duo in carne una. Hoc nomen nec Judaei, nec alienigenae, nec haeretici cognoverunt. Si enim cognovissent, nunquam Dominum gloriae crucifixissent (I Cor. II). Itemque: Mundus te, inquit (Joan. XVII), non cognovit; suisque rursum discipulis dicit (Joan. XIV): Vos autem videbitis me, quia ego vivo, et vos vivetis. In illo die vos cognoscetis quia ego in Patre meo, et vos in me, et ego in vobis. Unde etiam a discipulis respondetur (Ibid.): Domine, quid factum est, quia nobis manifestaturus es te ipsum, et non mundo? Quod autem attinet ad haereticos, idem rursus dicit eis (Matth. XIII; Marc. IV): Vobis datum est nosse mysterium regni Dei, [Col. 0911B] illis autem qui foris sunt, in parabolis omnia fiunt, ut videntes videant et non intelligant. Habens nomen magnum scriptum, quod nemo novit nisi ipse. Cavendum sane est, ne carnali prudentia subripiente, nomen Filii, de quo nunc agitur, aut Patri aut Spiritui sancto putetur incognitum, sed potius hujus loci opportunitatem nacti, usitata Scripturae locutione, hoc ex mero noverimus expressum, quod sicut solus Filius nosse dicitur, omnis prorsus Trinitas scire doceatur: sicut et si quid Pater solus scire narratur, cum sua proculdubio sapientia quae Christus est, vel cum suo Spiritu, qui Patris et Filii Spiritus creditur, nosse probetur. Nam cum diem judicii solus Pater nosse perhibetur, scire profecto et Filius et Spiritus sanctus non negatur: sic etiam cum Spiritus sanctus solus [Col. 0911C] aliquid scire dicitur, et per similem locutionis modum Patris nomen vel Filii reticetur, scire tamen modis omnibus declaratur, ubi Apostolus dicit (I Cor. II): Nemo scit hominum quae sunt hominis, nisi spiritus hominis, qui in ipso est, ita et quae in Deo sunt nemo cognovit, nisi Spiritus Dei, a qua scientia aut Patrem, aut Filium separare dementis est. Neque enim qui alibi dicit (Ephes. IV), Nolite contristare Spiritum sanctum Dei, in quo signati estis, in diem redemptionis vestrae, quia Patrem et Filium siluit, id est, eorum personam ab opere nostrae redemptionis exclusit, cum per individuam unius naturae potentiam inseparabilia doceantur opera Trinitatis. Nam quod Dominus in Evangelio dicit (Marc. XIII), diem illum judicii neque Filium, sed Patrem solum scire, [Col. 0911D] illa regula locutionis hoc dicitur: quia sciendo aliquid scientes facit, et nescientes efficit nesciendo. Quocirca per insinuatam intelligentiae regulam, nomen Filii quod illi soli dicitur cognitum, et Patri et Spiritui sancto cognoscimus manifestum. Nam de Filio dici evidens consequentia protestatur, cum dicitur: Et erat coopertus vestem aspersam sanguine, et dicitur nomen ejus Verbum Dei. Si nulli nomen ejus nosse conceditur, cur aperte Verbum Dei nunc praedicatur? Sed sicut legimus (Joan. III), Nemo ascendit coelum, nisi qui de coelo descendit, Filius hominis, qui est in coelo, ut sic intelligamus quod, si quis membrorum ascenderit, in ipso capite et per ipsum caput meretur ascendere: qui hoc suis membris [Col. 0912A] et sperari dedit promittendo, et possideri faciet implendo. Ita et hic solus Christus nosse dicitur, quod ejus sponsae in ipso scire conceditur: per quem et in quo Ecclesia perdocetur. Sparsam porro dicens sanguine vestem Christi, passionis ejus indicia describuntur, sive in ipso capite, sive in corpore quod est Ecclesia. Hinc Apostolus ad Hebraeos docet (Heb. III), ab initio sine sanguine remissionem peccatorum non celebrari in illis legalibus pecorum victimis. De Ecclesia quoque dicit (Colos. I), Ut adimpleam ea quae desunt passionum Christi in carne mea, memor vocis auditae (Act. III): Saule, Saule, quid me persequeris? Quidquid enim Ecclesia patitur, Christus pati veraciter dicitur. De quo idem Apostolus dicit (Hebr IX): Semel passus est ad multorum exhaurienda peccata. [Col. 0912B] Hujus vestis sic Isaias quoque habitum memorat (Isa. LXIX): Quis est iste qui venit de Edom. tinctis vestibus de Bozra? Iste formosus in stola sua gradiens in multitudine fortitudinis suae. Ego qui loquor justitiam, et propugnator sum ad salvandum. Quare ergo rubrum est indumentum tuum, et vestimenta tua sicut calcantium in torculari? Torcular calcavi solus, et de gentibus non est vir mecum, etc. Et exercitus qui sunt in coelo, sequebantur eum in equis albis. In coelo, in Ecclesia, tanquam revelata facie gloriam Domini speculantes (II Cor. III). Omnes mundi corde super nivem gratia dealbati (Psal. L), Christum sequi dicuntur. Induit byssinum album mundum, quod superius justitias definivit esse sanctorum, quibus cum sua unicuique distribuunt, corpus [Col. 0912C] que et animum Deo subjiciunt, in equis albis, id est cor pore et mente candidi semper incedunt, praecedentes [F. supp. et] sequentes Christi vestigia, cui in Cantico canticorum dicitur (Cant. I): Post te in odorem unguentorum tuorum curremus. Et de ore ejus exibat gladius utraque parte acutus, ut ex eo percuteret nationes, et ipse reget eas in virga ferrea. Utrinque acutus, sive acie gemini testamenti significat, sive quod de Sapientia legimus (Prov. XXXI): Legem et misericordiam in lingua portat, tanquam judicium et misericordiam. Virga autem ferrea, justitiae inde mutabilis rectitudo, et ipse calcavit torcular vini irae Dei magni omnipotentis. Sicut accedente tritura exuta paleis frumenta in horreis recluduntur, sic in torculari, pondere depressionis adhibito, aut vinum a vinaceis, aut [Col. 0912D] oleum ab amurca de more perspicaciter eliquatur. Quod de vinea propheta describens, dicit (Isa. V): Et torcular fodi in ea. Hoc fit in Ecclesia cum aut adversitate persecutionis extorta, aut occasione alicujus calamitatis adempta, alii tanquam amurca corruunt irremediabili lapsu praecipites, alii probabili cultu enitent clariores. Habet etiam in veste et in femore suo nomen scriptum, Rex regum, et Dominus dominorum. In veste, in Ecclesia quam Christus indutus est, quam, secundum Apostolum (Ephes. V), mundavit lavacro aquae in verbo, ut exhiberet sibi ipse Ecclesiam gloriosam, non habentem maculam neque rugam. Ut vestis enim mundatur, ne maculam incurrat; extenditur, ne rugam contrahat. Sed et [Col. 0913A] femore illius posteritas seminis designatur, in quo benedicentur omnes gentes, juxta Apostolum docentem (Gal. III): Non dixit: et seminibus, quasi in multis, sed quasi in uno, et semini tuo, qui est Christus. Cui tanquam mortuo fratri, secundum vetustae consuetudinis legem (Deut. XXV), semen spiritaliter idem Apostolus suscitans, dicit (I Cor. I): Ne quis dicat quod in nomine meo baptizati estis, cum ab Jerusalem usque ad Illyricum se dicat omnia Evangelio replevisse (Rom. XV), quibus gentibus veraciter diceret (I Cor. IV), In Christo Jesu per Evangelium ego vos genui. In hoc ergo femore tanquam in filiis propagatis Christi notitia non atramento, sed Spiritu Dei vivi, non in tabulis lapideis, sed in tabulis cordis carnalibus scribitur (II Cor. III). Qui cum Regem regum et Dominum fatentur omnium dominorum [Col. 0913B] (I Tim. I), quibus haec inscriptio femoris reputatur credentibus in eum, et benedicentur cum fideli Abraham. Et vidi unum angelum stantem in sole. Angelum Ecclesiam praedicantem dicit. Recte sane adjecit unum. Una est enim columba mea (Cant. VI), propter servandae unitatis mysterium, in sole, ubi jam clareat, nec propter metum ulterius lateat. Et clamavit voce magna. In magna voce, libertas intelligenda est magnae fiduciae, dicens omnibus avibus coeli. Aves pro locorum qualitatibus aliquando intelliguntur malae, aliquando bonae. Hic sane sicut dudum (Sup. VIII) aquilae volantis species inducitur, ita nunc invitantur spirituales ad coenam. De qua Petro, qui praesentis figuram gestabat Ecclesiae, dicebatur [Col. 0913C] (Act. X): Macta et manduca, cum occiduntur quod fuerunt ut fierent quod ipse, id est fidelis, et in corpus transeuntes Ecclesiae membris Christi complantati conregnant. Si quid enim manducamus, in corpus nostrum trajicimus. Venite, inquit, ad coenam magnam Dei, ut edatis carnes regum, et carnes tribunorum, et carnes fortium, et carnes equorum, et sedentium super eos, et carnes omnium liberorum et servorum, et pusillorum et magnorum. Equorum et sedentium in eis intelligi potest praepositorum, quod erroris et eorum quos seducebant ante fallaciis, eo quod de eorum quoque numero conversos suscipit Ecclesia, liberos caelibatum tenentes, servos, conjugatos, pusillos, promiscuum et ignobile vulgus, magnos, aut philosophos, aut vel genere vel facultate [Col. 0913D] sublimes. Et vidi bestiam, id est diabolum, et reges terrae, et exercitus eorum collectos ad faciendum bellum cum sedente super equum album et cum exercitu ejus, id est cum Christo et Ecclesia. Praemissa similium expositione locorum, hic quoque potest locus agnosci. Et apprehensa est bestia, et cum illa pseudopropheta, diabolus et Antichristus, vel praepositi totumque corpus ejus, qui fecerat signa sub oculis ejus, quibus signis seducti erant adorare imaginem bestiae, et qui acceperant charagma illius. Vivi missi sunt hi duo in stagnum ignis ardentis igne et sulphure. Duo, caput et corpus diaboli ejusque societas, praeoccupata narratione; quod adhuc futurum erat extremo tempore. Et caeteri occisi sunt gladio sedentis super [Col. 0914A] equum album, qui exierat de ore ejus. Unum corpus divisit in partes, volens ostendere etiam pridem mortuos esse illos, quos viventes Christi invenerit secundus adventus, sicut legimus (II Thess. II): Quem Dominus Jesus interficiet spiritu oris sui, et destruet illustratione adventus sui. Et omnes aves satiatae sunt ex carnibus eorum. Non usque adeo debemus carnaliter sapere, ut sanctos tanquam altiora petentes carnibus impiorum saturari credamus, sed revelata sanctis divina aequalitate judicii, qua plenitudinem redimens electorum, damnandos caeteros sanxerit, saturari dicuntur hujus cognitione justitiae, quam in hac vita esurire et sitire quis poterit (Matth. V), non perfecte comprehendere. Nam et Isaias Dei nutu de impiis loquens (Isai. LXVI), Et erunt, inquit, usque ad satietatem visionis omni [Col. 0914B] carni. Hanc puto saturitatem hic poni avium praemissam. Nam et Apostolus quoque fatetur hic se necdum perfecte percepisse, dicens (Philipp. III): Non quod jam perceperim, aut jam perfectus sim, sequor autem si et comprehendam, in quo et comprehensus sum, a Christo. Non itaque eorum damnatione gaudebunt, sed quod divinae justitiae luce satiati jam gaudeant. Aliter possunt et in malo aves intelligi angeli transgressores, qui cum suos ad interitum perduxerint sectatores, sic malo desiderio expleto satiari dicuntur carnibus perditorum, de eorum captantes damnatione satietatem, quibus se auctores praebuerant ad errorem.



CAP. XX.

Et vidi angelum fortem descendentem de [Col. 0914C] coelo, habentem clavem abyssi, et catenam magnam in manu sua. Et tenuit draconem illum serpentem antiquum, qui cognominatus est diabolus et Satanas, et alligavit eum mille annis. Angelum descendentem de coelo, Dominum nostrum Jesum Christum accipimus, qui magni consilii Angelus nuncupatur (Isai. IX), quique mortalium visitans regionem, fortior alligare voluit fortem, ut ei vasa quae dudum irae fuerant, vasa misericordiae perfecisset, hoc peragens opere, quod ante promiserat praedicatione: Nemo, inquiens (Matth. XII; Marc. III; Luc. II), potest domum fortis intrare, et vasa ejus diripere, nisi prius alligaverit fortem, id est diabolum. Clavis abyssi est divinorum profunditas judiciorum. Judicia enim Dei abyssus multa (Psal. XXXV). Soli quippe cognitum est, qui de [Col. 0914D] multitudine peccatorum in plenitudinem devocat intellectorum. Hinc alibi legimus, Qui clausisti abyssum et signasti super eum. In eo autem diabolum catenis dicitur alligasse, in quo ejus potestatem a seducendis hominibus, qui liberandi fuerant cohibens refrenavit. Mille autem anni duobus modis possunt intelligi, aut quia multis annis mille ista res agitur, id est sexto annorum millenario, quantumcunque usque ad finem saeculi proteletur, cujus nunc spatia posteriora volvuntur, secuturo deinceps sabbato quod non habet vesperam, requies scilicet sanctorum quae non habet finem, ut hujus millenarii tanquam diei novissimam partem quae remanebit usque ad terminum saeculi, mille annos appellet, eo loquendi modo [Col. 0915A] quo pars significatur pro toto, aut certe mille annos pro annis omnibus hujus saeculi posuit, ut perfecto numero notaretur ipsa temporis plenitudo. Millenarius quippe numerus denarii numeri quadratum solidum reddit. Decem quippe decies ducta, faciunt centum, quae jam figura quadrata, sed nondum plena est; ut autem in altitudinem surgat et solida fiat, rursus centum decies multiplicantur, et mille sunt. Nec illud melius intelligitur, quod in psalmo (CIV) legitur: Memor fuit in saeculum testamenti sui, verbi quod mandavit in mille generationes, id est omnes. Et misit illum, inquit, in abyssum. Utique diabolum misit in abyssum, quo nomine significata est multitudo innumerabilis impiorum, quorum in malignitate adversum Ecclesiam Dei multum profunda sunt [Col. 0915B] corda. Non quia ibi diabolus ante non erat, sed ideo illuc dicitur missus, quia exclusus a credentibus, plus coepit impios possidere. Plus namque possidetur a diabolo, qui non solum alienatus a Deo, verum etiam gratis odit servientes Deo. Et clausit, et signavit super eum, ut non seduceret jam gentes, donec finiantur mille anni. Clausit super eum, dicit, interdixit ei ne vetitum transgredi ulterius praesumpsisset. Signavit autem quod addidit, significasse mihi videtur, quod occultum esse voluit, qui pertineant ad partem diaboli, et qui non pertineant. Aliquanti enim de stabilibus cadunt, et de reprobis certi fructuosa compuncti conversione salvantur. Ab eis autem gentibus seducendis hujus interdicti vinculo et claustro diabolus prohibetur atque cohibetur, quos pertinentes [Col. 0915C] ad Christum seducebat antea vel tenebat. Hos enim Deus elegit ante mundi constitutionem eruere de potestate tenebrarum, et transferre in regnum Filii dilectionis suae, sicut Apostolus dicit (Eph. I). Jam seducere illum gentes etiam nunc, et secum trahere in aeternam poenam, sed non praedestinatos in aeternam vitam, quis fidelis ignorat? Novit enim Dominus qui sunt ejus (II Tim. II). Ex his in aeternam damnationem neminem ille seducit. Ad hoc enim diabolus ligatus est et inclusus abysso, ut jam non seducat gentes ex quibus constat Ecclesia, quas ante seductas tenebat antequam essent Ecclesiae. Neque enim dictum est, ut jam non seduceret aliquem, sed ut non seduceret, inquit, jam gentes, in quibus Ecclesiam procul dubio voluit intelligi. Donec finiantur, inquit, mille anni, id [Col. 0915D] est, aut quod remanebat de sexto die qui constat ex mille annis, aut omnes anni quibus deinceps hoc saeculum peragendum est. Donec autem sic imposuit, non quia postea sit seducturus eas duntaxat gentes, ex quibus praedestinata constat Ecclesia, a quibus seducendis illo est vinculo castoque prohibitus, sicut illa locutione jam dictum est. Sic et in psalmo (CXXII): Sicut oculi nostri ad Dominum Deum nostrum, donec misereatur nostri. Neque enim cum misertus fuerit, ad Deum servorum oculi ultra non esse putandi sunt, aut certe iste est ordo verborum: Et clausit et signavit super eum donec finiantur mille anni, ut non seduceret jam gentes, id est, ideo clausit, donec finiantur mille anni, ut non seduceret [Col. 0916A] jam gentes. Post haec, inquit, oportet eum solvi brevi tempore. Si hoc est diabolo ligari et includi Ecclesiam, non posse seducere, hoc ergo erit solutio ejus ut possit? absit. Nunquam enim ab illo Ecclesia seducitur, praedestinata et electa ante mundi constitutionem (Ephes. I), de qua dictum est (II Tim. II): Novit Dominus qui sunt ejus; sed alligatio diaboli est, non permitti exercere totam tentationem quam potest, vel vi, vel dolo, ad seducendos homines in partem suam, vel cogendo violenter, vel fallendo. Quod si permitteretur, in tam longo tempore et tanta infirmitate multorum plurimos tales, quales Deus id perpeti non vult, et fideles dejiceret, idcirco alligatus est: tunc autem solvetur, quando et breve tempus erit. Nam tribus annis et sex mensibus legitur [Col. 0916B] totis suis suorumque viribus saeviturus, et tales erunt cum quibus belligerandum est, ut vinci tanto ejus impetu insidiisque non possint. Si autem nunquam solveretur, minus appareret ejus maligna potentia, minus sanctae civitatis fidelissima patientia probaretur, minus denique perspiceretur quam magno ejus malo tam bene fuerit usus omnipotens Deus. Haec autem alligatio diaboli, non solum facta est ex quo coepit Ecclesia praeter Judaeam terram in nationes alias dilatari, sed etiam nunc fit et fiet usque ad terminum saeculi, quo solvendus est, quia et nunc homines, quando ab infidelitate in qua eos possidebat, convertuntur ad fidem, ille utique fortis alligatur, quando ab eo vasa ejus eripiuntur (Matth. XII; Marc. III; Luc. XI). Et vidi, inquit, sedes in visione [Col. 0916C] et sedentes super eas, et judicium datum est eis. Cum dixisset alligato diabolo per mille annos seducendi ademptam fuisse solitam potestatem, ejusque solutionem futuram brevi tempore praedixisset, tunc recapitulando quid in istis mille annis agit Ecclesia, vel agatur in ea, dixit: Et vidi sedes et sedentes super eas, et judicium datum est eis. Non hoc putandum est de ultimo judicio, sed de regimine potius intelligendum est praepositorum, per quos nunc praesidentes Ecclesia gubernatur, quae a suo rege probabili meruit audire sanctione: Quae ligaveris in terra, ligata erunt et in coelo; et quae solveris in terra, erunt soluta et in coelo (Matth. XVI). Unde Apostolus (I Cor. V): Quid enim mihi est, inquit, de his qui foris sunt judicare? nonne de his [Col. 0916D] qui intus sunt vos judicatis? Et animae, inquit, occisorum propter testimonium Jesu, et propter verbum Dei. Subauditur quod postea hic dicturus est, regnabunt cum Jesu mille annis, animae scilicet martyrum, nondum sibi corporibus suis redditis, neque enim piorum animae mortuorum separantur ab Ecclesia, quae nunc etiam est regnum Christi; alioqui nec ad altare Christi fieret eorum memoria in communicatione corporis Christi. Quamvis ergo cum suis corporibus nondum, jam tamen eorum animae regnant cum illo, cum isti mille anni decurrunt. Unde in hoc libro dicitur (Sup. XIV): Beati mortui qui in Domino moriuntur. Regnat itaque cum Christo nunc primum Ecclesia in vivis et mortuis. Propterea enim, sicut [Col. 0917A] ait Apostolus (Rom. XIV), Mortuus est Christus, ut et vivorum et mortuorum dominetur. Sed ideo martyrum tantum animas commemoravit, quia ipsi praecipue regnant post mortem, qui usque ad mortem pro veritate certaverunt. Sed a parte totum etiam caeteros mortuos intelligemus pertinentes ad Ecclesiam, quod est regnum Christi. Quod vero sequitur, Et si qui non adoraverunt bestiam nec imaginem ejus, neque acceperunt scriptionem in fronte aut in manu sua, simul de vivis et mortuis debemus accipere. Quae sit porro bestia ista quam jussit, diligentius requirendum; non tamen abhorret a fide recta, ut ipsa impia civitas intelligatur, et populus infidelium contrarius populo fideli et civitati Dei, imago vero ejus, simulatio ejus mihi videtur, in eis videlicet [Col. 0917B] omnibus qui velut fidem profitentur et infideliter vivunt. Fingunt enim se esse quod non sunt, vocantur quod veraci effigie, sed fallaci imagine Christiani, ad eamdem namque bestiam pertinent. Non solum aperte inimici nominis Christi et ejus gloriosissimae civitatis, sed etiam zizania quae de regno ejus, quod est Ecclesia, in fine saeculi colligenda sunt. Et qui sunt qui non adorant bestiam nec imaginem ejus, nisi qui faciunt quod ait Apostolus (II Cor. VI): Ne sitis jugum ducentes cum infidelibus? non adorant enim, id est, non consentiunt, non subjiciuntur. Neque accipiunt inscriptionem, notam scilicet criminis in fronte propter professionem, in manu propter operationem. Ab his igitur malis alieni, sive adhuc in ista mortali carne viventes, sive defuncti, regnant [Col. 0917C] cum Christo jam nunc modo quodam huic tempori congruo per totum hoc intervallum, quod numero mille annorum significatur. Reliqui eorum non vixerunt, inquit. Hora enim nunc est, cum mortui audiunt vocem Filii Dei (Joan. V), et qui audierint, vivent. Reliqui ergo eorum non vivent. Quod vero subdidit, donec finiantur mille anni, intelligendum est quod eo tempore non vixerunt quo vivere debuerunt, ad vitam scilicet de morte transeundo; et ideo cum dies venerit quo fiat et corporum resurrectio, non ad vitam de monumentis procedent, sed ad judicium, ad damnationem scilicet, quae secunda mors dicitur. Donec finiantur enim mille anni, quicunque non vixerunt, id est toto isto tempore quo agitur resurrectio prima, et non audierint vocem [Col. 0917D] Filii Dei, ut ad vitam de morte transeant, profecto in secunda resurrectione quae carnis est, in mortem secundam cum ipsa carne transibunt. Sequitur enim et dixit: Haec resurrectio prima est. Beatus et sanctus qui habet partem in hac prima resurrectione. Id est, particeps ejus fuerit. Ipse autem est particeps ejus, qui non solum a morte, qua in peccatis est, reviviscit, verum etiam in eo quod revixerit permanebit. In istis, inquit, secunda mors non habet potestatem. Habet ergo in reliquis, de quibus superius ait: Reliqui eorum non vixerunt, donec finiantur mille anni, quoniam toto isto temporis intervallo quod mille annos vocat, quantumcunque in eo quisque eorum vixit in corpore, non revixit a morte. Quod autem cum [Col. 0918A] dixisset, in istis secunda mors non habet potestatem, adjunxit dicens: Sederunt sacerdotes Dei et Christi, et regnabunt cum eo mille annis, non utique de solis episcopis et presbyteris dictum est, sed etiam sicut omnes Christos dicimus, propter mysticum chrisma, sic omnes sacerdotes, quoniam omnes membra sunt unius sacerdotis, de quibus apostolus Petrus: Gens, inquit (I Petr. II), sancta, regale sacerdotium. Et cum finiti fuerint, inquit, mille anni, solvetur Satanas de custodia sua, et exibit ad seducendas nationes, quae sunt in quatuor angulis terrae, Gog et Magog, et trahet eas in bellum, quorum numerus est ut arena maris. Ad hoc ergo tunc seducit, ut eos in bellum trahat: nam et antea modis quibus poterat, per mala multa et varia seducebat. Exivit [Col. 0918B] autem, dictum est, in apertam persecutionem de lateribus erumperet odiorum novissima persecutione judicio, propterea antequam tota Ecclesia et civitates Christi ab universa diaboli civitate patietur quantacunque erit utraque super terram. Gentes porro istae Gog et Magog, quidam suspicantur Getas et Massagetas propter primas horum nominum litteras. Sed interpretationem nominum intendentes, meliorem his coaptare cognoscimus intellectum. Nam Gog dicitur tectum, Magog de tecto, tanquam domus et ipse qui procedit de domo. Gentes ergo sunt in quibus diabolum velut in abysso superius intelligebamus inclusum, et ipse de illis quodammodo sese efferens, et procedens ut illae sint tectum, ille de tecto. Si autem utrumque referamus ad gentes, non unum horum ad illas, alterum ad diabolum, et tectum ipsae [Col. 0918C] sunt, quia in eis nunc includitur et tegitur inimicus, et de tecto ipsae erunt, quando in apertum odium erupturae erunt. Quod vero ait: Et ascenderunt super latitudinem terrae, et cinxerunt castra sanctorum et dilectam civitatem, non utique ad unum locum venisse vel venturae esse significatae sunt, quasi uno aliquo loco futura sint castra sanctorum et dilecta civitas, cum haec non sit nisi Christi Ecclesia, toto terrarum orbe diffusa. Ac per hoc ubicunque tunc erit quae in omnibus gentibus erit, quod significatum est nomine latitudinis terrae, ubi erunt castra sanctorum, ibi dilecta Deo civitas erit, ibi ab omnibus inimicis suis persecutionis illius immanitate cingetur, hoc est, in angustiis tribulationis arctabitur, urgebitur, concludetur: nec militiam suam deserit, quae [Col. 0918D] vocabulo est appellata castrorum. Quod vero ait: Et descendit ignis de coelo, et comedit eos, non extremum putandum id esse supplicium, quo impios novimus cruciandos (Matth. XXV), sed ignis potius invidentiae quo cruciabitur adversitas de firmitate sanctorum; firmamentum enim est, unde quia sanctis stabilitas veniat, merito persequentibus quoque inde ignis dicitur advenire. Hinc legimus, Zelus apprehendit populum ineruditum, et nunc ignis adversarios consumet. Haec persecutio novissima, quae futura est ab Antichristo tribus annis et sex mensibus, erit. Quod tempus quamvis exiguum, utrum ad mille annos pertineat, quibus et diabolum ligatum [Col. 0919A] dicit, et sanctos regnare cum Christo, an in eisdem annis hoc parvum spatium superaddatur, atque extra sit, merito ambigitur: quia si dixerimus ad eosdem annos pertinere, non tanto tempore, sed prolixiore cum Christo regnum sanctorum reperietur extendi, quam diabolus alligari. Profecto enim sancti cum suo rege etiam in ipsa praecipue persecutione regnabunt mala tanta vincentes, quando jam diabolus non erit alligatus, ut eos persequi omnibus viribus possit. Quomodo ergo ista scriptura eisdem mille annis utrumque determinat, diaboli scilicet alligationem regnumque sanctorum, cum trium annorum et sex mensium intervallo prius designatur alligatio diaboli, quam regnum sanctorum finiri in his annis mille cum Christo? Si autem dixerimus parvum persecutionis [Col. 0919B] hujus hoc spatium non computandum in mille annis, sed eis impletis potius adjiciendum, ut proprie possit intelligi. Quod cum dixisset, Sacerdotes Dei et Christi et regnabunt cum eo mille annis, adjecit: Et cum finiti fuerint mille anni, solvetur Satanas de custodia sua. Isto enim modo et regnum sanctorum et vinculum diaboli simul cessaturum esse significat. Unde si persecutionis illius tempus, nec ad sanctorum regnum, nec ad custodiam Satanae, quorum utrumque in mille annis est, pertinere, sed superadditum et extra computandum esse credatur, cogimur fateri sanctos in illa persecutione regnaturos non esse cum Christo; sed quis audeat dicere tunc cum illo non regnatura sua membra, quando ei maxime atque fortissime cohaerebunt, et quo tempore [Col. 0919C] quanto erit acrior impetus belli, tanto major gloria non cedendi, tanto densior corona martyrii! Quocirca cum Christo regnantium sanctorum plures anni fuerunt quam vinculi diaboli atque custodiae, quia illi cum rege suo Dei Filio, jam diabolo non ligato, etiam per tres illos annos ac semissem regnabunt. Remanet igitur ut cum audiamus, sacerdotes Dei et Christi regnabunt cum eo mille annis, et cum finiti mille anni solvetur Satanas de custodia sua, aut non regni hujus sanctorum intelligamus annos mille finiri, sed vinculi diaboli atque custodiae, ut annos mille, id est annos omnes suos quaeque pars habeat diversis ac propriis prolixitatibus finiendos, ampliores sanctorum regno, breviores diaboli vinculo; aut certe quia brevissimum tempus triennii et sex mensium [Col. 0919D] computari noluit, sive quod amplius videtur regnum habere sanctorum, sicut talia in sacris saepe litteris invenimus. Post hanc autem commemorationem novissimae persecutionis breviter complectitur totum, quod ultimo judicio diabolus et cum suo principe civitas inimica passura est. Dicit enim: Et diabolus qui seducebat eos, missus est in stagnum ignis et sulphuris, quo et bestia et pseudopropheta cruciabuntur die et nocte in saecula saeculorum. Bestia bene intelligitur ipsa impia civitas, pseudopropheta vero ejus aut Antichristus est, aut imago illa, id est figmentum de quo hic locutus est: Et vidi, inquit, thronum magnum et candidum, et sedentem super eum, a cujus facie fugit coelum et terra, et locus eorum inventus [Col. 0920A] non est. Eum se vidisse dicit in throno sedentem, cujus a facie fugit coelum et terra. Postea quippe peracto judicio esse desinunt coelum et terra, cum incipiet esse coelum novum et terra nova, mutatione scilicet rerum non omnimodo interiturarum, transibit hic mundus, unde et Apostolus dicit (I Cor. VII): Praeterit enim figura hujus saeculi. Figura ergo praeterit, non natura. Et vidi, inquit, mortuos magnos et pusillos, et aperti sunt libri, et alius liber apertus est, qui est vitae uniuscujusque, et judicati sunt mortui ex ipsis scripturis librorum secundum facta sua. Libros dixit esse apertos et librum, sed librum cujusmodi non tacuit. Illi itaque intelliguntur Novi et Veteris Testamenti, ut cum in eis ostenditur quod Deus fieri praecepisset, in illo clareret quid [Col. 0920B] horum quisque fecisset sive non fecisset. Qui liber non carnaliter cogitandus est, nec tanquam scripto exaratus vitas continere putandus est singulorum judicio recensendas. Quaedam enim vis est intelligenda divina, qua fiet ut cuicunque opera sua, vel bona, vel mala cuncta in memoriam revocentur, et mentis intuitu mira celeritate cernantur, ut accuset vel excuset scientia conscientiam, atque ita simul et omnes et singuli judicentur, quae nimirum divina vis libri nomen accepit. In ea quippe quodammodo legitur, quidquid eo faciente recolitur. Ut autem ostenderet qui mortui judicati sunt pusilli et magni, recapitulando dicit, tanquam rediens quo praeterierat, potius distulerat. Et exhibuit mortuos mare qui in eo erant, et mors et infernus reddiderunt mortuos quos [Col. 0920C] in se habebant. Hoc procul dubio prius factum est, quam essent mortui judicati. Ideo recapitulavit quod intermiserat, nunc autem ordinem tenens, dicit: et judicati sunt singuli secundum facta sua. Sed qui sunt mortui quos exhibuit mare, nisi illi quos in saeculo positos secundus Christi invenit adventus? et bonos scilicet et malos mortuorum significans nomine, bonos, quibus dicitur (Coloss. III): Mortui enim estis, et vita vestra abscondita est cum Christo in Deo; malos vero, de quibus dicitur (Matth. VIII, Luc. IX): Sine mortuos sepeliant mortuos suos. Possunt mortui etiam propter hoc dici, quod mortalia gerunt corpora; unde Apostolus (Rom. VIII): Corpus quidem, inquit, mortuum est propter peccatum, spiritus autem vivit propter justitiam, utrumque in homine vivente [Col. 0920D] in hoc corpore esse demonstrans. Mare itaque, ait, exhibuit: quia sicut inventi sunt, adfuerunt. Mors vero et infernus reddiderunt, quoniam vitae de qua jam exierunt, revocaverunt. Nec frustra fortasse non satis fuit, ut diceret: Mors aut infernus, sed utrumque dictum est, mors propter bonos, qui tantummodo mortem perpeti potuerunt, non et infernum; infernus autem, propter malos qui et poenas apud inferos pendunt. Si enim non absurde credi videtur, antiquos etiam sanctos qui venturi Christi tenuerunt fidem, locis quam a tormentis impiorum remotissimis et apud inferos fuisse, donec eos inde Christi sanguis et ad ea loca descensus erueret, profecto deinceps boni fideles, effuso illo pretio jam redempti, [Col. 0921A] prorsus inferos nesciunt, donec receptis etiam corporibus, bona recipiant quae merentur. Cum autem dixisset, et judicati sunt singuli secundum facta sua, breviter subjecit, quomodo: Mors et infernus, inquit, missi sunt in stagnum ignis. His nominibus significat diabolum, quoniam mortis est auctor infernarumque poenarum, universamque simul daemonum societatem. Hoc est enim quod supra evidentius praeoccupando jam dixerat: Et diabolus, qui seducebat eos, missus est in stagnum ignis et sulphuris. Quod vero ibi obscurius adjunxerat, dicens quod et bestia et pseudopropheta, hic apertius, Et qui non sunt, inquit, inventi in libro vitae scripti, missi sunt in stagnum ignis. Necdum liber iste commemorat ne oblivione fallatur, sed praedestinationem [Col. 0921B] significat eorum quibus vita dabitur aeterna. Neque enim nescit eos Deus et in hoc libro legit ut sciat, sed potius, ipsa ejus praescientia, de illis quae falli non potest, liber est vitae in quo sunt scripti, id est ante praecogniti. Finito autem judicio, quo praenuntiavit judicandos malos, restat ut etiam de bonis dicat.



CAP. XXI.

Et vidi, inquit, coelum novum et terram novam. Nam primum coelum et terra recesserunt, et mare jam non est. Isto fiet ordine quod superius praeoccupando jam dixit vidisse se super thronum sedentem, cujus a facie fugit coelum et terra. Judicatis videlicet impiis atque damnatis, tunc figura hujus mundi mundanorum ignium conflagratione praeteribit, sicut factum est mundanarum aquarum inundatione diluvium, ut coelo et terra in melius [Col. 0921C] commutatis incorruptione et immortalitate sanctorum corpora congrua utriusque mutatione qualitate conveniat, mundusque in melius innovatus, apte accommodetur hominibus etiam in melius innovatis. Quod autem ait: Et mare jam non est, utrum maximo illo ardore siccetur, an et ipsum vertatur in melius, non facile dixerim. Coelum quippe novum et terram novam futuram legimus (Isa. LV). De mari autem novo aliquid me uspiam legisse non recolo. Quod si forte ut assolet prophetica locutio propriis verbis translata miscere, ac si quodammodo velare quod dicitur, de illo mari potuit dicere, cujus vocabulo hoc saeculum significasse cognoscitur. Jam enim tunc non erit hoc saeculum vita mortalium turbulentum ac procellosum, quod maris nomine figuravit. [Col. 0921D] Et civitatem, inquit, magnam Jerusalem novam, vidi descendentem de coelo, a Deo aptatam quasi novam nuptam ornatam marito suo. Et audivi vocem magnam de coelo dicentem: Ecce tabernaculum Dei cum hominibus, et habitabit cum eis, et erunt ipsi populus ejus, et ipse Deus erit cum eis. Et absterget Deus omnem lacrymam ab oculis eorum, et mors jam non erit, neque luctus neque clamor, sed nec ullus dolor, quia priora transierunt. Et dixit sedens in throno: Ecce nova facio omnia. De coelo descendere dicitur ista civitas, quoniam coelestis est gratia, qua Deus eam fecit, propter quod ei dicit etiam per Isaiam: Ego sum Dominus faciens te (Isa. XLV). De coelo quidem ab initio suo descendit, ex quo per [Col. 0922A] hujus saeculi tempus gratia Dei desuper veniente per lavacrum regenerationis in Spiritu sancto misso de coelo, subinde cives ejus accrescunt, sed per judicium Dei, quod erit novissimum per ejus Filium Jesum Christum, tanta ejus et tam nova de Dei munere claritas apparebit, ut nulla remaneant vestigia vetustatis, quandoquidem et corpora ad incorruptionem atque immortalitatem nova ex veteri corruptione ac mortalitate transibunt. Hinc enim promittit, dicens: Et absterget Deus omnem lacrymam ab oculis eorum, et mors jam non erit, neque luctus, neque clamor, sed nec dolor ullus: quae omnia non huic, sed futurae vitae certum est convenire. Nunc enim in hac vita quanto quis fuerit sanctior, sanctisque desideriis plenior, tanto est in oratione fletu [Col. 0922B] superior. Hinc legimus (Psal. XIV): Factae sunt mihi lacrymae meae panes die ac nocte, et (Psal. XLVI), Lavabo per singulas noctes lectum meum, hisque similia. Et dixit mihi: Haec verba fidelissima sunt et vera, et dixit mihi: Factum est. Haec credi oportet, non exponi, praesertim quia sic dicit factum esse de praeterito, ut dubitare quemquam non sinat de futuro. Ego sum et , primus et novissimus (Sup. I). Sicut in initio libri hoc esse testatus est, in hoc tertio oportuit repeti, ut neque ante eum Deus, sicut Isaias dicit (Isa. XLI), neque post eum alius credatur. Ego sitienti dabo de fonte aquae vivae gratis. De hoc fonte irrigat non credentes in via, quem vincentibus ubertim hauriendum praebet in patria. Ne peregrini in hac eremo siti deficiant, cum pluuntur, ut cives [Col. 0922C] facti, ex torrente deliciarum Dei jugiter ebrientur. Utrumque autem gratis, quia gratia Dei, inquit Apostolus (Rom. VI), vita aeterna. Sequitur: Qui vicerit, possidebit haec, et ero ei Deus, et ipse erit mihi filius. Illam hic generationem memorat, de qua Apostolus dicit (Galat. IV): Misit Deus Spiritum Filii sui in corda nostra, clamantem, Abba Pater. Si autem filii et haeredes, haeredes quidem Dei, cohaeredes autem Christi. Spe autem salvi facti sumus (Rom. VIII). Cum per spem pervenietur ad rem, ipse Deus erit electis aeternae beatitudinis praemium, quod ab eo possessi possideant in aeternum. Dubiis autem et infidelibus. Duobus hoc loco debet intelligi, de quo Jacobus apostolus (Jac. I): Vir, inquit, duplex animo, inconstans est in omnibus viis suis. Et abominatis, [Col. 0922D] et homicidis, et fornicariis, et veneficis, et his qui idolis serviunt, et omnibus mendacibus pars erit in stagno ignis quod ardet, et sulphure, quod est mors secunda. Haec vel vitia criminum, vel flagella poenarum non exponenda sunt ut intelligantur, sed cogitanda potius quomodo per Dei gratiam devitentur. Et venit unus ex septem angelis, habentibus phialas septem, plenas septem plagis ultimis. Sicut in bono universitas septenario saepenumero figuratur, sic et in malo potest universitas plagarum eodem numero comprehendi. Quod si illas quas superius memoravit effusas, nunc asserit plenas, mirandum quomodo mundo siluerit irrogatas, nisi forte hic sensum maluit perstringere, quod se jam latius noverat digessisse, [Col. 0923A] ut nec malorum omitteret mentionem, et intentionem suam ad bonam mox Ecclesiae figuram diverteret, de quibus cantat (Psal. XXVI): Credo videre bona Domini in terra viventium. Sequitur denique: Et locutus est mecum, dicens: Veni, ostendam tibi novam nuptam, uxorem Agni, id est Ecclesiam. Et duxit me in montem magnum et altum, et ostendit mihi civitatem sanctam Jerusalem, descendentem de coelo a Deo. Haec est, testimonio Veritatis, civitas super montem posita (Matth. V). Hinc Isaias (Cap. III): Erit, inquit, in novissimis diebus praeparatus mons domus Domini in vertice montium, et elevabitur super colles; sive pro illius summitate justitiae de qua legimus (Isai. XLI): Justitia tua sicut montes Dei; sive quia montes quidem et apostoli et prophetae nuncupantur. [Col. 0923B] Omnibus tamen praecellens eminet Dominus Christus tanquam mons in vertice montium, de cujus plenitudine nos, inquit, accepimus, et gratiam pro gratia. Et bene de coelo a Deo; tunc enim amplius decora videtur, quando per Spiritum quo ejus sponsus creditur conceptus et genitus, imaginem meruerit portare coelestem. Ipsa ergo sponsa, quae et civitas. Habentem, inquit, lumen claritatis Dei. Cui Dominus dicit (Matth. V): Vos estis lux mundi, quae vox omni corpori competit Christi, quam ex ore Veritatis tunc apostoli susceperunt tempore meritisque priores. Et quod illuminat eam simile est pretiosissimo lapidi, quasi lapidi jaspidis, refulgenti in modum crystalli. Cum sit diversi generis et coloris jaspis et crystallus, bene tamen pro similitudine [Col. 0923C] hic utrumque conjuxit, cumque pretiosissimis mox comparat apidibus, cum Christo revelatum vellet intelligi, de quo beatus Petrus: Lapidem, inquit (I Petr. II), angularem pretiosum, in fundamento fundatum. Et habet murum magnum et latum, qui habet portas duodecim, et in portis angelos duodecim, et nomina scripta duodecim tribuum filiorum Israel. Murus Ecclesiae Christus, quem et magnum legimus et excelsum. Magnus Domino et laudabilis valde, in civitate Dei nostri, in monte sancto ejus, et excelsus Dominus super omnes gentes (Psal. XLVII; Psal. CXLIV; Psal. CXII). De muro autem Isaias propheta dicit (Cap. XXVI): In die illa cantabitur canticum istud in terra Juda: Urbs fortitudinis nostrae Sion, Salvator ponetur in ea murus et antemurale. [Col. 0923D] Aperite portas, et ingrediatur gens justa custodiens veritatem; vetus error abiit. Uno spiritu eadem continentes, similia narrate videntur. Sequitur denique etiam de portis dicens: Et portas duodecim, et in portis angelos duodecim, et nomina scripta duodecim tribuum filiorum Israel. Scimus quidem per duodecim apostolos Dominum nostrum universis ad fidem introitum primordia aliter praebuisse. Hujus tamen circumstantia loci ab hac nos intentione revocavit, quando duodecim tribuum filiorum Israel interposuit mentionem, tanquam duodecim patriarchas primum hic intelligi volens, ex quorum stirpe novimus universam Israelitarum gentem specialiter propagatam, et ex quibus, secundum apostolum Paulum [Col. 0924A] (Rom. XI), reliquiae per electionem gratiae salvae factae sunt, adjungens (Ibidem) quoniam non repulit Deus plebem suam, atque ideo duodecim patriarchas in totidem portis debemus accipere, praesertim audientes quod non tu radicem portas, sed radix te. Evidenter enim dicit, et nomina scripta duodecim tribuum filiorum Israel. Hinc enim Apostolus confidenter clamat (Rom. IX): Qui sunt cognati mei secundum carnem, qui sunt Israelitae, quorum adoptio est filiorum, gloria, et testamentum, et legislatio, et obsequium, et promissa, quorum patres et ex quibus Christus secundum carnem, qui est super omnia Deus benedictus in saecula. Angelos autem hic significari puto illos seniores ac proceres quorum illa gens dispensatione ac ducatu mirabiliter regebatur. Quod si [Col. 0924B] deos saepe dici meminimus (Psal. XLVI), quid mirum si angelos appellare credamus? Applicabitur, inquit (Exod. XXII), ad deos; et (Psal. LXXXI), Ego dixi, dii estis, et filii Excelsi omnes, ut universitatem totius plebis complexus ostenderet, quae in praepositis constat et populis. Ab Oriente portae tres, ab Aquilone portae tres, ab Austro portae tres, ab Occidente portae tres. Illum hic duodenarium numerum complectitur, qui et in apostolis simul ac sedibus pro universitatis plenitudine nobis insinuatur saepe sacratus. Sedebitis, inquit, mecum super sedes duodecim, judicantes duodecim tribus Israel (Matth. XIX). Impar enim, id est, ternarius, per parem quaternarium multiplicatus, id est, ter quaterni, duodenarium facit. Sequitur: Et muri civitatis habent fundamenta duodecim, et super [Col. 0924C] ea, nomina duodecim apostolorum et Agni. Patriarcharum praemissa mentione, apostolos memorat. Cum noverimus Ecclesiam unum tantum fundamentum habere, id est Christum, moveri non debemus quid hic eam duodecim habere dicit. In Christo enim apostoli meruerunt esse Ecclesiae fundamenta, de quo Apostolus (I Cor. III): Fundamentum, inquit, aliud nemo potest ponere, praeter id quod positum est, Christus Jesus. In ipso etiam lux apostoli esse dicuntur, cum eis dicit (Matth. V): Vos estis lux hujus mundi, cum sol Christus sit, lux vera quae illuminat omnem hominem venientem in hunc mundum (Joan. I). Christus itaque lumen illuminans, illi autem lumen illuminatum. Multa nobis similibus dictis Scriptura sancta frequenter insinuat. Jacobus denique [Col. 0924D] apostolus dicit (Jac. I): Voluntarie genuit nos verbo veritatis, ut simus initium aliquod creaturae ejus. Securus tamen Paulus apostolus praebendi (Sic) alloquitur dicens (I Cor. IV): In Christo Jesu per Evangelium ego vos genui. Generat autem Deus per adoptionem gratiae, generat vero Paulus in Christo vel sacramenti administratione, vel praedicatione doctrinae, memor tamen divinae admonitionis, quae dicit (Matth. XXIII): Nolite vobis dicere magistros super terram, unus est enim magister vester qui in coelis est. Similiter et patres. Idem Paulus alibi dicit (I Cor. I): Nunquid Paulus pro vobis crucifixus est, aut in nomine Pauli baptizati estis? ut omnium fidelium intentionem et spem ab omnibus suspendens, [Col. 0925A] in Deum salubri doctrina defigeret. Hoc sensu psalmus (CXX) quoque cecinit, dicens: Levavi oculos meos in montes, unde veniat auxilium mihi, montes intelligi volens apostolos et prophetas, quos Sol justitiae Christus principaliter irradiavit. Ac ne in nominibus fidere putaretur, mox secutus adjunxit: Auxilium meum a Domino, qui fecit coelum et terram (Psal. CXX). Sicut etiam hic duodecim fundamenta apostolos, in uno tamen fundamento Jesu Christo vocatos debemus agnoscere. Ad hoc pertinet quod etiam hic nomen Agni non siluit, dicens: Et super ea nomina duodecim apostolorum et Agni. Fundamenta itaque apostoli, sed in uno fundamento Jesu. Et solus Christus sine apostolis jure dicitur fundamentum, apostoli autem sine Christo fundamenta [Col. 0925B] Ecclesiae nullatenus dicentur. Sic etiam caetera quae huic loco comparationis gratia putavimus applicanda. Meruerunt enim illi in Christo fideles spiritaliter generare, quos sine ipsis solus Christus, si vellet, incomparabiliter adoptaret. Meruerunt etiam populorum in Christo esse magistri atque pastores, sed ut coelesti Patri, magistro atque pastori eorum servitus militaret. Illi ergo secundum mensuram quam eis partitus est Christus beneficio Domini sui, ipse autem Christus potentia singulariter naturali, de quo dictum in Evangelio meminimus. Non enim ad mensuram dat Deus spiritum (Joan. III), in ipso enim inhabitat omnis plenitudo divinitatis corporaliter (Colos. II), de cujus plenitudine nos omnes accepimus (Joan. I), et gratiam pro gratia. Sequitur: [Col. 0925C] Et qui mecum loquebatur, habebat arundinem auream ad mensuram, ut metiretur civitatem, et portas ejus, et muros ejus; et civitas in quadrato posita est, et longitudo ejus tanta est quanta et latitudo. Superius sibi Joannes dicit arundinem datam, tanquam praedicationis dispensationem sibi commissam: nunc vero angelum qui ei loquebatur, auream habere dicit arundinem, ut metiretur, inquit, civitatem et portas ejus et muros. Christum itaque oportet intelligi, qui est sapientia Dei (I Cor. I) attingens a fine usque ad finem fortiter, et disponens omnia suaviter (Sap. VIII). Inde legimus (Prov. XVI): Accipite sapientiam sicut aurum. Et revera soli Christo licet metiri civitatem, qui unicuique fidelium spiritualium distribuit dona gratiarum, qui etiam, sicut legimus, omnia in numero, et mensura, et pondere disposuit (Sap. XI). [Col. 0925D] Haec nimirum dimensio civitatis ab Apostolo memoratur, cum dicit (Ephes. IV): Secundum mensuram donationis Christi; itemque (Ephes. III): Mihi minimo omnium sanctorum data est haec gratia in gentibus evangelizare. Ideo sane civitas in quadrato posita, et omni ex parte aequale dicitur dimensione locata, qua nulla sinitur in aequali diversitate mutari. Perfecti enim secundum Apostolum (I Cor. I) esse, idem sapere, pacem habere, vere est in soliditate quadra subsistere. Ipsa est civitas quam super montem aedificatam, id est, super se fundatam, in Evangelio Dominus protestatur (Matth. V). Ad hoc et Petro, qui figuram totius gestabat Ecclesiae, dicit (Matth. XVI): [Col. 0926A] Tu es Petrus, et super hanc petram aedificabo Ecclesiam meam. Ac si diceret: Super me aedificabo te. Petra enim erat Christus: sic ergo a petra Petrus, sicut a Christo Christianus. Docens utique fugienda humani erroris inventa, et sola divinae veritatis munimenta sectanda. Et mensus est, inquit, civitatem arundine stadiorum duodecim millia, longitudine et latitudine et altitudine aequali. Hic est illa soliditas veritatis invictae, qua Christi Ecclesia rite subnixa circumferri non sinitur omni vento doctrinae (Ephes. IV). Duodenarius autem numerus centum quadraginta quatuor conficit, per se subsummatus, duodecies enim decus dipondius, centum quadraginta quatuor faciunt. Sequitur autem: Murus autem dimensus est centum quadraginta quatuor cubitorum, mensura hominis quae [Col. 0926B] est angeli. Angelum hic Ecclesiam saepe poni aperta locorum frequentia protestatur. Et quoniam ex hominibus conquisita constat Ecclesia, et Christi promissionibus sublimata, angelorum aequalitatem sperat, omnisque ejus intentio eorum societati suspirat. Propterea dicit mensura hominis quae est angeli, vel quod illa civitas partim ex angelis ibi jam perpetua felicitate manentibus, partim ex peregrinis, id est hominibus constat plenius regnatura. Aliter sive quia detractum coelesti habitationi angelorum quodam numero transgressorum hominum, numero redemptorum fidimus instaurandum. Facile enim uberiore copia subrogabitur, non tamen minuetur. Hinc enim in Deuteronomio canitur (Cap. XXXII): Statuit terminos gentium secundum numerum angelorum Dei, etc. [Col. 0926C] Et fuit aedificatio muri ejus ex lapide jaspide. Beatus Petrus plebem exhortatur (I Petr. II), ut tanquam lapides vivi aedificentur in domum spiritualem. Sequitur: Ipsa vero civitas ex auro mundo similis vitro mundo. Ad hoc inconvenientia quoque memorat, ut omnibus similitudinibus uni singulari lapidi Christo singularem deferens dignitatem, ut ei omnia doceat militare. Quis enim nesciat aurum vitro merito differre et colore distingui? Et licet novum non sit auro Ecclesiam figurari, quae et in candelabris aureis et phialis propter sapientiae cultum saepe concepta describitur, hoc tamen permovet quod aurum mundum vitro mundo consimilat. Illud autem significatum existimo, quod praedixit Apostolus, dicens (I Cor. IV): Nolite ante tempus judicare, quoadusque veniat Dominus, qui et illuminabit abscondita tenebrarum, [Col. 0926D] et manifestabit consilia cordium. In vitro enim non aliud manifestatur exterius, quam quod continetur interius. Quocirca illud tempus hic liber annuntians, quo sibi invicem cogitationes in alterutrum perspicaciter declarantur, fidenter vitro aurum voluit comparare; quidquid autem tunc inerit cogitationi sanctorum, sapientiae fulget honestate decorum, cui merito congruit comparatum. Nunc enim quantacunque quis virtute praecellat, nemo scit hominum quae sunt hominis, nisi spiritus hominis qui in ipso est (I Cor. II). Aliter, vel quod vitrum pro suo modo in genere suo prorsus emineat. Fundamenta autem ex omni lapide pretioso. Et in cantico legimus Tobiae [Col. 0927A] (Cap. XIII): Lapides pretiosi omnes muri tui. Et in Isaia sic (Cap. LIV): Ecce ego sternam per ordinem lapides tuos, et fundabo in sapphiris, et ponam jaspidem propugnacula tua, et portas tuas in lapides sculptos, et omnes terminos tuos in lapides desiderabiles; et quomodo si exponeret quod dicebat, ne terrenae fabricae ambitum carnaliter cogitares, subjecit atque ait (Isai. XLV): Universos filios tuos doctos a Domino, et multitudinem pacis filiis tuis, etc. His beatus Paulus concinens sensibus, dicit (Ephes. II): Superaedificati super fundamentum apostolorum et prophetarum, ipso summo angulari lapide Christo Jesu, in quo omnis aedificatio constructa crescit in templum sanctum in Domino. Primum fundamentum jaspis. Hoc quod dudum dixit, fundamenta autem ex [Col. 0927B] omni lapide pretioso, nunc enumerans nominatim, excurrit. Secundum, sapphirus; tertium, chalcedon; quartum, smaragdus; quintum, sardonyx; sextum, sardius; septimum, chrysolithus; octavum, beryllus; nonum, topazius; decimum, chrysoptasus; undecimum, hyacinthus; duodecimum, amethystus. Istis similitudinibus lapidum omnium, significantur decora ac firmamenta virtutum quibus et unusquisque sanctorum spiritaliter perornatur; et in ipso tota civitas iisdem tanquam lapidibus et robore firma, et varietatis cultu compta describitur. Et duodecim portas, singulae ex singulis margaritis. Quod de uno fundamento Christo et duodecim apostolis Agni satis superque diximus, hoc etiam de una margarita, id est, Christo, quam negotiator inveniens venditis omnibus comparavit [Col. 0927C] (Matth. XIII), et de duodecim decet considerare legentem. Et plateas ejus ex auro limpido, sicut vitrum limpidum. Jam dixerat quod civitas ex auro mundo, similis vitro mundo, vel quod fundamenta ejus sint ex omni lapide pretioso. Quod ad potentes Ecclesiae aestimo referendum. Nunc de plateis adjecit dicens, et ipsas ex auro limpido sicut vitrum, inquit, limpidum, tanquam plateae ad descriptam dudum non pertineant civitatem; sed illos hic parvulos significari conjicio, de quibus nunc dicitur (Psal. CXXXVIII): Imperfectum meum viderunt oculi tui, et in libro tuo omnes scribentur. Itemque (Prov. III), Et cum simplicibus sermocinatio ejus, quod scilicet ipsi quoque hoc munere non fraudentur, suasque cogitationes vice mutua contemplentur. Sicut enim plateae inferiori [Col. 0927D] loco poni, sic tales humili videntur loco salvari: quod si in plateis latitudo intelligenda est charitatis, diversis voluit vocabulis significare perfectos. Tunc autem jam nullus ibi indignus, nullus invenietur parvulus aut infirmus, licet alius alio praemiorum clarius emineat disparilitate sublimior: stella enim ab stella differt in claritate, ait Apostolus (I Cor. XV), sic et resurrectio mortuorum. Templum autem in ea non vidi, Dominus enim Deus omnipotens et Agnus templum illius est. Sicut membris singulis corpus exstruitur, sic pretiosis lapidibus templum, et quoniam non vult nos materialibus machinis deditos, carnale aliquid hic ex inolita consuetudine cogitare, ab hac nos intentione suspendens, dicit: Templum in ea [Col. 0928A] non vidi, Dominus enim Deus omnipotens et Agnus templum illius est. Ecclesia enim, praesertim remotis jam zizaniis, in solis electis exsultans, in Domino sacrata manet, tanquam in templo tutius requiescens, ut a quo existendi sumpsit originem, et redemptionis experta est lenitatem, in ipso beatam quoque obtineat mansionem. His enim tribus omnis ejus summa perficitur esse, nosse, diligere. Deus autem eam condidit informandam, illuminavit vocatam, beatificavit electam, cum se facit promissa glorificatione habitare perfectam, non jam per fidem ambulantem, sed in specie congaudentem. Et civitas, inquit, non eget sole et luna, ut luceant ei; nam claritas Dei illuminat eam, et lucerna ejus Agnus est. Volens nos ab usitata diurni nocturnique luminis vicissitudine omnino suspendere, [Col. 0928B] et ad illud lumen incommutabile revocare, dicit: non eget sole et luna; nec eodem ordine illam irradiari asserit civitatem, sed longe meliore et ineffabili luce, Sole scilicet justitiae, quem propheta memorans dicit (Malach. IV): Et sanitas in pennis ejus. Ipse est enim verus filius, et vita aeterna, veraque lux quae illuminat omnem hominem venientem in hunc mundum (Joan. I). Quod qui in hoc saeculo in Deitate nec oculus vidit, nec auris audivit, nec in cor hominis ascendit (I Cor. II), melius ac quod hic dixit, explicari non potuit: Claritas, inquiens, Domini illuminat eam, et lucerna ejus Agnus est; quid enim potissimum daretur vincenti, quam ut ipsum mereatur munerum largitorem potiri? Ipso quippe lumine fruetur in patria, quo nunc regimur gradientes [Col. 0928C] in via: eodem informati inter bona et mala discernimus, quo tunc beatificati sola quae bona sunt cernimus. Et ambulabunt, inquit, gentes in lumine ejus, et reges terrae afferent claritatem suam in eam. Hoc sane voluit his dictis intelligi, quod idem ipse Agnus sit peregrinantibus via, qui tunc civibus vita. Quidquid enim adepti fuerint dignitatis, debitis necesse est laudibus honori conferant largitoris. Reges autem hic spiritales dicit, de quibus legimus: Potens est, et dat virtutem regibus nostris, et exaltavit cornu Christi sui (I Reg. II). Et portae ejus non claudentur die, nox enim ibi non erit. Lumen Agni perpetuum, imo ipsum pro lumine sempiternum, in illa civitate sublato noctis tempore memorat profuturum, sicut Isaias: Erit, inquit, (Cap. LXVI), eis mensis ex [Col. 0928D] mense, et sabbatum ex sabbato, in mense significans lumen, propter plenissimum lunae fulgorem, in sabbato perpetuam requiem. Ac si diceret: lumen eis ex lumine, et requies aeterna eis continuatur ex requie. Quod autem portae non claudentur, plenissimae securitatis judicia declarantur. Non enim ibi jam dicitur, Vigilate et orate, ut non intretis in tentationem (Matth. XXVI), sed potius, Vacate et videte quoniam ego sum Dominus (Psal. XLV). Ibi honeste diligitur quod videtur, sine cessatione laudabitur quod amatur; ibi nec marcescit quisquam otio, nec fatigatur laudis perpetuatae negotio. Et ponent honorem et majestatem gentium in ea. Eo quod ex omnibus gentibus congreganda. Et non intrabit in [Col. 0929A] ea omne immundum, et faciens abominationem vitae, nisi qui scripti sunt in libro vitae Agni. Futuri temporis circumscribit Ecclesiam, quando non sicut nunc permixtos cum bonis cohabitantes patitur malos, quia soli cum Christo boni regnabunt, cum quo et in quo eadem Jerusalem coelestem matrem omnium fideliter permanebunt. In ejus sane Agni libro dicit scriptos, qui dicit: Gaudete, quia nomina vestra scripta sunt in coelo (Luc. X). Sequitur:



CAP. XXII.

Et ostendit mihi flumen aquae vitae, candidum quasi crystallum, exiens de sede Dei et Agni, per mediam plateam ejus. In flumine vitae civitatis medio per mediante (Sic) non adhuc celebratio indicatur baptismi, sed fructus jam ipsius revelabitur sacramenti. Modo enim in lacrymis seminatur, quod in [Col. 0929B] gaudio tunc metetur (Psal. CXXV). Et ideo nunc Ecclesia seminat in spiritu, ut de spiritu metat vitam aeternam (Galat. VI). Cum itaque experientia probavimus, quando nos utilitatis fructus invenerit percepti gratia sacramenti, tunc manifestari in Joanne Ecclesiae perhibetur flumen aquae vitae candidum quasi crystallum, id est stabilitas in fide. Qui enim perseveravit usque in finem, hic salvus erit (Matth. X, XXIV). Hoc significans, sequitur: Et ex utraque parte fluminis lignum vitae, afferens fructus duodecim, per singulos menses reddentes fructum suum, et folia ligni in curationem gentium, neque ullum maledictum jam erit. In duodecim mensibus omne tempus insinuat, et perpetuitatem omnino designat. Quocirca ubi vigor aeternus, nulla unquam inesse significatur finiri [Col. 0929C] ariditas: ubi perfecta et stabilis sanitas, nulla interpellat prorsus infirmitas. Quod propheta promittit, dicens (Isa. XXXV): Gaudium et laetitiam obtinebunt, fugiet dolor et gemitus. Lignum illud est quod plantatum legimus secus decursus aquarum (Psal. I), de quo et Jeremias dicit (Cap. XVII), quod ad humorem mittet radices suas, qui spem et fiduciam in Domino collocat. Aliter flumen aquae vitae, etc., recte ipse fons vitae Dominus Jesus Christus significari cognoscitur, de quo legimus (Psal. XXXV): Apud te est fons vitae, et in lumine tuo videbimus lumen. Ipse est enim, quemadmodum legimus (Sap. VII), Imago majestatis Dei, omnia potens, et permanens in se, omnia innovat et per gentes in animas sanctas requiescit. Ille itaque fons, qui fluvius: fons, eo quod in se incommutabilis [Col. 0929D] maneat; fluvius, quod ad societatem sanctorum se largiter et jugiter praebeat. Nam et ubi fons dicitur, etiam torrens nominatur. Cum enim psalmus (XXXV) diceret, Ex torrente deliciarum tuarum potabis eos, secutus adjunxit (Ibid.): Quoniam apud te est fons vitae, et in lumine tuo videbimus lumen. Bene autem per mediam plateam, tanquam commune omnibus sanctis bonum quod nulli negetur digno, nulli donetur indigno. Qui enim habitant in Jerusalem, montes in circuitu ejus, et Dominus in circuitu populi sui (Psal. CXXIV). Itemque: Deus, qui glorificatur in concilio sanctorum, magnus et metuendus super omnes qui in circuitu ejus sunt. In medio quippe est tanquam indivisum patrimonium cunctis [Col. 0930A] videntibus Deum. Hinc legimus (Psal. CXXI): Jerusalem, quae aedificatur ut civitas, cujus participatio ejus in idipsum. Si autem fructus mortis beatae immortalitatis accipitur, recte folia perpetuae laudis intelligitur cantus, quod in sanitate cadit felici jam sorte canentibus: ibi enim gentium curatio vera, redemptio plena, et felicitas sempiterna. Sed thronus Dei et Agni erit in ea. Non dixit erunt, neque throni; ubi enim unitas est naturalis et indifferens, gloriam Deitatis ibi maxime commendari oportuit, unus thronus indivisibilis sessionis, qui nec Arianae pravitatis astu dividi, nec Sabellianae vanitatis possit suspicione confundi, sed catholicae tantum veritatis, quae adoptionem videre, cujus etiam recta credulitatis probatur confessione teneri. Et videbunt faciem ejus. Considerans [Col. 0930B] visionem Dei, quae sanctis in futuro promittitur, magni esse meriti causam, et excellenti prorsus aestimatione pendendam. Legi [F. elegi] S. Augustini dicta huic loco congrua deflorare, ut ipso docente possimus qualis futura promittatur, indubitanter agnoscere. Nam de visione Dei ad Paulinam scribens dicit: Donec diligenti inquisitione, si Dominus adjuverit, reperiatur quid secundum Scripturas de spiritali corpore quod in resurrectione promittitur, probabilius sentiendum sit, interim nobis sufficiat quod unigenitus Filius, idemque mediator Dei et hominum homo Christus Jesus (I Tim. II) ita videt Patrem sicut videtur a Patre. Nos autem ad illam visionem Dei, quae nobis in resurrectione promittitur, non ex hoc mundo istam concupiscentiam oculorum transferre conemur, [Col. 0930C] sed mundandis cordibus pio studeamus affectu; nec corporalem faciem cogitemus, cum dicit Apostolus (I Cor. XIII): Videmus nunc per speculum in aenigmate, tunc autem facie ad faciem; praesertim quia expressius dixit (Ibid.): Nunc scio ex parte, tunc autem cognoscam sicut et cognitus sum. Unde quis eum non intelligat eo loco etiam nostram faciem illam significare voluisse de qua dicit alio loco (II Cor. III): Nos autem revelata facie gloriam Domini speculantes, in eamdem imaginem transformamur de gloria in gloriam, tanquam a Domini spiritu: de gloria scilicet fidei, in gloriam contemplationis aeternae. Hoc quippe agit haec transformatio, qua interior homo renovatur de die in diem (II Cor. IV); de quo et apostolus Petrus, cum eum moneret ornari: Non [Col. 0930D] quae a foris ornatur, inquit (I Petr. III), capillorum incrispationibus, aut auro, aut margaritis et veste pretiosa; sed ille absconditus cordis homo, qui est ante Deum locuples. Item in libro vicesimo secundo de Civitate Dei, sic dicit: Praemium fidei nobis visio Dei servatur, de qua et Joannes apostolus loquens: Cum apparuerit, inquit (I Joan. III), similes ei erimus, quoniam videbimus eum sicuti est. Facies autem Dei manifestatio est ejus intelligenda, non aliquod tale membrum quale nos habemus in corpore, atque isto nomine nuncupatur. Et post paululum dicit: Ita Deus erit nobis notus atque conspicuus, ut videatur spiritu a singulis nobis, videatur ab altero in alterum, videatur in seipso, videatur in coelo novo et terra nova, [Col. 0931A] atque in omni quae tunc fuerit creatura. Et nomen ejus scriptum in frontibus eorum. Per fidem justificari hoc templum, per quam vitae etiam aeternae conferri declarat meritum, cum in frontibus eorum nomen Dei et Agni ibi quoque sic gestari facit scriptum, tanquam pro titulo cognoscatur praeferri gloriatum. Hanc sane fidem in uno complectitur nomine. Neque enim dixit, et nomina Dei et Agni scripta in frontibus eorum, cum geminam videatur significasse personam, ut illius dogmatis regulam custodiret loquens de regnantibus sanctis, quam pridem Dominus servandam discipulis tradiderat peregrinis: Ite, inquiens (Matth. XXVIII), baptizate omnes gentes, tingentes eos in nomine Patris et Filii et Spiritus sancti. Sollicite enim fuerat commendandum hoc, sanctos visuros et habituros in [Col. 0931B] specie, quod credebant viventes ex fide. Et nox jam non erit, neque opus erit lumen lucernae, neque lumen solis, quoniam Dominus Deus lucebit super eos, et regnabunt in saecula saeculorum. Nostrorum fragilitas corporum his nunc et vicissitudinibus temporum et conturbationibus elementorum, ut ad exercendum diurna opera noctis quiete reddatur idonea, utatur etiam nocte pro consolatione lucerna. Tunc autem quando erit Deus omnia in omnibus (I Cor. XV), qui est lux vera, his elementis nullus ibi indigus, nullus erit unquam obnoxius, quando ipse lumen erit regnantibus sanctis, qui totius auctor est operis, neque perfectorum exhortationeque legis divinae praedicatio, quae nunc lucerna esse dicuntur in obscuro loco, quia in Dei contemplatione rebus expletis [Col. 0931C] tenetur perfecta promissio. Et dixit mihi: Hi sermones fidelissimi et veri sunt. Non de Joanne diffidentia dubitabat, sed veram visionem omni Ecclesiae, in qua et parvulos futuros noverat, commendabat. Et Dominus Deus spirituum prophetarum misit angelum suum ostendere servis suis quae oportet fieri. In brevi docuit omnium se utilitati generaliter prospexisse. Ipse est autem Spiritus prophetarum, qui etiam Spiritus sanctus, qui utique Dominus, propterea propheta. Audiam, inquit (Psal. LXXXIV), quid loquatur in me Dominus Deus, et principium loquendi Domino in Osee (Cap. I). Nam propter unius divinae Trinitatis essentiam, opportune hic etiam Spiritum sanctum nominavit, quando Patris et Filii nuper fecerat mentionem. Quod enim legimus (Joan. IV) quia [Col. 0931D] Deus spiritus est, ad totam pertinet Trinitatem. Ecce venio cito. Felix qui observat verba prophetiae libri hujus. Servare dicit hic, reverenter credere et purioris vitae proposito custodire. Et ego Joannes, qui audivi et vidi haec. Revelationis attestatio insinuatur in hominis firmari judicio. Et cum audissem, inquit, et vidissem, prostravi me ante pedes angeli ut adorarem eum, qui mihi ista ostendit; et ait mihi: Vide ne feceris, quia conservus tuus sum, et fratrum tuorum prophetarum servantium verba prophetiae libri hujus. Magis Deum adora. Aut semel factum iteravit quod cohibitus non repetivit, aut magno visionum stupore perculsus, adorare se iterum voluisse confitetur, sicut et propheta: Expavit, inquit, venter meus a voce [Col. 0932A] deprecationis labiorum meorum, et introivit tremor in ossa mea, et intra me conturbata est virtus mea. Et ait mihi: Ne signaveris verba prophetiae libri hujus, quia tempus jam in proximo est, et qui perseverant nocere noceant; et qui in sordibus est, sordescat adhuc. Occulta hic Dei judicia, sed justa demonstrat, quibus mali homines in pejus proficere permittuntur. Nocere autem hic non tantum aliis, sed sibi potius debet intelligi. Unde sequitur: Et qui in sordibus est, sordescat adhuc. Qui enim sibi nequam, cui bonus erit? Nam et alia translatio: qui injustus est, inquit, injuste faciat adhuc, justus autem justiora faciat, similiter et sanctus sanctiora. Puto autem quia propterea dicit, ne signaveris verba prophetiae libri hujus, quia futuro propinquante judicio manifestari [Col. 0932B] oportuit divina praecepta, judicia atque promissa, quorum observatione praemium mites acquirant, negligentes ac contumaces poenam incurrant. Ante enim dixerat, signa quae locuta sunt septem tonitrua, noli ea scribere; modo autem, ne signaveris verba prophetiae libri hujus. Ecce venio cito, et merces mea mecum est, reddere unicuique secundum facta sua. Satis dictum est. Ego sum et , primus et novissimus, initium et finis. Fidelis praedicatio veritatis, ut irreprehensibilis forma virtutum quoties repetitione firmatur, ampliore cultu spiritalis animus informatur, quod ad finem libri breviter quidem, sed competenter exprimitur, in verbi divinitatem, in , susceptam humanitatem assignans, principium sine termino. Quod autem in praesenti libro toties et [Col. 0932C] repetitum video, non inaniter factum fuisse cognosco. Sive enim propter unius Christi divinitatem et humanitatem saepius insinuandum, in qua totius Christianae fidei summa constare praemisimus, sive ut unius naturae tota Trinitas intimetur, qui per prophetam dicit (Isa. XLIII): Ante me non est formatus Deus, et post me non erit. Ego sum Deus, et non est absque me Salvator; vel cui per prophetam dicitur: Tu es Deus, et ante et praeter te non est alius Deus; sive aliud aliquid melioris lateat secretiorisque mysterii, non tamen dubito ad hoc saepius iteratum, ut intelligendi gratia fidelibus maneret fructuosa. Nam et ipsa elementa Graeci alphabeti et , ejusdem numeri conficiunt summam, quam columbae nomine in Graeco novimus comprehendi. Columba enim dicitur [Col. 0932D] [Figure: [Characters] 3Kb] a quo nomine octingentesimus et unus numerus subsummatus, quem etiam adimplent [Figure: [Characters] 2Kb] In columbae autem specie recte nobis sancti Spiritus novimus significari personam (Matth. III), in cujus specie descendens, voluit apparere: ut scilicet Arianorum aliorumque haereticorum frustraretur insania, qui eum a Patris et Filii natura asserunt alienum, cum etiam per hujus convenientiam numeri hic quoque revelatio coelestis consubstantialem et coaeternum Patri et Filio sanctum Spiritum manifestet, et in [Col. 0933A] stolis lotis divinorum dicens custodiae mandatorum. Nam et exordium Evangelii sui iisdem Joannes sensibus, licet diverso orsus sermone composuit, dicens (Joan. I): In principio erat Verbum, et Verbum erat apud Deum, et Deus erat Verbum; et post pauca (Ibid.), Et Verbum caro factum est. Ubi totius fidei summa consistit, ut in uno eodemque Christo perfecta deitas et vera credatur humanitas. Quod vero ad morum attinet probitatem, dicit (Ibid.): Quotquot autem receperunt eum, dedit eis potestatem filios Dei fieri, his qui credunt in nomine ejus, subjungens utique fidei charitatem, quae mercedem, quod paribus his quoque videtur narrasse tramitibus, in et Christum insinuans, immaculatam vero vitam stolis significans candidis, cui eumdem similiter praemium [Col. 0933B] pollicetur, dicens: Ut sit potestas eorum super lignum vitae. Lignum autem vitae Christus est, ut legimus: Sapientia lignum vitae est amplectentibus eam (Prov. III). Non autem super Christum hi esse putandi sunt, quia non est discipulus super magistrum, nec servus super dominum suum (Matth. X). Sic autem hic dixit super lignum vitae, quomodo si dicet. Infirmitas eorum super lignum vitae consistet, id est super Dominum Christum, de quo propheta etiam dicit, Et super sanctum Israel stabiliti sunt. Unde enim virtus accipitur, super hos esse narratur. Eodem intellectu et sancto Petro dicitur (Matth. XVI): Super hanc petram aedificabo Ecclesiam meam, id est super me. Et propheta diverso sermone, sed eodem sensu dicit (Psal. LVIII): Fortitudinem meam ad [Col. 0933C] te custodiam. Et per portas intrent in civitatem sanctam. De quibus portis scriptum puto (Psal. CXVII): Aperite mihi portas justitiae, ut ingressus in eas confitear Domino; haec porta Domini, justi intrabunt per eam. Aliter enim illa civitas intrari non potest, nisi per Christum, qui dixit (Joan. X): Ego sum ostium, et nemo venit ad Patrem nisi per me. Foris autem remanebunt canes, et malefici, et fornicarii, et homicidae, et sesrvientes idolis, et venefici, et omnes qui amant et faciunt mendacium. His hominibus non diligentia adhibenda est exponendi, sed sollicitudo impendenda cavendi. Ego Jesus misi angelum meum testificari vobis haec in septem Ecclesiis. Seriem libri resumpturus intentionem primae relationis assignat, ut prioribus posteriora conveniant. Ego sum radix et origo David. [Col. 0933D] Divinitatis Christi praedicatione praemissa, secundum quod dudum exposui, formam quoque servi quam pro nobis assumpsit, praedicat, dicens: Ego sum radix et genus David, stella splendida et matulina. Novi Testamenti gratia refulgente, primae resurrectionis tempus ostendit, quando Christus a mortuis resurrexit. Hinc legimus (Psal. CXXIX): A vigilia matutina usque ad noctem speret Israel in Domino. Et spiritus et nova nupta dicunt, Christus et Ecclesia: Exhortamur, Age. Et is qui audit, dicat: Veni. Seque exponens pandit suae exhortationis affectum, et dicit: Et qui sitit veniat et bibat; et qui vult, accipiat aquam vitae gratis. Quomodo qui vult accipiat, cum dixerit (Joan. VI): Nemo venit ad me, nisi Pater, qui misit [Col. 0934A] me, traxerit eum; nisi quia ex nolente prius fieri, novimus, divina inspiratione volentem? Nam et hic sic liberum convenienter arbitrium, dicendo: Qui vult accipiat, ut confestim gratia, praedicetur in eo, quod dicit, aquam vitae gratis, nullis itaque bonis praecedentibus, accipiat aquam vitae gratis. Quid enim inquit Apostolus (I Cor. IV), habes quod non accepisti? Ergo et voluntatem veniendi a Deo gratis accipimus, cui nil praemii contulimus ut essemus, quanto magis ut justi ex peccatoribus redderemur! Testor ego Joannes omnes qui audiunt verba prophetiae libri hujus. Haec dicit qui jussit testimonium perhibere. Quem testem fidelem superius memorat, de ipso nunc quod jusserit testimonium perhibere, ne hujus libri tam salubris contemnenda putaretur [Col. 0934B] utilitas, suam personam laudabili humilitate postposuit, et contemptoribus Christum opponit. Quod ergo testis fidelis caput implevit, cum dixit (Joan. IV): Meus cibus est ut faciam voluntatem ejus qui me misit, vel similia, hoc juvet implendum et corpori. Si quis addiderit ad haec, adjiciet Deus super eum plagas scriptas in libro hoc. Et si quis dempserit, adimet Dominus partem ejus de libro vitae, et de civitate sancta, et de his quae scripta in libro hoc. Et Salomon dicit (Prov. XXX): Ne addas quidquam verbis illius, et arguaris inveniarisque mendax. Hic autem etiam terrorem plagarum adjecit, ut non solum pondere auctoritatis monendo urgeret, sed etiam minis vel desides excitaret, vel temerarios coerceret. Dicit qui testimonium perhibet de his: Etiam venio cito: Amen. Veni, Domine Jesu. Idem [Col. 0934C] Christus testimonium perhibet, qui se Ecclesiae venturum annuntiat, cui more Cantici canticorum (Cant. II, IV, V, VII) Ecclesia devota respondit: Etiam veni, Domine Jesu Christe, quae dicit orans, Veniat regnum tuum (Matth. VI), et in via immaculata venies ad me.

Quoniam suscepti operis plenitudo devoto et debito propterea fine concludi, et diffusa latius multipliciterque digesta, cum difficultate novimus comprehendi, quia nec competens cunctis memoria suffragatur, nec relata rebus singulis loca velox intentio poterit coaptare, necessariis agendum existimo compendiis, ut totius libri auctoritate decursa, conclusionis series brevi recapitulatione iterum evolvatur insinuata per partes, ut omnium quinque librorum textus uno summatim [Col. 0934D] loco clareat definitus, cum et partitionem recepit singulorum, et plenitudinem videtur obtinere per totum.

In septem itaque angelis Ecclesiarum totidem, universalis Ecclesiae unitas cum necessaria nominum interpositione describitur, quam in candelabris quoque aureis designatam, malos bonis docet habere permixtos, quorum diversa qualitas vel mulcetur laudibus ad profectum, vel increpationibus culpatur ad notam. Hanc etiam in viginti quatuor senioribus cognoscendam per Christi dispensationem et evangelistarum praedicationem iterata significatione describit. Haec quidem in primo.

In secundo autem libro hujus capiti Christo signati dignitas libri peractae dispensationis merito dicitur [Col. 0935A] retribui, ut duo in carne una (Ephes. V) Christus et Ecclesia possit intelligi, et in ipso omnes thesauri sapientiae et scientiae absconditi ante latuisse, in quo docentur (Colos. II) revelati suo tempore refulsisse. Idem in equo albo actu pridem paruit missus, qui visu processisse dicitur revelatus. Post Christi de morte triumphum impugnationes futuras Ecclesiae et humani generis plagas enumerat, quas per significationes equorum rufi, nigri, pallentisque, dicit irrogandas. Quibus nascitur sub ara Dei martyres memorat, sextam mundi aetatem sexto signo denuntiat, grandi persecutionis impetu in fine venturam. In quatuor angelis regna mundi quatuor consona Danieli voce testatur, quos electorum numero laedere Christi primus vetus enarrat adventus, qui nec transitorio fuissent praetereundi relatu duodecim [Col. 0935B] tribuum nomina cum numero indidit signatorum. Atque ut unam ex genere Israel et ex gentibus existere monstraret Ecclesiam, gentium mox vocationem adjunxit. Quorum ex operibus fidem, et fidei voluit narrare mercedem.

In tertio quoque libro Ecclesiam in septem angelis ac tubis grata repetitione suo more describit, quam externis et intestinis memorat persecutionibus ac periculis exercendam, quando post unum angelum, qui super altare Dei stabat cum thuribulo aureo, secundum, tertium et quartum videtur opposuisse contrarios, et interposita rursus aquilae mentione Ecclesia, de puteo abyssi in locustis fumo equisque bellantibus, prodire dicit haereticos: quorum morsus ut scorpionum, in quibus unum vae dicit abisse. Angelorum quatuor solutio cum numero octogenario et bis myriadis myriadum, [Col. 0935C] quibus equites cum loricis igneis et sulphureis juges haeresiarchas diverso modo describit, et errorem mox gentilitatis annectit, quod ad vae secundum est redigendum. In angelo nube amicto primus Christi designatur adventus, cujus praedicatione ex bonis in ore dulcedinem, ex malis in ventris infirmitate dicit amaritudinem procreari. In voce autem septimi angeli, finis sextae aetatis et initium septimae nuntiatur. In duobus martyribus duo martyrii genera cognoscenda, et vae tertium venisse dicit. Secundi adventus interposita mentione, Christi rursus nativitas aperto Dei templo narratur in coelo, id est Ecclesia, quae vestigia sui capitis sequendo victrix, de pugna dicitur exstitisse draconis.

In quarto proinde libro, de bestia disputatur, [Col. 0935D] quam habere dicit capita septem, et cornua decem, in qua adversitas designatur Christo Ecclesiaeque contraria, quam etsi ad tempus signis dicit Antichristi valituram, patienti attamen tolerandam esse sanctorum prudentiam. Notam vel nomen bestiae vel numerum [Col. 0936A] praemonet indagandum. Post haec constantem in electis Ecclesiam circumscribit, nomine Agni censitam et sacruto numero titulatam. Item Christum diverso schemate super nubem albam sedentem asserit coronatum, cum falce messoria septem plagarum mentione subjuncta, et sanctorum relata victoria, cum Judaeorum manente duritia et incomparabili persecutione, futuram memorat damnationem meretricis, quam fucato mulieris cultu describit, cui in capitibus septem et cornibus decem, et saecularem potentiam, et occultam dicit inesse nequitiam.

Quinto etiam libro, diverso relatu idem Christi insinuatur adventus. Quem nomine angeli dicit de coelo descendere, suaque potestate et claritate illuminatam terram. Babylonem memorat fuisse destructam, quae [Col. 0936B] cum multis significata vocabulis praedicitur ruitura, commissae iniquitatis debita monstratur multari vindicta, ubi sanctorum profecto dignitas in senioribus et Agni nuptiis, et byssino mundo fuerat memoranda. Hinc diadematis insigne gestantem equo albo sedentem cum bestia certasse describit, suisque catenis diabolum per annos mille dicitur religasse, ut solitam seducendi gentes amiserit potestatem, profuturi forma judicii in throno candido sedentem. Ipsius memorans Christi, secundum rursus designat adventum, quando elementorum innovatione coelum novum terraque futura describitur, et novam Jerusalem sponsam. Agni patriarcharum apostolorumque fundamine solidatam, promissa dicit potiri mercede, cum agni lumine irradiari atque vitae fonte potari, ejusque visione dicitur perfrui. Se proinde et iterata praedicatione frequentat, ut unius naturae divinae insinuet Trinitatem, et futuri Evangelii sui cum hoc libro sermonem videatur habere concordem. Septem Ecclesiarum iterata mentione scopum libri, id est intentionem assignat, seque Christus Ecclesiae venturum annuntiat.

Considerans autem hujus operis quantitatem, arbitror quosdam de ejus quam putant prolixitate posse causari, alios autem divinae legis vel lectionis fervore flagrantes, de tanta libri profunditate ampliora potius flagitare. Sed cum diu inter fastidiosos et avidos nutabundus aestuarem, timui ne aut immodicis profusionibus ingessissem otiosis errorem, aut exiguitate necessaria subtraxisse invidus judicarer: sicque stylum putavi, regente Domino, temperandum, ut illustrandis [Col. 0936D] obscurioribus locis plus sermonis impenderem, apertis exiguum, ut nec esurientes fraudarem inventis, nec peritos ausus prolatis offenderem. Me tamen fateor non quantum ardua mysteriorum dignitas exigebat, sed quantum paupertas virium ope divina potuit, debitis exhibuisse servitiis.





ANNO DOMINI DLVL
VICTOR EPISCOPUS TUNUNENSIS. [* 1Kb]
[Col. 0937]



[Col. 0937]
NOTITIA
(Ex Gallandio)
.

[Col. 0937A] I. Circa medium saeculi VI claruit Victor Tununensis Ecclesiae in Africa episcopus. De urbe quae Victorem praesulem habuit, concertatio inter eruditos non minima esse comperitur: qua de re plura edisserit Wesselingius [(a) 1Kb] . Nos interim ipsummet Victorem sequimur, qui Ecclesiam quam regebat, Tununensem nominat [(b) 1Kb] . Neque aliter Isidorus Hispalensis, qui Victorem Tununensis Ecclesiae Africanae episcopum appellat [(c) 1Kb] : licet alibi apud eumdem, errore sane librariorum, Turonensis dicatur [(d) 1Kb] . Ob acerrimam trium capitulorum defensionem, ut refert idem antistes Hispalensis [(e) 1Kb] , a Justiniano Aug. Ecclesia sua pulsus, exsilio in Aegyptum transportatur. Inde rursus Constantinopolim vocatus, dum Justiniano imperatori et Eutychio Constantinopolitanae urbis episcopo, [Col. 0937B] obtrectatoribus eorumdem trium capitulorum, resisteret, in monasterium ejusdem civitatis custodiendus mittitur, atque in eadem damnatione, ut dicunt, permanens moritur. Sed noster Africanus episcopus imprimis audiendus, qui ad annum 555 post consulatum Basilii v. c. anno 15, haec de seipso articulatim scribit [(f) 1Kb] : Victor Tununensis Ecclesiae episcopus, hujus auctor operis, post custodias simulque et plagas, quas Sala et Valericis perpessus, nec non in monasterio de Mandra primo ac secundo exsilio Egi Mauritaniae insulae, tertio Alexandrino una cum Theodoro Cebarsusitanae Ecclesiae episcopo, pro praefatorum trium capitulorum defensione exsilio mittitur, et carceri castelli Dioclesiani apud praetorianum carcerem truditur. Et rursus ad annum 556, post consulatum Basilii [Col. 0937C] v. c. anno 16 [(g) 1Kb] : Victor, inquit, et Theodosius antefati episcopi Africani de carcere ejiciuntur: et post disputationes in praetorio continuas dierum 16, ad aliam custodiam monasterii Tabenensiotarum, quod est apud Canopum 12 millibus ab urbe Alexandrina, mittuntur. Ad quae quidem verba respiciens Breulius, operum Isidori Hispalensis editor, haec habet [(h) 1Kb] : »Ibi suum deplorat exsilium, quo mihi valde dignus fuisse videtur. Restitit enim Vigilii papae, Justiniani imperatoris et synodi Constantinopolitanae decretis, dum [Col. 0938A] tria capitula mordicus defendit.« Caeterum supremum diem obiisse Victorem existimamus paulo post annum 566, quo suum Chronicon absolvit.

II. Exstat praesulis hujus Africani Chronicon continuans ubi Prosper desinit, nobis subinde memoratum. Hic, inquit Isidorus [(i) 1Kb] , a principio mundi usque ad primum Justini Junioris imperii annum, brevem per consules annuos bellicarum ecclesiasticarumque rerum nobilissimam promulgavit historiam, laude et notatione illustrem, ac memoria dignissimam. Atque in eamdem sententiam alibi [(j) 1Kb] , postquam laudavit Eusebium Caesariensem et Hieronymum, qui chronicorum canonum multiplicem ediderunt historiam, regnis simul et temporibus ordinatam; subdit de nostro scriptore: Dehinc alii atque alii; inter quos praecipue Victor [Col. 0938B] Tununensis Ecclesiae episcopus, recensitis priorum historiis, gesta sequentium aetatum usque ad consulatum Justini Junioris imperatoris explevit. Isidorum, quem et Trithemius exscripsit [(k) 1Kb] , paucis contraxit Honorius Augustodunensis [(l) 1Kb] . »Sed si vere uterque ait, inquit Vossius [(m) 1Kb] , Chronica orsum fuisse ab initio mundi, contigerit Victori idem ac Prospero; quem cum Gennadius dicat ab orbe condito inchoasse Chronicon suum, tamen ejus id omne deperiit quod tempus illud antecessit, ubi desiit beatus Hieronymus. Sane similiter nihil amplius habemus Victoris quam quod excipit tempora a Prospero descripta, ut indicant verba quae libello Victoris . . . . praemittuntur. Nec decipiat, quod apud Henricum Canisium [(n) 1Kb] legatur, tum Gennadium de Prospero, tum Isidorum de eodem [Col. 0938C] falsum fuisse; neutrum enim ab orbe condito coepisse, sed ubi Hieronymus desierat, ibi Prosperum; ubi Prosper finit, ibi Victorem coepisse: errandi vero occasionem eo et Gennadio et Isidoro, datam esse, quod in utriusque fine anni ab orbe condito colligantur usque ad illud tempus ubi fecissent scribendi finem. Nihil, inquam, horum movere debent, quando idem ille doctissimus vir eam opinionem notis in Prosperum retractat.« Hactenus Vossius; qui nimirum Isidori et Honorii auctoritate ductus conjecit, a mundi [Col. 0939A] exordio Chronicon suum contexuisse Victorem; eique postmodum Caveum [(a) 1Kb] aliosque adhaesisse intelligimus. Sed potior esse videtur illa sententia, Canisio primum, deinde aliis eruditis viris probata, atque operis inscriptioni, prout exstat in codicibus cum editis tum manu exaratis innixa; Victorem scilicet a XVIII consulatu Theodosii Junioris historiam prosecutum esse, ubi Prosper reliquit.

III. Quanti porro faciendum sit Victoris Chronicon, Hispalensem antistitem magnum illius pretium extollentem modo audivimus. Ejus tamen praeconium ad Norisii crisin exigendum videtur: »Nimirum, inquit [(b) 1Kb] , Victori, quod rerum gestarum veritatem spectat, totam fidem praesto; at quod ad annorum designationem pertinet, ejus Chronicon plenum mendis [Col. 0939B] est, non Victoris, ut arbitror, sed corruptoris cujuspiam ignorantia.« Cujus quidem scriptoris eminentissimi judicium confirmant eruditi ejus operum editores [(c) 1Kb] . »Ut Victoris elevetur auctoritas, inquiunt, non est cur plura ab eo perperam in chronologicis rebus scripta quispiam agglomeret: at quod historiam et facta spectat, obsequentissimam fidem meretur: neque enim in ea parte errores invenire, ac certis testimoniis demonstrare facile licet. Id autem, subdunt, cum primis animadvertendum lectoribus est ad ea quae deinceps in Garnerium pro Norisio scripturi sumus; ne chronologicorum errorum qui late exaggerantur, longa enumeratione praeoccupati, in historicis etiam rebus tanto historico nihil fidendum existiment.« Haec illi, digitum intendentes in [Col. 0939C] Defensionem dissertationis Norisianae de synodo V adversus dissertationem Patris Garnerii, quam sub finem tomi IV operum Norisianorum edidere. Garnerii autem dissertatio quam refellendam susceperunt, exstat in ejus Auctario Theodoreti. Neque vero illud hic omittendum, quod laudato Garnerio adnotare placuit [(d) 1Kb] , Victorem in suo Chronico se illaudatum esse non sivisse: si tamen, inquit, ipsius est pars extrema Chronici; quod non reor. Ea scilicet verba respexit, quae superius ex ipso auctore descripsimus. At vero cum verba illa Isidorus Hispalensis aliique Victoris esse agnoverint; cumque imprimis omnes tradiderint eum usque ad primum Justini Junioris imperii annum Chronicon suum perduxisse: propterea hujuscemodi [Col. 0940A] conjecturam eidem erudito viro dimittimus.

IV. Victoris Chronicon primus edidit Canisius, antequam Lectionibus antiquis manum admoveret, ex codice bibliothecae Toletanae quem exscriptum ad Marcum Velserum duumvirum Augustanum miserat Andreas Schottus, ut ipsemet in praefatione lectorem admonuit. Deinceps vero post Eusebii Chronicon Thesauro temporum illud intexuit Scaliger, qui ex chirographo, triennio ante editionem Canisianam Ingolstadiensem idem Chronicon a se descriptum fuisse testatur [(e) 1Kb] . Utramque autem editionem haud paucis scatere mendis, satis ex notis intelligitur quas nostrae subjiciendas curavimus. De Scaligeriana potissimum conqueritur Wesselinguis [(f) 1Kb] . Verum ad ea quae de Vigilio praevaricatore tanquam a Victore litteris consignata [Col. 0940B] post consulatum Basilii v. c. anno XVII [(g) 1Kb] ; ad ea, inquam, quae idem dissertator ingerit [(h) 1Kb] ex quodam libro manu M. Velseri descripto sibique ab Hemsterhusio commodato, quaeque suspicatur a Canisio fuisse studio in Romanum pontificem oblitterata: illud primum advertimus, Canisium, ut modo innuimus, codice fuisse usum ab Andrea Schotto ex bibliotheca Toletana descripto atque ad M. Velserum misso, ex quo illum accepit; non autem codice manu ipsius Velseri, ut idem ait, exarato. Deinde codex ille quem triennio ante Canisii editum se descripsisse perhibet Scaliger, alius plane, ut videtur, ab eo fuit quem typis consignavit idem Canisius. Atqui utroque in eo codice nullum exstat eorum verborum vestigium, quae ex Velseriano exemplari litteris majusculis [Col. 0940C] sic exhibet Wesselingius: Vigilius R. Ep. POSTQUAM PRAEVARICATUS EST, SUB EXCOMMUNICATIONE TOTIUS AFRICANAE ECCLESIAE PONTIFICUM, in insula Sicilia moritur. Quae quidem si suo in chirographo comperisset Scaliger, haud illa sane praetermittere aut negligere voluisset. Quid igitur de codice Velseri manu descripto censendum, unde sua vir criticus hausit? Nimirum inciderit Velserus in Victoris exemplar a nonnemine qui fuerit in defendendis tribus capitulis praesule nostro Africano ferventior, interpolatum, ut equidem existimarim. Porro hactenus observatis, evanescat prorsus necesse est nota illa cum praevaricationis, tum haereseos, quam Romano pontifici homo satis improvidus inurere ausus est.




[Col. 0941]
VICTORIS CHRONICON, CONTINUANS UBI PROSPER DESINIT. (C)

[Col. 0941A] A XVIII consulatu Theodosii Junioris, Victor episcopus Tununensis Ecclesiae Africae historiam prosequitur ubi Prosper reliquit.

Igitur Theodosio XVIII et Albino coss. (A. 444).

Antiochenae Ecclesiae episcopatum post Joannem Diaconus suscepit.

Aetio III et Symmacho coss. (A. 446).

Callipio et Ardabure coss. (A. 447).

Eutyches presbyter et archimandrita cujusdam monasterii Constantinopolitani apparuit, qui sui nominis haeresim condidit. Hic etenim Dominum nostrum Jesum Christum sic asserebat natum ex Maria semper virgine matre, ut nihil in eo confiteretur humanae naturae. Qui synodali invitatus colloquio Constantinopoli congregato, cui sanctus praefuit [Col. 0941B] Flavianus ejusdem urbis episcopus, dum nollet Christum in duabus confiteri naturis post nativitatem ex Virgine, et nobis secundum carnem substantialem [1 1Kb] esse, damnationem cum proprio errore suscepit: quam sanctus Romanus antistes apostolica auctoritate firmavit. Pro quo, imperatore Theodosio patrocinante, Leone Romano, Dioscoro Alexandrino, Diacono Antiocheno [2 1Kb] , Juvenale Hierosolymitano, et Flavio Constantinopolitano, praesulibus sedium.

Posthumiano et Zenone coss. (A. 448).

Synodus generalis II congregatur in Epheso, in qua Dioscorus Alexandrinus sibi principatum usurpans imperiali favore Eutychen post legitimam damnationem absolvit, et ejus obtrectatores duarum [Col. 0941C] in Christo naturarum doctores, Flavianum Constantinopolitanum, Eusebium Dorylei, Theodoretum Cyri, Ibam Edessenum, antistites, caeterosque alios impia auctoritate, contradicentibus etiam legatis sedis apostolicae, condemnavit, totamque synodum sibi favere monachorum seditione militarique violentia inclinavit.

Asturio et Protogene coss. (A. 449).

[a 1Kb] Attila rex Hunnorum, postquam est Valentiniani Augusti ducibus praelio superatus, et in fugam conversus, vires recepit, et ad Italiam importabiliter [Col. 0942A] pergit, cujus mala Romana respublica pacis foedere sopiit. Qui Attila, Leonis papae legatione suscepta, non solum a reip. vastatione quievit, sed et trans Danubium pace data recessit.

Valentiniano VII et Attieno [Avieno], coss. (A. 450).

Theodosius imperator anno vitae suae 62 Constantinopoli moritur. Chrysaphius praepositus imperatoris, amicitiis Eutychetis male usus, occiditur; et Marcianus totius reip. consensu imper. factus.

Romanorum XLVII, regnat annis 5, mensibus 6; qui in ipso regni sui exordio Ecclesiarum paci prospiciens, Chalcedone fieri synodum imperiali auctoritate denuntiat.

Constantinopolitanae Ecclesiae praesulatum post [Col. 0942B] Flavianum Anatolius suscepit.

Consulatu Marciani [b 1Kb] Augusti VIII cal. octobris (A. 451), Leone Romano, Dioscoro Alexandrino, Maximo Antiocheno, Juvenale Hierosolymitano, et Anatolio Constantinopolitano praesulibus, synodus generalis Chalcedone colligitur episcoporum 632, ubi Ephesina II nec dicenda synodus abdicatur. Eutyches cum Dioscoro patrono suo Alexandrino episcopo atque Nestorio condemnatur: antistitesque catholici injuste damnati ab eodem Dioscoro in synodo praefata Ephesina II solvuntur, fidesque sanctorum Patrum qui in Nicaena, Constantinopolitana et Ephesina prima convenerunt, sanctis synodis, explanatur. His itaque diffinitis, et subscriptionibus totius synodi roboratis, Eusebio Dorylei, Theodoreto [Col. 0942C] Cyri et Iba Edesseno propriis restitutis Ecclesiis, iis quos pro eis Dioscorus haereticus substituerat pulsis, omnia quae ad statum Ecclesiae pertinent disposita sunt, ratumque terminum susceperunt.

Opilione et Vincomalo coss. (A. 453).

Dioscoro Gangra exsilio relegato, Proterius Alexandrinae Ecclesiae suscepit praesulatum.

Eo tempore Attila moritur: de cujus regno dum filii dimicant, Hunni vastantur, ac deinde minorantur.

Aetio et Studio coss. (A. 454).

[Col. 0943A] Aetius patricius, Valentiniani Augusti manu intra palatium primo percussus, circumstantium gladiis crudeli morte exstinguitur; Boetiusque praefectus nihilominus occiditur.

Valentiniano VIII et Anthemio coss. (A. 455).

Valentinianus imper. Romae in Campo Martio, dolis Maximi patricii et Heraclii praepositi perimitur; idemque Maximus ex consule et patricio ejus sumit imperium diebus 67. Hic itaque malum quod latebat apparuit. Mox relictam Valentiniani Augustam, viri exitum sui lugere non permittens, in matrimonio sumit. Sed his malis pejora succedunt, dum adventum Genserici Vandalorum regis formidat, et cunctis volentibus Urbe recedere licentiam tribuit: priusquam fugam quam cogitabat, assumeret, occisus [Col. 0943B] membratimque concisus in Tiberim fluvium projectus est.

Aetio et Studio coss. et praefectis.

Tertia die postquam Maximus occiditur, Gensericus Vandalorum rex Romanam urbem ingreditur, et per 14 dies cunctis opibus nudat, secumque inde Valentiniani filias et uxorem ac captivorum multa millia tollit. Ut autem ab incendio, tormentis et gladio abstineret, papae Leonis intercessio facit. Hujus quoque captivitatis 75 die Anitius [Avitus], vir totius simplicitatis, in Galliis imperium sumit.

Joanne et Varane coss. (A. 456).

Ricimirus patricius Avitum superat, cujus innocentiae parcens Placentiae civitatis episcopum facit.

Constantino et Rufo coss. (A. 457).

[Col. 0943C] Marcianus imperator Orientis Constantinopoli moritur, et pro eo Leo imperator efficitur Romanorum XLVIII. Leo regnat annis 16.

[a 1Kb] Alexandria et-Aegyptus errore Dioscori languens decreta Chalcedonensis synodi non recepit. Proterium antistitem Dioscori successorem, et synodi Chalcedonensis decretorum custodem populus Dioscoritanus, seditione facta Timotheo auctore cognomento Herulo [Aerulo], interfecit VI cal. Aprilis [leg. VI anni 457], VI feria ultimae jejuniorum hebdomadae, die qua noster Salvator et Dominus a Judaeis est crucifixus. Tunc enim Pascha Domini, cum quarto est cal. April. celebratum: Proterio itaque interempto, Timotheus praefatus, cognomento Herulus [Aelurus], Chalcedonensis synodi obtrectator, [Col. 0943D] ejus episcopatum Ecclesiamque pervadit.

Leone Aug. cos. (A. 458).

[b 1Kb] Majoranus Romae imperium sumit. Timotheus Alexandrinae Ecclesiae incubator, defensores synodi Chalcedonensis insequitur.

Patricio et Ricimero coss. (A. 459).

[Col. 0944A] Juvenalis Hierosolymarum episcopus litteris Leonis Romani antistitis adversus errorem Eutychis Dioscorique armatur.

Magno et Apollonio coss. (A. 460).

[c 1Kb] Timotheus episcopus interfector Proterii episcopi, Leonis principis praecepto, vi a sede Alexandrinae raptus Ecclesiae, Chersona exsilio relegatur; et post menses 5 eidem Alexandrinae Ecclesiae, alius pro eo Timotheus cognomento Salatratatus [Salafaciarim], synodi Chalcedonensis defensor, episcopus ordinatur.

Gadalaifo [Dagalaifo] et Severino (A. 461).

Leone Aug. II (A. 462) et Viviano v. c. coss. [* 1Kb] (A. 463).

Carthaginiensis Ecclesiae post Capreolum, Quodvultdeus [Col. 0944B] Eugenius episcopus ordinatur [d 1Kb] .

Olybrio et Rustico coss. [e 1Kb] (A 464).

Gensericus Vandalorum rex, post multarum provinciarum clades, et Christiani apud Africam populi spolia atque neces, moritur anno regni 40. Post quem Ugnericus filius ejus regnat annos 7, menses 5. Huic Ugnerico pater Gensericus Valentiniani filiam, quam ex Roma captivam abduxerat, in conjugium tradidit.

Hermia [Herminericho] et Basilisco coss. (A. 465).

Antiochenae Ecclesiae episcopatum post Maximum cepit Alexander. Hierosolymitanae vero Ecclesiae post Juvenalem praeest Anastasius.

Leone Aug. III cos. (A. 466).

Ugnericus Vandalorum rex, Ariano suscitatus furore, [Col. 0944C] catholicos per Africam plus patre persequitur: Christianorum ecclesias tollit, et catholicos sacerdotes exsilio mittit.

Buseo [al. Pusaeo] et Joanne coss. (A. 467).

Signum in coelo ex nube velut contum apparuit per dies 10: Antherius [Anthemius] Romae imperium sumpsit.

[f 1Kb] Leone IV et Anthemio II coss. (A. 468).

Leo Aug. supplicationibus Aegyptiorum permotus, ut synodus fieret quae de gestis synodi Chalcedonensis judicium ferret, ad cognoscendam singulorum fidem, Ecclesiarum praesulibus unicuique semotim scripsit; a singulis epistolas tanquam ex una collatione consonas suscepit, id fieri nullatenus posse; sed magis ac magis in sua perpetuitate synodi [Col. 0944D] gesta Chalcedonensis manere. Exstant quae Graeco eloquio vocitantur.

Zenone et Martiano coss. (A. 469).

Romanae Ecclesiae episcopatum post Leonem Hilarus suscepit.

Joanne [Jordane] et Severo coss. [g 1Kb] (A. 470).

[Col. 0945A] Leo Aug. Patritium Asparis filium Caesarem facit.

Leone Aug. V et Probino coss. (A. 471).

Aspar et duo filii ejus, Patritius Caesar et Ardaburius, Constantinopoli praecepto Leonis Aug. occiduntur.

Leone VI et Probino coss. (A. 473).

Leo Aug. Leonem nepotem suum, Zenonis et uxoris suae filiae filium, Caesarem facit, et imperat ann. 2. Romanae Ecclesiae episcopus post Hilarum Simplicius ordinatur, et post Simplicium Felix.

Constantinopolitanae Ecclesiae Gennadius Anatolio succedit in episcopatu, et Gennadio Acacius.

Antiochenae Ecclesiae post Alexandrum Martyrius, et post Martyrium Julianus ordinatur episcopus. Hierosolymitanae vero Ecclesiae Martyrius post Anastasium [Col. 0945B] episcopus ordinatur. His coss. Olybrius Romam venit, et imperium factione Ricimeri patricii, regnante Anthemio, sumit. Quo agnito Anthemius in fugam conversus occisus est, et post certos dies Herculanus Orestis filius arripiens imperium cum patre suo occiditur; et ejus regnum nepos assumit.

Leone Minore Aug. cos. (A. 474).

Leo Major Aug. Constantinopoli moritur. Zenon a Leone Aug. filio in Septimo contra consuetudinem coronatur.

Romanorum XLIX Zenon (A. 475) regnat annis 17 post consulatum Leonis Junioris Aug. Zenon imp. quaerens Leonem Aug. proprium filium suum occidere, et ejus imperium pervadere, alium pro eo ejus uxor Ariadne Augusta similem puerum ad [Col. 0945C] mortem obtulit, et Leonem eumdem Augustum occulte totondit, eumque clericum unius ecclesiae Constantinopolitanae fecit. Qui Leo usque ad Justiniani tempora principis vixit.

Eodem consulatu, Basiliscus cum filio Marco imperium quam tyrannice Constantinopoli sumit.

Zenon Aug. in Isauriam, unde exortus fuerat, fugit, et eum Ariadne Augusta sub hiemis discrimine navali itinere subsecuta.

His coss. Basiliscus tyrannus lege data Chalcedonensem synodum damnari, et Ephesinam II praecepit absolvi et suscipi.

Timotheus episcopus cognomento Hellurus [Aelurus], Proterii successor pariter et peremptor, ab exsilio Chersona rediit; et fugato alio episcopo [Col. 0945D] Timotheo Salafatiatio [al. Salafaciario] cognomento, defensore synodi Chalcedonensis, Alexandrinam Ecclesiam etiam pervadit.

Basilisco Tyranno et Armato [al. Harmatio] coss. (A. 476).

Zenon Aug. vicesimo mense, donato sibi exercitu, Constantinopolim ab Isauria redit; imperium resumit, et Basiliscum cum filiis et uxore exsilio in Sasemis Cappadociae mittit, finemque vitae ibi misere facit.

Inter haec quae gesta sunt, quia nullus cos. accessit (A. 477), et Basiliscus tyrannus a consulatu recessit, Armatus praesenti anno consul remansit.

Post consulatum Armati v. c. (A. 478), Timotheus [Col. 0946A] Hellurus, Chalcedonensis synodi obtrectator et Proterii episcopi interfector, moritur; et Alexandrinae Ecclesiae praesulatum alius Timotheus Salafatiatius, Chalcedonensis synodi defensor, resumit. Hierosolymitanae itaque Ecclesiae Sallustius Martyrio succedit episcopus; Antiochenae vero Petrus cognomento Fullo, post Julianum qui Martyrio successerat, ordinatur episcopus.

Zenone Aug. cos. (A. 479).

Hunericus Vandalorum rex persecutionem per totam Africam nimis insistens, Tubunnis, Macri Nippis, aliisque eremi partibus catholicos jam non solum sacerdotes et cuncti ordinis clericos, sed et monachos atque laicos quatuor circiter millia exsiliis durioribus relegat, et confessores ac martyres facit, [Col. 0946B] confessoribusque linguas abscidit. Quos confessores quod linguis abscissis perfecte finem adusque locuti sunt, urbs regia attestatur, ubi eorum corpora jacent. Tunc Laetus Neptensis Ecclesiae episcopus martyrio coronatur 8 cal. Octob., et Eugenius episcopus Carthaginiensis Ecclesiae, post dira eremi exsilia, plurimis afflictionibus poenisque clarus habetur. Hic itaque Hunericus inter innumerabiles suarum impietatum strages quas in catholicos exercebat, octavo regni sui anno, interioribus cunctis effusis, ut Arius pater ejus, misere vitam finivit. Cui succedit Guntamundus. Regnavit annis 12: qui nostros protinus de exsilio revocavit.

Post consulatum Zenonis III (A. 480), Timotheus cognomento Salafatiatius, synodi Chalcedonensis defensor, [Col. 0946C] moritur; et pro eo Alexandrinae Ecclesiae Joannes Tabennesiota presbyter et oeconomus, synodi Chalcedonensis defensor, episcopus ordinatur. Quem Zenonis praecepto principis, Petrus, qui superstite Timotheo Salafatiatio episcopo ab haereticis fuerat ordinatus, ejiciens, Alexandrinam Ecclesiam pervadit. Qui confestim favore Zenonis principis synodum Chalcedonensem de pulpito coram populis damnat; nomina Proterii et Salafatiatii de ecclesiasticis diptychis tollit, et Dioscori et Helluri qui Proterium interfecit, scribit; corpusque praefati Timothei Salafatiatii de ecclesia ejiciens, in loco deserto foris civitatem projecit.

Tricundio v. c. cos. (A. 482).

Zenon imperator Eutychiani poculo erroris sopitus [Col. 0946D] Acacium Constantinopolitanum episcopum damnatoribus synodi Chalcedonensis Petro Alexandrino et Petro Antiocheno episcopis, per Henoticum a se prolatum socians, eorum communione polluitur, et cum eis a catholica fide recedit.

Post consulatum Tricundii v. c. (A. 483) Leontius tyrannus Hylli patricii factione imperium in Isauria cum tyrannide sumit.

Theodorito v. c. cos. (A. 484).

Felix Romanae Ecclesiae praesul monachis et clericis per Orientem, Aegyptum et Bithyniam commorantibus scribit, ut Petrum Alexandrinum episcopum, Chalcedonensis synodi obtrectatorem, et ejus communicatores tanquam haereticos vitent.

[Col. 0947A] [a 1Kb] Post consulatum Theodoreti v. c. (A. 485) Orientales episcopi, praeter paucos, per Henoticum Zenonis communione atque consensu polluti, Petri Alexandrini, Petri Antiocheni et Acacii Constantinopolitani episcoporum synodo Chalcedonensi renuntiant.

Longino v. c. cos. (A. 486).

Acacius Constantinopolitanus episcopus litteris Felicis Romanae Ecclesiae praesulis admonitus, ut a damnatorum synodi Chalcedonensis communione atque societate abstineat, legatos ejus custodiae mancipat.

Post consulatum Longini v. c. (A. 487) Acacius Constantinopolitanus, Petrus Alexandrinus, Petrus Antiochenus, episcopi Chalcedonensis synodi inimici, [Col. 0947B] a Felice R. E. praesule et synodo in Italia facta damnantur; et ipsa damnatio Acacio, Constantinopolim legatis missis, per monachos monasteriorum Achimitentium Basani atque Dii ingeritur.

Post consulatum II Longini v. c. (A. 488) corpus sancti Barnabae apostoli in Cypro, et Evangelium secundum Matthaeum ejus manu scriptum, ipso eodem revelante, inventum est. Leontius tyrannus et Patricius proditione castelli capti, morte turpissima pereunt. Petrus Antiochenus sub damnatione moritur, et in ejus loco Calendionem ordinat. Orientales autem episcopi, tanquam nescientes, Joannem cognomento Codonatum, eidem Ecclesiae consecrant episcopum: cui Petrus successit haereticus.

Eusebio v. c. cos. (A. 489).

[Col. 0947C] Acacius Constantinopolitanus episcopus sub damnatione moritur, et pro eo Flavianus episcopus ordinatur: cui tertio promotionis suae mense mortuo Euphemius, synodi Chalcedonensis decretorum custos, in episcopatu succedit.

Post consulatum III Longini v. c. (A. 490) Petrus Alexandrinae incubator Ecclesiae sub damnatione moritur: cujus episcopatum simul et errorem suscepit Anastasius. Calendio Antiochenus episcopus reliquias praedecessoris sui Eustochii episcopi et confessoris ex Philippis populi [Philippopoli] Macedoniae colligit, et Antiochiam summo cum honore perducit. Hoc tempore Annianus super Euphratem fluvium oratione podagros curat; Auxentius daemones fugat; Daniel et Anastasius, Vindemiolus, Manasse, Severus et caeteri [Col. 0947D] alii per diversa eremi loca virtutibus variis ac praescientia claruerunt.

Olybrio v. c. cos. (A. 491).

Zenon imperator Constantinopoli moritur anno vitae suae 42. Ariadne Augusta Zenonis relicta Anastasium Silentiarium Illyricianum, patre Dyrracheno, matre Ariana, imperatorem designat, Anastasii autem fide, imo perfidia, procul jam patre nota, coactus est Euphemio Constantinopolitano episcopo insistente, scripto promittere nihil sinistrum contra apostolicam [Col. 0948A] fidem et synodum Chalcedonensem agere. Chirographum Euphemius episcopus suscipit, et in archivo ecclesiae reponit.

Romanorum L regnat Anastasius annis 27. Qui imperium sumens, violenter chirographum suum ab Euphemio episcopo recolligit, et adversus synodi Chalcedonensis defensores episcopos atrociter saevit: inter quos, mortuo Petro Antiocheno episcopo, qui Calendione synodi Chalcedonensis defensore superstite fuerat ab haereticis, Zenonis temporibus principis, ordinatus, sententiam mutat in pejus, ut Calendio quidem de malis ad pejora ducatur, et pro eo Palladius ordinetur.

Anastasio et Rufo coss. (A. 492).

Romanae Ecclesiae Felici succedit Gelasius, et Gelasio [Col. 0948B] Anastasius. Alexandrinae vero Athanasius praeerat haereticus. Antiochenae etiam Ecclesiae Palladius Calendione superstite factus, et Hierosolymorum Sallustius. Euphemius Constantinopoleos episcopus Anastasii imperatoris calliditate praevisa synodum congregat; synodi Chalcedonensis decreta confirmat.

[b 1Kb] Asterio et Praesidio coss. (A. 494).

Joannes episcopus Alexandrinus a Romana Ecclesia veniens Anastasio imperatori supplicat, ut eum throno suo pro antiqua amicitia reddat. Sed hoc pro defensione Chalcedonensis synodi dum non impetrat, Romam furtim unde venerat, remeavit.

Victore [al. Viatore] v. c. cos. (A. 495).

Bellum Isauricum cum exardescit, Athenodorus et Longinus tyranni occiduntur. Athanasio Alexandrino [Col. 0948C] mortuo, Joannes cognomento Hemula succedit; quo occumbente, post paucos dies ei Joannes alius cognomento Niceta succedit episcopus.

[c 1Kb] Paulo v. c. cos. (A. 496).

Anastasius imperator haereticorum synodum faciens Henoticum Zenonis confirmat, et Euphemium episcopum Constantinopolitanum Chalcedonensis synodi defensorem deponit; quem Euchaida in exsilium mittens, pro eo Macedonium facit.

[d 1Kb] Anastasio Aug. cos. (A. 497).

Macedonius Constantinopolitanus episcopus synodo facta condemnat eos qui Chalcedonensis decreta synodi suscipiunt, et eos qui Nestorii et Eutychis defendunt. Anastasio Romano episcopo mortuo succedit Symmachus, et ex alia parte Laurentius ordinatur, [Col. 0948D] qui dum Nuceriae civitatis episcopus [lege episcopatu] nollet esse contentus, synodo Romae facta, a coetu est sacerdotali projectus. Palladius Antiochenus moritur, et pro eo Flavianus ordinatur episcopus. Alexandrinae Ecclesiae Joannes cognomento Niceta adhuc praesidebat. Hierosolymae vero post Sallustium Elias suscepit praesulatum.

Guntamundo Vandalorum rege Carthagine mortuo, Thrasamundus regnat ann. 27, menses 4. Et hic Ariana insania plenus catholicos insectatur. Catholicorum [Col. 0949A] ecclesias claudit, et in Sardiniam exsilio ex omni Africana Ecclesia 120 episcopos mittit. Eo tempore Fulgentius Ruspensis civitatis episcopus in nostro dogmate claruit.

Joanne Scytha et Paulo coss. (A. 498).

Olympius quidam Arianus in balneis quae Helianae vocantur, ad regiam urbem, sanctam et consubstantialem Trinitatem blasphemans, tribus ignis siclis [spiculis], angelo ministrante, invisibiliter in piscina frigidae aquae perfusus, vitam impie simulque prodigiose finivit.

Gibbo v. c. cos. (A. 499).

Anastasius imperator Flaviano Antiocheno et Philoxeno Hieropolitano praesulibus, Constantinopolim synodum congregat, et contra Diodorum Tarsensem, [Col. 0949B] Theodorum Mopsuestenum cum scriptis, Theodoritum Cyri, Ibam Edessenum, Andream [1 1Kb] , Eucherium, Quirum et Joannem episcopos, caeterosque alios qui in Christo duas praedicabant naturas duasque formas, et qui non confitentur [2 1Kb] unum de Trinitate crucifixum, una cum Leone episcopo Romano et ejus tomo, atque Chalcedonensi synodo inferre anathema persuasit.

Patricio et Hypatio coss. (A. 500).

Barbas quidam Ariani erroris episcopus, dum praesumit contra regulam supra baptizandum dicere: »Baptizat te Barbas in nomine Patris per Filium in Spiritu sancto,« protinus aqua ex qua futurus erat baptizare hominem, nusquam comparuit; vas vero ipsum in quo aqua erat confractum est. Quod considerans [Col. 0949C] qui baptizandus erat, protinus ad catholicum currit, et baptismum regulariter sumit.

Abieno et Pompeio coss. (A. 501).

Anastasius imperator Macedonium Constantinopolitanum episcopum, cum quibusdam clericis nolentem synodi Chalcedonensis decreta damnare, ab ecclesia rapit et in exsilium mittit, atque pro eo Timotheum presbyterum episcopum facit; qui continuo damnatores synodi Chalcedonensis in communionem suscepit.

Abieno Juniore cos. (A. 502).

Ingens terraemotus cum coruscationibus magnis atque grandine, et totius coeli ac terrae commotione factus.

[a 1Kb] Cethego v. c. cos. (A. 504).

[Col. 0949D] Flavianus Antiochenus episcopus sera poenitentia Anastasium imperatorem deserit, et in possessionem Platani vocabulo, relicto throno suo, secedit. Huic Anastasius imperator Severum Chalcedonensis synodi [Col. 0950A] inimicum subrogat; Ecclesiae Orientis scandala magna subministrat.

Theodoro v. c. cos. (A. 505).

Eugenius Carthaginiensis episcopus, confessor moritur. Julianus Bostrenus et Joannes Paltensis episcopi ab Ecclesiis propriis ultro recedunt, et alii eis subrogantur.

[b 1Kb] Messalla v. c. cos. (A. 505).

Constantinopoli, jubente Anastasio imperatore, sancta Evangelia tanquam ab idiotis evangelistis composita, reprehenduntur et emendantur.

[c 1Kb] Venantio et Celere coss. (A. 508).

Populos Alexandrinos et totius Aegypti simul pusillos et magnos, liberos ac servos, clericos atque monachos, praeter peregrinos, immundi spiritus occupant; [Col. 0950B] et humana locutione privati, latrare cunctis diebus ac noctibus, ut canes, coeperunt; ita ut vinculis ferreis vincti ad ecclesias postea, ut sanitatem reciperent, traherentur. Comedebant enim suas manus, simulque et brachia pariter omnes. His evenientibus, angelus in viri specie quibusdam ex populo apparuit, dicens hoc eis pro eo quod anathema synodo Chalcedonensi dederint evenisse, comminatus deinceps nihil eos tale aliquid praesumere.

Venantio Juniore v. c. cos.

Cawades rex Persarum Zumdaber castellum plurimis thesauris ab initio suae conditionis plenum et daemonum leonibus mancipatum custodiaque munitum, ubi nullus nunquam ingredi potuit, Christianorum orationibus capit; et ingressus universos ex eo [Col. 0950C] thesauros tulit.

Importuno Juniore v. c. cos. (A. 509).

Helias episcopus Hierosolymitanus, synodi Chalcedonensis defensor, nolens Severum Antiochenum apostolicae fidei inimicum in communione praecipiente Anastasio imperatore suscipere, exsilio Paraxenensi castello truditur; et pro eo Joannes crucis custos episcopus ordinatur, qui confestim et Severum Antiochenum in communionem suscepit, et synodum Chalcedonensem damnavit.

[d 1Kb] Boetio v. c. cos. (A. 510).

Vitalianus Patricioli filius fidei catholicae subversionem, et synodi Chalcedonensis damnationem, remotionesque orthodoxorum episcoporum atque successiones haereticorum cognoscens, virorum fortium [Col. 0950D] validam manum congregat, et in Anastasii imperium rebellat.

Felice v. c. cos. (A. 511).

Vitalianus comes Patricium nepotem Anastasii [Col. 0951A] principis, magistrum Romanae militiae, congressione facta, 67 viris ex militia Romana peremptis, vivum capit, et vinculis aereis vinctum in custodiam caveae ferreae tradit, et postea distrahit.

Paulo et Muschiano coss. (A. 512).

Alamundarus Saracenorum rex a defensoribus synodi Chalcedonensis baptizatus, Theopaschitas episcopos a Severo Antiocheno episcopo ad se cum litteris missos, barbaram mirabiliter propositionem concludens atque superans, Deum immortalem ostendit.

[1 1Kb] Probo v. c. cos. (A. 513).

Anastasii imperatoris praecepto Plato civitatis praefectus et Maximus pulpitum ecclesiae Sancti Theodori ascendentes, et hymno quem Graeci Trisagion dicunt [Col. 0951B] [2 31Kb] noviter apponentes, dum per forum Constantini id psallentes ad majorem ecclesiam pergunt, nubes ex improviso cinerem super eos pro pluvia emiserunt, totamque [a 1Kb] civitatem atque provinciam contexerunt: pro qua novitate Constantinopolitanae multa mala obvenerunt civitati, multique sunt male interempti. Prasinorum siquidem simulque et Venetorum turbae adversus Anastasium imper. unitae, inter mille injurias atque mala incendium in urbem miserunt, combustaque est civitas usque ad Constantini forum, supra longitudinem plateae columnarum 94.

Senatore v. c. cos. (A. 514).

Vitalianus comes cum manu valida barbarorum Constantinopolim veniens in Sosthene sedit: qui non [Col. 0951C] aliter postulatus pacem Anastasio imperatori promittit, nisi prius defensores synodi Chalcedonensis relegatos exsilio sedibus propriis reddat, et Romanae Ecclesiae cunctas Orientis Ecclesias uniat.

Florentio v. c. cos. (A. 515).

Ugni Armeniam, Cappadociam et Galatiam, Pontumque atrociter vexavere. Eo tempore Euphemius Constantinopolitanus episcopus apud Ancyram Galatiae, et Ariadne Augusta in regia urbe de hac vita transiere.

Petro v. c. coss. (A. 516).

Universi archimandritae et monachi eremi trans Palaestinam et Jordanem fluvium Anastasio imperatori [Col. 0952A] scribunt pro statu Chalcedonensis synodi, et adversum impietates Severi Antiocheni episcopi.

Agapito v. c. cos. (A. 517).

Joannes Alexandrinus episcopus moritur, et pro eo Dioscorus ordinatur. Timotheus Constantinopolitanus episcopus, obtrectator synodi Chalcedonensis, 5 die mensis Aprilis occubuit, et Joannes Cappadox in Cella propria [3 68Kb] atque presbytero episcopatum tradidit. Hunc Anastasius ante ordinationem suam, ut synodum Chalcedonensem praedamnaret, coegit.

Agapito II et Magno coss. (A. 518).

Anastasius imperator intra palatium suum tonitruorum terrore fugatus et coruscationis jaculo percussus, in cubiculo quo absconsus fuerat moritur: et cum ignominia absque consuetis exsequiis ad tumulum [Col. 0952B] ducitur anno vitae suae 88.

Romanorum LI Justinus regnat an. 8, mens. 9.

Illyricianus catholicus, synodi Chalcedonensis amator simulque defensor, cujus conjux Lupicina nomine dicebatur, quam Constantinopolitani Euphemiam postea vocaverunt, cui nepos Justinianus vocabulo, fuit candidati militia functus.

Justino Aug. et Heraclio coss. (A. 519).

Amantius praepositus seditiones in populo suscitans imperator alius postulatur: qui Justini praecepto principis una cum Andrea cubiculario occiditur, et in rheuma jactatur.

Rustitione v. c. cos. (A. 520).

Joannes, qui ante Justinum ad imperium erat electus, [Col. 0952C] Heracliae episcopus ordinatur, et Justinianus nepos Justini Aug. ex candidato magister militum ordinarius constituitur.

Valerio et Justiniano coss. (A. 521).

Alexandrinae Ecclesiae Dioscoro episcopo mortuo Timotheus succedit. Antiochenae vero Ecclesiae Severus princeps haeres [4 1Kb] fit, et Hierosolymitanae Ecclesiae Joannes.

Justinus imperator Orientales, praeter parvos pontifices [5 1Kb] , Acacium quondam Constantinopolitanum, Petrum Antiochenum, et Petrum Alexandrinum episcopos pristino errore implicitos, Occidentalibus antistitibus sub digna satisfactione conjungit, redivivaque [Col. 0953A] facit synodi Chalcedonensis decreta, Zenonis et Anastasii principum temporibus abdicata.

Symmacho et Boetio coss. (A. 522).

Vitalianus sacramento suscepto Constantinopolim redit: quem Justinus Aug. grate suscipiens magistrum militum facit, et consulatum dari permittit.

Maximo v. c. cos. (A. 523).

Trasamundus Vandalorum rex Carthagine moritur: cujus uxor Amalafrida fugiens ad barbaros, congressione facta, Capsae juxta eremum capitur, et in custodia privata moritur.

Hilderic, qui ex Valentiniani imp. filia a Giserico captivata et Ugnerico juncta natus est, regnavit annis 7, mens. 3. Hic ergo sacramento a decessore suo Trasamundo obstrictus, ne catholicis in regno suo aut [Col. 0953B] ecclesias aperiret aut privilegia restitueret, prius quam regnaret; ne sacramenti terminos praeteriret, praecepit et sacerdotes catholicos ab exsilio redire et ecclesias aperire, et Bonifacium cum dogmatibus divinis satis strenuum ad postulationem totius urbis Carthaginiensis Ecclesiae episcopum consecravit.

Vitalianus Constantinopoli intra palatium, loco quem Delphicum Graeco vocabulo dicunt, Justiniani patricii factione dicitur interfectus fuisse.

Justino Aug. et [1 81Kb] Apione coss. (A. 524).

Romanae Ecclesiae in episcopatu, mortuo Symmacho, succedit Hormisda. Alexandrinae Ecclesiae adhuc Timotheus superfuit. Antiochenae Ecclesiae Severus, Chalcedonensis synodi obtrectator, cum a Justino imperatore quaereretur ad poenas, fugit: et ejus loco [Col. 0953C] substituitur Paulus. Hierosolymitanae Ecclesiae Joannes praefuit. Constantinopolitanae vero Ecclesiae Joanni Epiphanius succedit episcopus.

Post consulatum II Justini et Apionis, Justinus Augustus Justinianum nepotem suum ad senatorum supplicationem invitus Caesarem facit.

Philoxeno et Probo coss. (A. 525).

Marbotio cos. (A. 527).

Justinus imp. moritur.

Romanorum LII Justinianus regnat annis 39, mens. 7. Huic erat uxor vocabulo Theodora.

[Col. 0954A] Justiniano Aug. cos. (A. 528).

Orientales Ecclesiae ejusdem principis jussione 4 synodos Constantinopolitanam, Ephesinam I et Chalcedonensem, atque sanctorum 150 Patrum fidem praesentibus sacrificiis, publica voce suscipiunt.

[a 1Kb] Decio v. c. cos. (A. 529).

Theodorae Augustae factione unum de Trinitate passum non asserens secundum quid, sed absolute suscipiendum cunctis generali lege imponit, et a clericis atque monachis subscriptiones violenter exegit. Qua de causa plurimi se ab Ecclesia subtraxerunt, et monachi a propriis monasteriis recesserunt, asserentes sibi sufficere fidem eorum qui in praefatas sanctas 4 synodos convenerunt.

Lampadio et Oreste coss. (A. 530).

[Col. 0954B] Epatius [Hypatius] Anastasii principis nepos tyranidem Constantinopoli assumens, multis hominum millibus in circensi spectaculo militari gladio caesis, capitur; et nocte cum Pompeio occiditur atque in rheuma jactatur.

Post consulatum Lampadii et Orestis [b 1Kb] (A. 531) Geilimer apud Africam regnum cum tyrannide sumit, et Carthaginem ingressus Hildericum regno privat, et cum filiis custodiae mancipat, atque Oamerdigum multosque nobilium perimit.

Post consulatum Lampadii et Orestis anno tertio, Belisarius magister Romanae militiae, duobus superatis [superatus] praeliis, Tracium mirabiliter Persicum praelio superavit.

[2 1Kb] Justiniano Aug. III cos. (A. 533).

Geilimer tyrannus multos nobilium Africae provinciae [Col. 0954C] crudeliter exstinguit, multorumque substantias per Bonifacium tollit.

Justiniano IV cos. (A. 534).

Justinianus imper. visitatione Laeti episcopi, ab Hunerico Vandalorum rege martyris facti, exercitum in Africam, Belisario magistro militum duce, contra Vandalos mittit: quos idem Belisarius praelio superans, Gunthimer et Gebamundum Gadinges regis fratres perimit, ipsoque Gelimer rege in fugam converso, Africam capit, nonagesimo septimo Vandalorum [Col. 0955A] ingressionis anno. In ipso etiam Belisarii ingressu, priusquam ingressio fieret, Geilimer tyrannus Hildericum regem cum quibusdam generis ejus affinibus occidit. Belisarius magister militum ac patricius Geilimer tyrannum capit, et eum cum divitiis ex rapinis Africae conquisitis Constantinopolim Justiniano imperatori adducit.

Belisario v. c. cos. (A. 535).

Reparatus Carthaginiensis Ecclesiae episcopatum post Bonifacium suscipit. Hierosolymitanae vero Ecclesiae praesulatum Petrus Joanni mortuo succedit.

Post consulatum Belisarii [1 1Kb] anno secundo (A. 536), Justinianus imperator libros de Incarnatione dominica edidit, et Illyricianos episcopos ad subscribendum coegit.

[Col. 0955B] Post consulatum Belisarii anno 3 (A. 357). Epiphanio episcopo Constantinopolitanae Ecclesiae mortuo, qui Joanni successerat, Anthemius episcopus Eutychia Justa [2 1Kb] Trapezuntensis, factione Theodorae Augustae, Constantinopolitanam pervadit Ecclesiam.

Joanne v. c. cos. (A. 538).

Romanae Ecclesiae post Hormisdam Joannes, post Joannem Felix, post Felicem Bonifacius, post Bonifacium alius Joannes, et post Joannem Agapitus episcopus ordinantur. Alexandrinae Ecclesiae Timotheo mortuo qui Dioscoro minori successerat, duo, populi electione, perversi ordinantur uno die episcopi, Theodosius scilicet et Gajanus. Quibus ordinatis, Alexandria in utrisque est Christi inimicis divisa. A Theodosio Theodosiani, a Gajano Gajanitae [Col. 0955C] voluerunt appellari, quamvis aequaliter synodum Chalcedonensem non suscipiant, et errores Eutychetis et Dioscori proprios faciant.

Apione [3 1Kb] v. c. cos. (A. 539).

Severus Antiochenus haeresis princeps a quo Severiani vocantur, et Julianus Halicarnassensis episcopi, apostolicae fidei et Chalcedonensis synodi impugnatores, exsilio Alexandriam Justiniani missione [4 1Kb] mittuntur, ubi adversus sequaces Chalcedonensis synodi scribentes, ex duabus unam in Christo naturam esse dixerunt: quam dum Severus corruptam, et Julianus astruit incorruptam, Alexandria, Aegyptus et Libya in utrisque est Christi inimicis divisa. Theodosiani enim Severum, et Gajanitae Julianum secuti sunt. Sed a Theodosianis aliae duae haereses [Col. 0955D] exierunt: una Agnoitarum, et altera Tritheitarum. [Col. 0956A] Agnoitae siquidem perversitati a qua exierunt, id adjiciunt, quod Christi divinitas ignoret futura quae sunt scripta de die et hora novissima. Tritheitae vero sicut tres personas in Trinitate, ita quoque tres astruunt Deos esse, contra illud quod scriptum est: Audi, Israel: Dominus Deus tuus unus est. Et rursum: Nullus Deus, nisi unus; et, Ego sum Deus, et non est alius praeter me.

Justino v. c. cos (A. 540).

Agapitus archiepiscopus Romanus Constantinopolim venit, et Anthemium episcopum Constantinopolitanum Ecclesiae perversorem, Chalcedonensis synodi inimicum deponit; Theodoram Augustam ejus patronam communione privat; et Menam protinus Constantinopolitanae Ecclesiae episcopum facit.

[Col. 0956B] Theodosius et Gajanus Alexandrini episcopi cum suo errore damnati exsilio transportantur. Sed Theodosius, Constantinopoli Sycas relegatus, totum pene palatium et maximam regiae urbis partem sua perfidia maculavit. Quae occasio cunctis pene haeresibus licentiam tribuit: ita ut non solum Theodosianitae, sed et Gajanitae monasteria atque oratoria apud urbem regiam construxissent. Vixit enim Theodosius praefatus haereticus usque ad primum Justiniani Junioris Augusti consulatum. Eo anno, Paulo Antiocheno episcopo superstite, subrogatur Euphrasius.

Basilio v. c. cos. (A. 541).

Agapito archiepiscopo Romano Constantinopoli mortuo, Silverius pro eo episcopus ordinatur. Alexandrinae vero Ecclesiae Theodosio atque Gajano exsulatis, [Col. 0956C] Paulus [a 1Kb] prior pro eis Zabinnensiotarum Dioscori haeretici praedecessoris sui depositionem celebrans, Palaestino concilio deponitur, et pro illo Zoilus ordinatur episcopus.

Consulatu praefato [b 1Kb] Stuzas apud Africam regnum in Eremi partibus cum tyrannide assumit.

Post consulatum Basilii v. c. anno secundo [c 1Kb] (A. 543), Theodorae factione Augustae, quae occulta esse synodi Chalcedonensis nunquam destitit inimica ex quo regnare coepit, proscriptionum insidiae praeparantur. Silverius Romanus episcopus exsilio mittitur, et pro eo Vigilius ordinatur: a quo Theodora memorata Augusta, priusquam ordinaretur, occulto chirographo elicuit, ut papa effectus in proscriptione synodi Chalcedonensis tria capitula condemnaret, id [Col. 0956D] est epistolam Ibae Edesseni ad Marim [5 1Kb] Persam, quae [Col. 0957A] judicio synodi Chalcedonensis approbata et orthodoxa judicata est, et gestis synodalibus sociata. Theodorum dein Mopsuestenum episcopum, synodaliter similiter gestis apud Antiochiam sub Joanne episcopo ejusdem Ecclesiae et Chalcedone laudatum; et Theodoreti Cyri [1 1Kb] episcopi dicta, cum eodem Theodoreto synodi Chalcedonensis vocibus collaudata. Hic itaque papa effectus ab Antonia patricia Belisarii uxore compellitur, ut Theodosio Alexandrino, Anthemio Constantinopolitano et Severo Antiocheno, jam pridem ab apostolica sede damnatis, tanquam catholicis scriberet, et ita de fide quemadmodum et illi sentiret. Cujus epistolae illius tenor ita se habere probatur: Dominis [2 1Kb] et in Christi Dei Salvatoris nostri charitate conjunctis fratribus, Theodosio, [Col. 0957B] Anthemio et Severo episcopis, Vigilius episcopus. Scio quidem quae ad sanctitatem vestram ante fidei meae credulitas, Deo juvante [3 1Kb] , pervenit. Sed quia modo gloriosa domina [4 1Kb] et filia mea patricia Christianissima desideria mea facit impleri, ut fraternitati vestrae praesentia scripta transmitterem; salutans ego gratia qua nos in Christo D. N. Salvatore conjungimur [5 1Kb] , eam fidem quam tenetis, Deo jubente [6 1Kb] , et tenuisse me et tenere significo: scientes illud inter nos [7 1Kb] , quod praedicamus et legimus, quia anima una et cor nobis sit unum in Deo, Profectus mei, qui est vester, Deo juvante, nuntiare vobis gaudia maturavi, ex meo animo fraternitatem vestram, quae optat, licenter amplectitur [8 1Kb] . Oportet ergo ut haec quae vobis scribo agnoscat [9 1Kb] ; sed magis tanquam suspectum me sapientia vestra ante alios [Col. 0957C] aestimet se habere [10 1Kb] , ut facilius possit Deus quae coepit operari perficere [11 1Kb] . Et subscriptio: Orate pro me Domini mei fratres in Christi Domini nostri Servatoris charitate connexi [12 1Kb] .

[a 1Kb] Horum exordia malorum generalis orbis terrarum mortalitas sequitur, et inguinum percussione major pars populorum necatur.

Post consulatum Basilii v. c. anno 3 (A. 544), Stuzas tyrannus gentium multitudine ordinata Solomoni magistro militiae et patricio Africae Aeducique Romanae militiae ducibus Cilio occurrit: ubi congressione facta, peccatis Africae, Romanae reipub. militia superatur, Solomon utriusque.

[Col. 0958A] . . . . . . . . . . . . . .

Post consulatum Basilii v. c. anno 4 (A. 545), Justinianus imperator Acephalorum subreptionibus instigatus Vigilium Romanum episcopum subtiliter compellit ut ad urbem regiam properaret, et sub speciem congregationis eorum qui ab Ecclesiae sunt societate divisi, tria Capitula condemnaret.

[b 1Kb] Hierosolymitanae Ecclesiae praesulatum post Petrum Macarius suscipit.

Post consulatum Basilii v. c. anno 5 (A. 546), Stuza tyrannus apud Africam, portu Taceae congressione facta, Joannis Romanae militiae ducis jaculo percussus est; parique vice Joannes Stuzae: qui confestim alterutro utrique gladio ceciderunt, et dominico die, quo pugna facta est, moriuntur.

[Col. 0958B] Post consulatum Basilii v. c. anno 6 (A. 547), Ferrandus Carthaginis Ecclesiae diaconus, clarus habetur. Guntarith magister militum Ariobindam patricium principemque Romanae apud Africam militiae, eo tempore ab imp. missum Carthagine intra palatium nocte perimit, et regnum eum tyrannide assumit. Hunc Carthaginis dux Artabanus, trigesimo sexto regni sui die prandentem interfecit.

Post consulatum Basilii v. c. anno 8 (A. 548), Justinianus imp. per diversas provincias in regni sui finibus constitutas instantissime scribit; et antistites cunctos praefata tria Capitula damnare compellit. Euphemio Antiocheno episcopo succedit Doninus.

Post consulatum Basilii v. c. anno 9 (A. 549), Illyriciana synodus in defensione trium Capitum Justiniano [Col. 0958C] Aug. scribit, et Benenatum primae Justinianae civitatis episcopum, obtrectatorem eorumdem trium Capitum, condemnat.

Theodora Augusta Chalcedonensis synodi inimica canceris plaga corpore toto perfusa, vitam prodigiose finivit.

Post consulatum Basilii v. c. anno 10 [13 1Kb] (A. 550), Africani antistites Vigilium Romanum episcopum damnatorem trium Capitulorum synodaliter a catholica communione, reservato ei poenitentiae loco, recludunt, et pro defensione memoratorum trium Capitulorum litteras satis idoneas Justiniano principi per Olympium magistrianum mittunt. Eo tempore [Col. 0959A] VII [1 1Kb] Facundi Hermianensis Ecclesiae episcopi refulsere: quibus evidentissime declaravit tria saepefata Capitula in praescriptione fidei catholicae et apostolicae Chalcedonensis concilii fuisse damnata.

Post consulatum Basilii v. c. anno 11 (A. 551), Reparatus archiepiscopus Carthaginiensis Ecclesiae, Firmus Numidarum episcoporum primates, et Primasius, et Verecundus concilii Binzanteni [2 1Kb] episcopi pro fidei causa ad urbem regiam ejusdem praecepto principis evocantur. Apollinarius Zoilo tria memorata Capitula damnare nolenti episcopus Alexandrinae Ecclesiae subrogatur.

Post consulatum Basilii v. c. anno 12 (A. 552), Reparatus archiepiscopus plurimis calumniis impetitus pro eo quod damnationi trium Capitulorum memoratorum [Col. 0959B] assensum non praebuit, officio sumptibusque privatus, Eucayda exsilio relegatur; et Primasius diaconus apocrisiarius ejus, postquam damnavit quae sunt synodaliter atque universaliter defensata, eo superstite, contra vota cleri simulque et populi, episcopus Carthaginiensis Ecclesiae ordinatur.

Firmus concilii Numidiae primas donis principis corruptus damnationi eorumdem Capitulorum assensum praebuit. Sed ad propria remeans in navi morte turpissima periit. Primasius quoque Aquimetensis monasterio relegatus. Sed Boetio primate Byzanceni morte praevento, ut ei succederet, memoratae damnationi protinus assensit, reversusque ad sua, quae prius defendebat, validissimis persecutionibus [Col. 0959C] impugnavit, fidelibusque calumnias generando, eorumque substantias auferendo. Sed in quibus peccavit, latere non potuit. Siquidem postquam a catholicis sui concilii antistitibus pro suis praevaricationibus condemnatus, infelici morte exstinguitur; et quae conquisierat fraude, fideliter a judicibus auferuntur. Verecundus vero Ecclesiae Nicensis episcopus, in defensione memoratorum perdurans Capitulorum, Chalcedone urbe ubi refugium fecerat, in diversorio gloriosae matris [3 1Kb] Euphemiae de hac vita migravit ad Dominum. Macarius Hierosolymitanus episcopus ejicitur, et eo superstite Eustochius ordinatur.

Post consulatum Basilii v. c. an. 13 (A. 553), Constantinopolim synodus Justiniani principis praecepto [Col. 0959D] colligitur: cui praesules sedium aderant Vigilius Romanus episcopus, superstite Silverio ordinatus; Apollinarius Alexandrinus, Zoilo vivente promotus; Antiochenus Dominus [4 1Kb] ; Eustochius [5 1Kb] , Macario remoto Hierosolymitano episcopo, episcopus factus; et Eutychius Constantinopolitanus, qui Menae [Col. 0960A] fuerat subrogatus. Ibi tria saepefata Capitula cum defendentibus ea damnationi subjiciunt, sibique ipsis poenitentiae regressum poenaliter intercludunt, tali se perpetuo anathemate obstringentes, si aliquando absolvere tentaverint; quae damnationis sententiae subdiderunt. Quorum decretis Rusticus Romanae Ecclesiae diaconus et Felix Guillensis monasterii provinciae Africanae hegumenus contradicentes scripto Thebaida in exsilium cum suis sociis transmittuntur. His itaque gestis terraemotus urbem regiam a fundamentis concutiens aedificia plurima porticusque dejecit, et basilicis consistentibus altaria pene cuncta prostravit.

Post consulatum Basilii v. c. anno 14 (A. 554), Frontinus episcopus ad urbem regiam evocatus, pro [Col. 0960B] defensione trium eorumdem Capitulorum Antiochensi [6 1Kb] primae Thebaicae civitatis exsilio deputatur: et pro eo ab haereticis Petrus Salonensi Ecclesiae ordinatur.

Proconsularis concilii provinciae Africanae sacerdotes, Rufini et Vini episcoporum, Reparati archiepiscopi obtrectatorum arte delusi tanquam defensoribus fidei occurrunt, et Primasii praevaricatoris Carthaginis Ecclesiae communione, praeter paucissimos, polluunt.

Dacius Mediolanensis episcopus Constantinopolim venit, et damnationi eorumdem trium Capitulorum consentiens eo die percussus occubuit.

Narses eunuchus ex praeposito patricius Totilam Gothorum regem praelio apud Italiam mirabiliter superat [Col. 0960C] ac perimit, et omnes ejus divitias tollit.

Post consulatum Basilii v. c. anno 15 (A. 555), concilii Numidiae episcopi ad instar proconsularium sacerdotum collecti Carthaginem veniunt, et Primasii ejusdem Ecclesiae incubatoris communione polluti, praevaricatoresque effecti ad propria redeunt.

Victor Tununensis Ecclesiae episcopus, hujus auctor operis, post custodias simulque et plagas, quas Sala et Valericis perpessus, nec non in monasterio de Mandra [7 87Kb] primo ac secundo exsilio Egi Maurita niae insulae, tertio Alexandrino una cum Theodoro Cebarsusitanae Ecclesiae episcopo, pro praefatorum trium Capitulorum defensione exsilio mittitur, et carceri castelli Dioclesiani post praetorianum carcerem [Col. 0960D] truditur. Antiochenae Anastasius Domnino succedit episcopus.

Post consulatum Basilii v. c. anno 16 (A. 556), Primosus [8 1Kb] Carthaginiensis incubator Ecclesiae, sibi nolentes assensum praebere nunc fustibus, nunc custodiis, nunc quoque exsiliis affligit.

[Col. 0961A] Victor et Theodosius antefati episcopi Africani de carcere ejiciuntur; et post disputationes in praetorio continuas dierum 15 ad aliam custodiam monasterii Tabenensiotarum, quod est apud Canopum 12 millibus ab urbe Alexandrina mittuntur.

Post consulatum Basilii v. c. anno 17 (A. 557), Vigilius Romanus in insula Sicilia moritur. Eo tempore Felix hegumenus monasterii Gallitani [1 1Kb] exsilio apud Sinopen, de hac vita migravit ad Dominum.

Post consulatum Basilii v. c. anno 18 (A. 558), Pelagius Romanus archidiaconus, trium praefatorum defensor Capitulorum, Justiniani principis persuasione de exsilio redit; et condemnans ea quae dudum constantissime defendebat, Romanae Ecclesiae episcopus a praevaricatoribus ordinatur: qui fuit annis [Col. 0961B] 5.

Post consulatum Basilii v. c. anno 19 (A. 559), Illyriciani episcopi, praeter parva monasteria parvosque fideles, persecutiones passi consentiunt, pristinam fidem in irritum deducentes. Eo tempore Ugni Armeniam gravissime vexaverunt.

Post consulatum Basilii v. c. 20 (A. 560), Bulgares Thraciam invadunt, et usque ad Sucas Constantinopolim veniunt. Sergium patricium, qui dudum Africanae fuerat dux militiae, capiunt simulque distrahunt. Sed patricii Belisarii armis fortiter debellati, pariterque fugati Danubium transierunt.

Post consulatum Basilii v. c. anno 21 (A. 561), corpus sancti Antonii eremitae repertum cum maximo honore Alexandriam perducitur, et in basilica Sancti [Col. 0961C] Joannis Baptistae honorifice collocatur.

Post consulatum Basilii v. c. 22 (A. 562), Frontinianus Salonensis episcopus de exsilio Antinoensi Ancyram Galatiae transmutatur. Petrus ejus incubator Ecclesiae moritur, et pro eo Prodinus substituitur.

Post consulatum Basilii v. c. anno 23 (A. 563), Reparatus archiepiscopus Carthaginiensis Ecclesiae exsilio apud Euchaidam gloriosa confessione transit ad Dominum die VII idus Januarii.

Eo anno Justinianus princeps legatos gentis Abarorum [2 1Kb] , unde venerant, facit . . . .

Anno 32 imperii praefati principis Justiniani, [Col. 0961D] Pelagius Romanus episcopus ordinatur: praefuit ann. 11.

[Col. 0962A] Eustochius Hierosolymitanus episcopus, qui fuerat Macario superstite ordinatus, ejicitur; et rursum Macarius reformatur.

Anno 38 imperatoris ejusdem (A. 564), Musicus, Brumasius, Donatus et Chrysonius episcopi de Africa, et Victor ac Theodorus episcopus similiter ex Aegypto ad urbem regiam imperiali praecepto evocantur. Qui dum eidem Justiniano principi praesentes praesenti, et postea Eutychio regiae urbis episcopo altercanti novae superstitioni resistunt, ab invicem segregati per monasteria ejusdem urbis custodiae mittuntur.

Anno 39 imperii sui (A. 565) Justinianus Eutychium Constantinopolitanum episcopum damnatorem trium Capitulorum, et Evagrii eremitae diaconi, [Col. 0962B] ac Didymi monachi et confessoris Alexandrini, quorum laudes supra illustrium virorum ex auctoritate protulimus, exsilio dirigit, et pro eo Joannem ejusdem erroris consimilem episcopum facit.

Eo anno Prasini apud regiam urbem civile bellum faciunt, multosque reip. viros gladio frequenti congressione prosternunt. Sed eorum atroces plurimi postea a Juliano praefecto exstincti sunt.

Quadragesimo imperii sui anno [3 1Kb] (A. 566) Justinianus vitae suscepit finem indictione XV.

Theodorus, Cabarsusitanus episcopus defensor trium Capitulorum, exsilio ad urbem regiam eo mense et die quo Justinianus, moritur; et juxta confessores quibus Ugnericus Vandalorum rex linguas [Col. 0962C] absciderat, sepelitur.

Justinus Junior Vigilantiae sororis Justiniani Augusti filius, patre Dulcissimo natus, cum tranquillitate populi magna imperii sumit sceptra. Hujus conjux Sophia Theodorae Augustae neptis asseritur.

Colliguntur omnes anni ab Adam primo homine, usque ad nativitatem D. N. Jesu Christi secundum carnem, quae facta est VMCXCIX. A nativitate vero D. N. Jesu Christi, quae facta est XLIII Augusti Octaviani Caesaris imperii anno, usque in annum Justini primum principis Rom., qui Justiniano imperio successit, anni DXXVII. Fiunt simul ab Adam, [Col. 0962D] usque in annum primum memorati principis Rom. anni VMDCCLXVI.




ANNO DOMINI DLVI.
LIBERATUS CARTHAGINENSIS DIACONUS.
[Col. 0963]



[Col. 0963]
PRAEFATIO AD LIBERATI DIACONI BREVIARIUM.

[Col. 0963A] I. Liberatus Ecclesiae Carthaginensis diaconus, unus de Africanis trium Capitulorum defensoribus, libellum scripsit de Haeresi Nestoriana et Eutychiana, quo docet quibus parentibus utraque nata sit, quosque habuerit postmodum, adusque synodum V, sive propagatores, sive praecipuos defensores.

II. Quo fine scripserit, aperte sub finem prodit. Postquam enim opere toto Nestorianorum Eutychianorumque pugnas artesque pugnandi loago usu eruditas exposuit, tandemque Justiniani imperatoris et Theodorae uxoris occultas machinationes explicuit, versuta quadam calliditate conatus est lectoris incauti animum in hanc opinionem sensim sine sensu adducere, qua synodum v non legitimum putet Ecclesiae judicium, sed politicam episcoporum imperatori adulantium coitionem.

III. Ut erat propensior erga Nestorium, aut certe erga Theodoretum Nestorii amicum, ita minus aequo fuit animo adversus Cyrillum Theodosiumque imperatorem. Quae causa impulit hominem affectui indulgentem, [Col. 0963B] ut Cyrillum invidentiae, Theodosium perversi regiminis reum faceret, quasi uterque tumultuum vel, ut ipse loquitur, scandalorum occasio fuerit, aut etiam auctor.

IV. Non tradit explicatissimam temporum rationem: nam, res ipsas episcoporumque successionem narrasse contentus, epochas annorum, quibus singula contigerunt, non semper curiose notat. Verum si cum suis aliis duobus Afris conjungatur Facundo Hermianensi, qui libros duodecim de causa trium capitulorum, et Victore Tunonensi, qui Chronicum scripsit, rerum ad synodum v pertinentium historia certior habebitur, quam ex Theophane vel Nicephoro sive Constantinopolitano, sive Callisto. Illi enim res, quarum pars magna erant, scriptis mandarunt; isti longe remotas, siquidem Theophanes tribus, Nicephorus octo ferme saeculis distabat.

V. Libello nomen Breviarium fecit, partim quia ex breviatis prolixioribus monimentis confectum est, partim quod viginti quatuor capitibus, iisque non [Col. 0963C] admodum prolixis, complectitur historiam centum et viginti quinque annorum; tot enim intercesserunt inter ordinationem Nestorii, a qua sumit exordium, et synodum V, ad quam videtur haerere; siquidem Nestorii ordinatio contigit ann. 428, die decima Aprilis; synodus ann. 553, die quarta Maii inchoata fertur.

VI. Unde acceperit quae Breviario tradit, partim ipsemet aperit, partim non obscuris indiciis deprehenditur: Ex ecclesiastica, inquit, historia nuper de Graeco in Latinum translata, et ex gestis synodalibus, vel sanctorum Patrum epistolis, hoc Breviarium collegi, nectens temporum curriculo illa quae in Graeco Alexandriae scripto accepi, vel gravissimorum hominum didici narratione fideli. De singulis quos memorat fontibus aliisque pluribus mox dicemus.

VII. Jam vero quantum ex Breviculo historiae Eutychianistarum profecerit, oculi ipsi legentium renuntiant; verba enim ipsa saepe usurpat continentemque [Col. 0963D] orationem. Sed cum Breviculus non ultra damnationem Acacii pertineat, res consequentium annorum, [Col. 0964A] partim ex Joanne rhetore aliisque accepit, partim ipse vidit, aut aequalium relatione didicit, sive cum Romae versatus est, sive cum in Oriente: quare nullius auctoris nomen posterioribus quinque capitibus praeposuimus.

VIII. Verum Breviculus ipse quem diximus complectitur historiam quinquaginta fere annorum, quo temporis spatio gesta sunt plura. quae cum auctor usurpare oculis non potuerit, aliunde profecto sumpsit, nempe ex archivis Ecclesiae Romanae, in quibus et gesta synodorum, et relationes apocrisiariorum, et litterae, quas pontifices sive acceperint, sive dederint, et alia id genus plurima asservabantur.

IX. Scio saecula duo, V et VI, feracissima fuisse scriptorum, qui res easdem quas Liberatus memoriae mandarint; nec abnuo scriptores ejusmodi a Liberato potuisse, aut legi, si Graece satis nosset, aut alio interprete consuli, quod admodum probabile, vix tamen affirmem consultos. Historiam confecerunt praeter nominatissimos tres, Theodoretum, Sozomenum [Col. 0964B] et Socratem, Priscus Panites sub Theodosio Juniore, Joanne Aegeates sub Zenone, et Candidus Isaurus sub Zenone, Eustathius Syrus sub Anastasio, Theodorus lector sub Justino seniore, Joannes rhetor, Basilius Cilix, et Zacharius rhetor sub Justiniano, aliique quorum meminerunt Evagrius, Theophanes et Nicephorus, priorum defloratores.

X. Accusat Liberatum Baronius, quod imprudentius aliquando crediderit historicis Nestorio faventibus, atque adeo minus aequis erga catholicos. Inquirunt quidam, curiosius forte quam utilius, qui fuerint ejusmodi historici, nec inquirendos putant extra recensitos octo: de quibus enim aliis suspicari liceret? nihil proclivius quam de Zacharia rhetore opinari, propterea quod ab Evagrio dicitur affectu impulsus ad scribendum, cum alia plura, tum istud maxime, ad Chalcedonense concilium ipsum etiam Nestorium evocatum esse. Conjici quoque posset, Zachariam istum non differre a Nestoriano historico [Col. 0964C] de quo mentio fit in Chronico Alexandrino. Verum Zachariam Eutychianistarum partes secutum demonstrat Evagrius lib. III, cap. 7, simulque ostendit affectionem, qua impulsus historiam conscripsit, non spectasse ad Nestorium, sed ad Eutychen, dictumque ab ipso Nestorium vocatum ad concilium, utique ut reum de quo judicaretur, non ut episcopum qui consideret.

XI. Quod autem affertur de Nestoriano haeretico, levis est admodum, imo vana, nisi failor, conjectura: nam laudatur historicus iste in Chronico Alexandrino, utique conscripto a catholicis, velut sapientissimus. Quare hunc ipsum esse reor qui Nestorius Phlagoneos a Liberato dicitur, quique in concilio Chalcedonensi Dioscorum damnavit, et Proterium reversus cum tribus aliis catholicis episcopis ordinavit. Opinionem hanc suadent tempus, nomen et viri fides: nam chronographus iste, de quo sermo est, ad Leonem Juniorem perduxit historiam, id est [Col. 0964D] ad ann. 474, qui vigesimus tertius a concilio Chalcedonensi quousque potuit facile vitam ducere, qui [Col. 0965A] etiam quinquagenarius concilio interfuisset ann. 451. Deinde affine nomen, et chronographo et episcopo, non levem conjecturam affert, praesertim cum meminerim me uspiam inter concilii Patres legere Nestorianum Phlagoneos. Quid quod uterque catholicus fuit. Adde quod sit admodum credibile a viro, qui magna pars fuisset rerum ad Ecclesiam Alexandrinam spectantium, earumdem historiam fuisse litteris traditam; denique cum a nemine chronographi Nestoriani mentio fiat praeterquam ab Alexandrinis, non alienum a vero videri debet credere hunc ipsum in Aegypto scripsisse.

XII. Videtur libellus iste scriptus post annum 564; primum enim in capite 22 mentio fit mortis obitae a Vigilio papa, qui Syracusis obiit anno 555 ineunte. Deinde peregrinatio, de qua sermo est capite 1, non alia certe fuit quam qua diaconus episcopo suo Reparato in Euchaydam ejecto comitatus est. Est autem ejectus Reparatus anno 553, ibidemque defunctus anno 563, initio. Congruit temporis [Col. 0965B] ista ratio cum aliis adjunctis: nam tradit Liberatus se scribere cum Apolinarius Alexandrinam regeret Ecclesiam, cumque Primosus trium capitulorum damnator, qui Reparato in sedem Carthaginensem successit, diem extremum obiisset; Apollinarius autem Alexandrinam Ecclesiam regebat adhuc anno 564, siquidem ordinatus fertur anno 551, et a Nicephoro Constantinopolitano sedem tenuisse dicitur annos septemdecim. Primosus vero interiit circiter anno 562, quo tempore Theodosius Alexandrinus adhuc vivebat, ut qui vivere desiit anno 1 Justini junioris, qui Christi 566.

XIII. Sunt qui Breviarium hujusmodi maximi faciant, sunt qui minoris: illi brevitatem libri laudant et argumenti amplitudinem, quae duae illecebrae animorum ad legendum; isti minorem, quam par esset, in pervidendis tantae utriusque causae instrumentis, et nimiam in fide hominibus non sincerissimis danda facilitatem causantur; imo et nimium accusant suarum [Col. 0965C] partium studium, fuit enim schismate implicatus propter tria Capitula obstinatius defensa.

XIV. Quamvis dictionis humilitas pene incredibilis inaequalitasque, ob insertas auctorum sententias non Latinissime e Graeco redditas, fastidiosum lectorem deterrere queat, non debet tamen historiae studiosum; compensatur enim id quidquid est vitii, varietate rerum, quae vix uspiam aut omnino aut ita conglobatae reperiantur; nam monimenta unde plurima desumpsit magnam partem perierunt.

XV. Prodiit nuper cum innumeris mendis, quibus nunc caret ope manuscriptorum codicum trium optimae notae, Telierani, Bellovacensis et Nostri. Juverunt non mediocriter vulgatae editiones, saltem ad conjecturis dandum pondus, atque etiam ipsi auctores Graeci, quorum opera in compendium contracta sunt. Veterum editionum menda ex textu maluimus expungere omnino, quam, ut fit, retinere magno legentium sive damno, sive fastidio: visum [Col. 0965D] est tamen, quod emendatum est, alio charactere scribere, ut dignosci facilius queat, et si lubet cum vulgatis libris conferri.

XVI. Adjecta sunt scholia, quae operi responderent, hoc est brevissima, quibusque fuit admodum opus, ut vel lux afferatur textui, si quando brevitate obscurior factus sit, vel corrigatur auctoris sententia, cum a melioribus viciniorisque aevi scriptoribus discrepat.

XVII. Id operae vero quod contuli, videri potest continuatio quaedam historiae Nestorianae, quam posteriori parti operum M. Mercatoris praeposui; imo et appendix vitae Theodoreti, quae propediem edetur in lucem: utramque enim ut accurarem, animum ad Liberatum curiosius examinandum applicui, cum pluribus de causis, tum maxime vel ista una, quod ab hoc auctore abductus aliquando in errorem, alios monendos putavi, ne forte propter anticipatam [Col. 0966A] de ipso opinionem, majoremque merito credulitatem, aut periclitentur, aut etlam fallantur.

XVIII. Quod dixi porro, n. 4, suppleri debere quae Liberato desunt ex aliis auctoribus, praesertim Facundo Hermianensi et Victore Tunonensi, intelligi oportet de rebus quae gestae sunt saeculo VI, et quibus interfuerunt; de reliquis enim adeundi meliores fontes, ut acta conciliorum, litterae pontificum, imperatorum divales, quibus nota temporum inscripta est: adeundi quoque probatissimi scriptores, qui seriem episcoporum majoris cujusque Ecclesiae texuerunt, habentque rebus affixos curiosius temporis characteres.

XIX. Cave autem, hos inter scriptores, quando agitur de exacta chronographia, ne recenseas Theophanem et Nicephorum Constantinopolitanum: nam laterculos ille quidem temporum, iste patriarcharum quinque catalogum confecit; sed uterque ita, ut quamvis Theophanes probabilis sit historicus, neuter tamen laudabilis chronographus existat. Lectos [Col. 0966B] igitur oportet oculis non eruditissimis a nupero quodam dissertatore, qui praestantissimae chronographiae nomine commendat.

XX. Id vero ne videar de Nicephoro et Theophane calumniose dicere, demonstranda sunt duo clarissimis exemplis. Primum, quantum aberret a vero Nicephorus in describendis annis quibus sedit quisque episcoporum quorum catalogum fecit, et eorum maxime quorum mentio est apud Liberatum. Alterum, quanta sit hac in parte Theophanem inter et Nicephorum societas erroris.

XXI. Nicephorus igitur, cum texit catalogum Romanorum pontificum, inter Anastasii obitum et obitum Coelestini annos ponit octo et quadraginta. Tribuit enim Innocentio I, qui Anastasio successit, annos quindecim, octo Zosimo, Bonifacio quatuor, Coelestino unum et viginti; atqui indubitatis argumentis constat, non interfluxisse plures triginta, siquidem obiit Anastasius ann. 402, die 27 Aprilis, Coelestinus ann. 432, die 6 Aprilis: abundat igitur [Col. 0966C] Nicephori computus annis octodecim. Deinde si Zosimo tribuantur anni octo, quos tribuit Nicephorus, Zosimum necesse est sedem apostolicam tenuisse ad annum usque 425; nam in ea sedere coepit ann. 417, post obitum Innocentii I. Id autem quam procul sit a vero, nemo nescit, quandoquidem ann. 425 sedere jam tum coeperat post Bonifacium Zosimi successorem Coelestinus, ut conficitur ex epistola 262 Augustini aliisque certis monimentis. Postea si Coelestinus sederit unum et viginti annos, quod tradit Nicephorus, cum sedere coeperit ann. 423, die 3 Novembris, eum oportet ad annum usque 444 sedem tenuisse: at sanctus Leo jam inde ab anno 440 pontificatum gerere incoepit, nec Coelestino tamen successit, sed Sixto, qui Coelestinum excepit.

Est et aliud evidens Nicephori peccatum in Romanorum pontificum catalogo: Joannes Mercurius apostolicam sedem ascendit ann. 532, mense Januario, Pelagius I ann. 555, aut, quemadmodum aliis videtur, [Col. 0966D] 556: quare inter utriusque ingressum lapsi sunt anni tres et viginti, aut quatuor et viginti. Nicephori tamen in catalogo ex editione Contii ponuntur anni tantum undecim, siquidem tribuuntur anni tres Joanni, unus Agapeto, Silverio duo, Vigilio quinque, quo enormius nihil dici potest; hoc enim pacto tota synodi V historia, qua parte Vigilium respicit, labefieret. At si consulimus eumdem catalogum in editione Regia, jam non deficiet summa annis tredecim, sed abundabit tribus aut quatuor; Silverio enim, quod plane stupendum est, tribuuntur anni octodecim, sicque Silverius ab anno 536, quo successit Agapeto, pervenisset ad annum usque 554, id est, ultra synodi V tempora, quo quid incredibilius? Quod si dicatur, quod revera debet, geminum vitium irrepsisse in Graecum textum, tributos esse annos Sylverio qui Vigilio debent, scribendumque , non ', omnia quidem utcunque congruent. At quis fidem habeat libris quos [Col. 0967A] emendare prius oporteat quam utiliter laudare? Praetermitto alia longe plura ejusdem catalogi flagitia.

XXII. Neque vero accuratior est in praesulibus Hierosolymitanis quam in Romanis. Unicum exemplum produco, sed efficacissimum, quo in trium episcoporum, Joannis, Praylii, Juvenalis, annis computandis gravissime quartum peccatur. Constat certa ratione temporum inter Joannis ordinationem et Juvenalis obitum fluxisse annos unum et septuaginta, siquidem Cyrillus decessit Joanni ann. 386, Juvenalis Anastasio ann. 457. Nicephorus fluxisse tradit quatuor et septuaginta. Hoc primum peccatum. Joanni tribuit annos omnino quindecim cum triginta sederit, defunctus enim est anno 417, ut ex Augustini Zosimique litteris apertum est, et Cyrillo successit, cujus mortem contigisse anno 8 Theodosii M., id est ann. 386, tradit Hieronymus, cap. 19 de Scriptoribus ecclesiasticis. Istud secundum. Tertium longe mirabilius, si non absurdius, tribuit Praylio, qui Joanni successit, annos viginti, quo pacto sedisse dici debet [Col. 0967B] ad annum usque 436 aut 437. Quid autem pugnantius cum historia? Nam Juvenalis, qui Praylium excepit, interfuit Ephesinae synodo ann. 431, accepit a sanctis Coelestino et Cyrillo litteras ann. 430, regebat Ecclesiam Hierosolymitanam quo anno defunctum Theodotum tradit Theodoretus, id est, ann. 427, imo, ut mox ostendetur, episcopatum gerere coepit anno 424: atque ita Praylius vix annos octo ecclesiam Hierosolymitanam rexit. Quartum par prioribus. Tribuit Nicephorus Juvenali annos octo et triginta, qua ratione deberet dici fato functus ann. 462, siquidem sedere coepit ann. 424: atqui defunctus est ann. 457, siquidem annus octavus Anastasii, qui Juvenali successit, coincidit cum nono Leonis I imperatoris, atque adeo cum anno Christi 465, ut manifeste colligitur ex Cyrillo monacho in Vita sancti Quiriaci.

XXIII. De Alexandrinis quid dicam? ea comminiscitur quae nemo mediocriter peritus historiae ecclesiasticae [Col. 0967C] patienter legat. Indubitatis rationibus constat successisse sancto Cyrillo defuncto Dioscorum ann. 444, Zoilo deposito, Apollinarem ann. 551. Interfluxerunt igitur anni ferme septem et centum inter ordinationem Dioscori et ordinationem Apollinaris; ponit autem Nicephorus octoginta tantum: deficiunt igitur septem et viginti anni; neque medeatur defectui tanto, qui addiderit annos septemdecim quos alii tribuunt Timotheo Asterio, cujusque sedes nullum habuit a Nicephoro assignatum annorum numerum: deerunt enim adhuc anni ferme decem. Deinde Dioscoro Nicephorus tribuit annos quinque tantum, cum tamen ordinatus sit initio Februarii ann. 444, depositus autem Chalcedone ann. 451, die 13 Octobris; atque ita sederit annos ferme octo. Tribuit Timotheo Salophaciolo sive Albo annos duntaxat quindecim, Liberatus ejusdem ferme cum Timotheo aetatis defunctum tradit pontificatus ann. 23. Tribuit Gaiano annum unum; Liberatus tres et centum dies, vel ut alia lectio fert, dies sexaginta tres. Tribuit [Col. 0967D] Theodosio annos duos; Liberatus annum unum et menses quatuor: quid reliqua incuriose scripta curiosius prosequar? transeo ad Antiochenos.

XXIV. Certum est, auctore Theodoreto, lib. V Historiae, sub finem, Theodotum Antiochenum obiisse ann. 427. Certum pariter ex Evagrio Euphrasium ruina urbis obrutum interiisse ann. 526, die 29 Maii, quae erat feria sexta. Fluxerunt igitur inter utriusque obitum anni omnino nonaginta novem. Nicephorus numerat sex et centum, cum mensibus septem. Hoc primum flagitium, istud alterum. Constat, ut dictum est, auctoritate Theodoreti indubitata hac in parte, Theodotum decessisse Joanni ann. 427; constat pariter [Col. 0968A] ex actis concilii tum Ephesini latrocinalis, tum Chalcedonensis oecumenici depositum fuisse Domnum ann. 449, mense Augusto: fluxerunt igitur ab ingressu Joannis, qui Theodoto successit, ad ingressum Maximi, qui suffectus Domno, anni duo et viginti, numerat Nicephorus sex et viginti, nam Joanni tribuit annos octodecim, Domno octo: ea ratione, quod flagitium prioribus enormius, dicendus esset Joannes sedem Antiochenam tenuisse adusque annum 445, Domnus ad annum 453, quo nihil adversantius vero: nam Maximus Domno suffectus interfuit Chalcedonensi concilio anno 451, ut ex actis constat. Domnus Ephesi depositus est in latrocinali synodo ann. 449, mense Augusto, quod gesta docent.

Domnus enim Antiochenae Ecclesiae praeerat ann. 444, quo anno Cyrillus obiit, ut ex fragmentis a Mario Mercatore excerptis apertum est.

Quinetiam a Cyrillo accepit litteras de causa Athanasii Perrhenorum episcopi, accepit et a Theodoreto, de Coelestiaco nobili Afro ann. 442. Quid quod Theodoretus, [Col. 0968B] quo nemo Joannis annos pro amicitia singulari et familiari usu novit certius, ipsum tredecim annos tantum sedisse demonstrat in epistola ad Dioscorum Cyrilli successorem.

XXV. Sed mirum quantum in suorum etiam decessorum computandis annis deceptus est. Constat, ex actis concilii Ephesini, depositum fuisse Nestorium ann. 431, mense Junio; constat pariter ex litteris Vigilii papae et confessione Eutychii defunctum fuisse Mennam ann. 552. Indubitatum ergo est inter Nestorii depositionem et obitum Mennae effluxisse annos centum unum et viginti. Numerat tamen Nicephorus duntaxat centum et decem, atque ita peccat annorum undecim defectu: deinde Proclum sedisse scribit annos duodecim, et tres menses; certum est nihilominus sedisse annos tredecim, menses sex: nam ordinatus est ea ipsa die qua Maximianus e vivis excessit, feria 5 majoris hebdomadae, pridie idus Aprilis, qui character anni 434 transivit et ipse [Col. 0968C] ad superos die 24 Octobris ann. 447. Sedit igitur annos tredecim et menses sex.

XXVI. Ex his autem quae de Nicephoro, nisi fallor, evidenter demonstrata sunt, facile cuique licet conjicere quid de Theophane sentiat, eadem nimirum quae Nicephorus peccante.

XXVII. Nam ut a Romanis praesulibus dicere incipiam, Zosimo tribuit annos octo, Bonifacio quatuor, Coelestino decem, Sixto octo, qua ratione oporteret Sixtum decessisse ann. 447, Coelestinum ann. 433, Bonifacium ann. 449, Zosimum ann. 425. Siquidem Zosimus Innocentio successit ann. 417, quo nihil a vero alienius, siquidem Leo Sixti successor sedere coepit ann. 440. Certe scripsit episcopis per Campaniam ann. 443. Sixtus scripsit Joanni Antiocheno et Cyrillo ann. 433. Coelestinus ante Nestorii ordinationem, quae contigit ann. 428, non parvo tempore sedem apostolicam tenuit. Bonifacius ad episcopos Galliarum, de Maximo Valentino dedit litteras, Monaxio et Plinta coss., id est an. 419.

[Col. 0968D] XXVIII. De praesulibus Hierosolymitanis, eumdem errat errorem cum Nicephoro: nam Joanni assignat annos sexdecim, Praylio viginti, Juvenali octo et triginta. Qui tres enormissimi . Eumdem pariter errat de Antiochenis praesulibus, atque etiam de Alexandrinis, imo et de Constantinopolitanis, ut videatur Nicephori catalogus ex laterculis Theophanis exscriptus.

XXIX. Cum autem de Theophane res ita se habeat, liquido patet quam prudenter dictus sit ab erudito interprete Goarto historicus probabilior, quam tolerabilior chronographus; nihil enim chronologicis ipsius laterculis, aut incuriosius, aut corruptius.




[Col. 0969]
BREVIARIUM [a 10Kb] Causae Nestorianorum et Eutychianorum, collectum a Liberato archidiacono Ecclesiae Carthaginensis regionis sextae. (C)
[Col. 0969]


TITULI CAPITUM b 1Kb] .

    [Col. 0969A] I. Prooemium.
    II. De Paulo Samosateno, et quod auctor sit Nestorianae haeresis.
    III. De Apollinario, et quod auctor sit Eutychianae haeresis.
    IV. De Nestorii ordinatione, et ejus haeresi.
    V. De synodo Ephesina I, et Nestorii damnatione.
    VI. De discordia Cyrilli Alexandrini et Joannis Antiocheni.
    VII. De ordinatione Maximiani Constantinopolitani episcopi.
    VIII. De pace Cyrilli et Joannis.
    IX. De Cyrilli epistolis pro Orientalibus episcopis scriptis.
    X. De Nestorianorum scandalo et monachis Armeniae.
    [Col. 0969B] XI. De Eutyche presbytero et Egumeno, et ejus haeresi, ejusque damnatione.
    XII. De synodo Ephesina II, et Flaviani morte.
    [Col. 0970A] XIII. De synodo Chalcedonensi, et damnatione Dioscori.
    XIV. De exsilio Dioscori, et ordinatione Proterii Alexandrini episcopi.
    XV. De ordinatione Timothei Aeluri, et morte Proterii.
    XVI. De ordinatione Timothei catholici, et Petri haeretici.
    XVII. De ordinatione Joannis catholici, et damnatione Acacii.
    XVIII. De episcopis Alexandrinis.
    XIX. De Severo, Juliano et Macedonio [c 1Kb] .
    XX. De Gaiano et Theodosio.
    XXI. De Agapeto papa, et Anthimo Constantinopolitano episcopo.
    XXII. De Silverio et Vigilio.
    [Col. 0970B] XXIII. De Paulo Alexandrino episcopo, et monachis Hierosolymorum.
    XXIV. De Pelagio et Theodoro Cappadociae [d 1Kb] .





CAPUT PRIMUM. PROOEMIUM.
[Col. 0969C]

Peregrinationis necessitatibus defatigatus, et aliquatenus feriatus animo a curis temporalibus, duarum haereseon, hoc est, Nestorianorum et Eutychianorum, ex ecclesiastica historia nuper de Graeco in Latinum translata, et ex gestis synodalibus, vel sanctorum Patrum epistolis, hoc Breviarium collegi, nectens temporum curriculo [a 1Kb] , illa quae in Graeco Alexandriae scripto accepi, vel gravissimorum hominum didici narratione fideli. Quod faciens pro mea eruditione et responsione contra falsiloquos utrarumque partium sectatores, qui consueto studio aliter loquuntur de suis auctoribus quam veritas habet, libenter [b 1Kb] offero catholicis fratribus, ignorantibus [Col. 0969D] acta ipsarum haeresum, et legere volentibus.
[2Kb]


CAPUT II.[Col. 0971A] De Paulo Samosateno, et quod auctor sit Nestorianae haeresis.
(Ex Epitome Chronicorum Lucentii, et lib. VII Historiae Socratis.)

Igitur Nestoriani dogmatis auctor, ut multi volunt, Paulus agnoscitur Samosatenus episcopus, qui secutus doctrinam antiquorum haereticorum, Dominum nostrum Jesum Christum purum hominem asseruit natum, et passum: de sancta vero et summe beata Trinitate, ut Graeci tradunt, Sabellii sententiam secutus est. Et propterea dicunt Nicaenum statuisse concilium Paulianos omnino baptizandos, ponentes differentiam inter Pauli Nestoriique doctrinam, eo quod Nestorius confitens existentiam divinitatis Filii Dei, Christum purum hominem credidit conceptum [Col. 0971B] atque formatum, et postea in Deum provectum, hoc est, hominem deificatum, et non Verbum carnem factum, et habitasse in nobis, quod praedicat Evangelium, et catholica confitetur Ecclesia.

Propterea in Epitoma Chronicorum Lucentius hoc ponit et dicit [a 1Kb] : »Felice et Tauro consulibus Nestorius Constantinopolitanus episcopus novum Ecclesiis molitur errorem inducere, praedicans Christum hominem tantum, non etiam Deum natum, eique divinitatem collatam esse pro merito dicit.«

Socrates vero in libro ecclesiasticae Historiae dirimit Nestorium a Paulo, eorumque differentiam sic ponit: »Apparet, inquit, Nestorium ignorasse lectiones antiquorum. Quapropter, ut dixi, in sermone solo moratus est. Et non solum sermonem [b 1Kb] examini dedit, [Col. 0971C] sed etiam omnino Deum esse, qui natus est, denegavit. Nos autem fatemur quoniam qui de sancta virgine Maria natus est, et crucifixus est, Dominus [c 1Kb] est gloriae, sicut dicit Apostolus: Si enim cognovissent, nunquam Dominum gloriae crucifixissent (I Cor. II, 8). Porro Nestorius dicit: »Noli gloriari, Judaee, non crucifixisti Deum,« tanquam ipse Dominus gloriae idem non sit Deus. Nam quia purum hominem non dicit Christum, sicut Photinus et Paulus Samosatenus, etiam homiliae quas fecit ostendunt. Nusquam enim Dei Verbi subsistentiam perimit [d 1Kb] , sed ubique eum subsistere confitetur, et habere subsistentiam [e 1Kb] , et non sicut Photinus et Paulus Samosatenus ejus subsistentiam periments [f 1Kb] (Socrates, lib. VII, cap. 32).«

Haec Socrates de Paulo et Nestorio: cujus testimonio [Col. 0971D] utens, sequar, quid alia respondeat lectio: »Ignarus Nestorius expositionum sanctorum Patrum praedicantium, Dei Filium unitione naturae suae in personam suscepisse hominem, quam non habet cum Patre communem. Proper individuam et inseparabilem Patris et Filii naturam, beatam Mariam noluit dicere Dei genitricem, ne Patri quoque nativitatem applicaret: ignorans demens, quoniam Pater et Filius natura unum sunt, discreti personis: quoniam qui genuit, non est genitus, neque qui genitus est generavit.« Hoc ignorantes Nestoriani, quasi nodosam et indissolubilem [Col. 0972A] nobis hactenus proponunt quaestionem, impudenter objicientes, Patrem cum Filio natum, si beatam Mariam confiteamur. Verum his ita se de Nestorio habentibus, coeptum opus percurramus.
[11Kb]


CAPUT III. De Apollinario, et quod auctor sit Eutychianae haeresis.
(Ex Theodoreto, lib. V Historiae ecclesiasticae, cap. 3.)

Post damnationem Pauli Samosateni, una temporis generatione transacta, Apollinaris Laodicenus episcopus de incarnatione Domini Arianorum blasphemiam secutus, asserens contraria Paulo, carnem et omnipotens Dei Verbum unius esse praedicavit [Col. 0973A] substantiae, contentiosissime asseverans, Verbum carnem factum, vel aliquid Verbi in carnem fuisse conversum atque mutatum, non autem carnem de Maria Virgine sumptam atque susceptam. Ut absque peccato, consubstantialis nobis et per omnia similis, agnoscatur Christus, sicut ait Apostolus (Hebr. IV, 15).

Theodoritus episcopus in ecclesiastica [a 1Kb] Historia Apollinarem et ejus haeresim sic notat. »Apollinaris, inquit, Laodicenus episcopus, dum [b 1Kb] pictatis indueret vultum, et apostolica se fingeret dogmata conservare, post paululum manifestus hostis apparuit. De divina namque natura adulterinis rationibus utebatur, gradus quosdam dignitatum generans, et sacramentum dispensationis imperfectum explanare praesumens, [Col. 0973B] animamque rationalem, qua corpus resurgit, privatam salute confirmans.

»Si enim animam non assumpsit, secundum illius rationem, Deus Verbum, neque medicinam animae tribuit, neque honorem dedit; sed corpus quidem terrenum ab invisibilibus virtutibus adoratur, anima vero secundum divinam imaginem facta, in inferiore permansit, contumeliis induta peccati. Qui etiam plurima super haec vesanus asseruit. Aliquando enim pariter confitebatur et ipse, ex sancta Virgine assumptam carnem: aliquando vero, eam cum Deo Verbo coelitus descendisse: aliquando, eum ipsum carnem factum, et sumpsisse nihil ex nobis: aliasque plurimas et inanes fabulas sacris opinionibus [c 1Kb] copulabat, quas in praesenti dicere superfluum judicavi.

[Col. 0973C] »Talia quidem ille dicens, non solum suos peste complevit, sed etiam quosdam nostrorum fecit hujusmodi leprae participes [d 1Kb] .

»Post paucum vero tempus, dum suum viderent opprobrium et Ecclesiae claritatem, pene cuncti reversi sunt. Non tamen priorem deposuere languorem, sed magis plurimos constantium latenter sauciaverunt.

»Ex hac ergo radice in Ecclesiis germinavit una carnis deitatisque natura, et ut divinitati Unigeniti passio copuletur, et alia quaecunque populis et sacerdotibus certamina genuerunt (Lib. V, c. 3).«

Et post pauca: »Verum Apollinaris praesulatu nudatus, novitatem doctrinae suae aperta impudentia in Ecclesia praedicabat [e 1Kb] , ducem semetipsum ostendens haereseos.«

Quapropter apparet ex omnibus superius dictis [Col. 0973D] atque prolatis, a Paulo Nestorianos fuisse propagatos, et ab Apollinari unius naturae praedicatores, ut sunt Acephali et Eutychiani.

Cujus dictis et epistolis respondebat eo tempore Diodorus Tarsensis [f 1Kb] episcopus, deinde Gregorius Nazianzenus, Basilius et Theodorus Mopsuestenus, probabiliter ostendentes ex divinis testimoniis duarum proprietates naturarum in una Christi persona, sicut ipsa probant eorum volumina.

Sequitur jam nunc, utrarumque haeresum auctoritatibus [Col. 0974A] demonstratis, earum acta narrare, sicut praefatio pollicetur.
[10Kb]


CAPUT IV. De Nestorii ordinatione et ejus haeresi.
(Ex Socrate et actis concilii Ephesini.)

Post Apollinairs damnationem et depositionem, aliquantis temporibus evolutis, mortuo Sisinnio, qui post obitum beati Attici Constantinopolitanae Ecclesiae praesulatum susceperat, visum est imperatoribus [Col. 0974C] nullum ordinare de Constantinopolitana Ecclesia pontificem, sed ab Antiochia Syriae, unde prius illa Ecclesia Joannem susceperat, aliquem advenam accersire, et episcopum facere.

Et sicut Socrates in ecclesiastica narrat Historia: »Erat quidam presbyter Antiochiae nomine Nestorius, genere Germaniciensis, boni eloquii, quem quasi utilem ad docendum Constantinopolim principes evocaverunt. Et transactis tribus mensibus, ab Antiochia venit Nestorius, qui castitate inter plurimos praecipuus habebatur. Quibus autem moribus institutus fuerit, sapientes a prima ejus homilia cognoverunt. Erat cum eo et Anastasius presbyter pariter destinatus, quem nimis honorabat, et consiliarium habebat in causis suis (Socrates, lib. VII, [Col. 0974D] cap. 29).«

Ordinato ergo Nestorio die primo mensis Aprilis, consulatu Felicis et Tauri, Anastasius coram ecclesia docens: Dei, inquit, genitricem Mariam nullus dicere praesumat: quoniam Maria homo fuit, et Deum ab homine generari nimis est impossibile. Quod cum pariter audissent plurimi clericorum et laicorum, multum conturbati sunt. Didicerant enim antiquitus, Deum confiteri Christum, et nullatenus per dispensationem hominem a Deo separatum credebant.

[Col. 0975A] Tumultu ergo facto in ecclesia, Nestorius volens firmare Anastasii sermonem, eo quod eum honoraret, tanquam blasphemum noluit arguere, sed frequenter hoc coram ecclesia docebat, et agitabat hanc quaestionem cum contentionibus, abnegans Dei genitricis confessionem. Unde divisio nata est in Ecclesia, et concussionem magnam orbi terrarum tepidissimi tractatus Nestorii concitaverunt. Sed eo non emendante, Constantinopolitana Ecclesia erat in scandalo, et velut in nocturna lite repleta omni confusione, sociorum et hostium nulla erat agnitio, diversis nunc his, nunc aliis consentientibus, et verba propria mutantibus, quoniam Nestorius in ea erat opinione, quod omnino purum hominem diceret Christum, introducens in Ecclesiam Pauli Samosateni et Photini [Col. 0975B] doctrinam.

Quod audiens Cyrillus Alexandrinus episcopus, cui tunc dabatur primatus de talibus agendi, venerunt ad eum aliqui de populo Constantinopolitano [a 1Kb] non communicantes Nestorio, et suggesserunt ei quae Constantinopoli acta fuerant. Direxit ergo Nestorio epistolam Cyrillus, cujus est principium: Venerabiles filii ac fide digni, etc., persuadens ei ut, si in plebe lapsus fuerat sermo, in tractatibus corrigeretur, ut Dei puerperam diceret sanctam Virginem, id est , ut totius orbis offensio conquiesceret. Jam enim quaterniones expositionum ejus per Antiochum quemdam illustrem papa Coelestinus acceperat, dogmaque ipsius Nestorii manu ejus subscriptum et ab eo directum legerat atque tractaverat, totusque [Col. 0975C] Oriens ex ejus scriptis jam cognitum habebat.

Sed Nestorio emendare nolente, rursus quoque Cyrillus secundam ad eum direxit epistolam, cujus est principium: Obloquuntur de me quidam apud tuam fraternitatem, etc., qua ei Incarnationis Christi plenam reddit rationem, rogans eum, ut cum illo eadem sentiret, ut Ecclesiarum pax perstaret incolumis, et sacerdotibus indiscissa concordia permaneret.

Ad haec autem nestorius contrariam scribens Cyrillo epistolam, cujus principium est: Injurias quidem, quae contra nos sunt, mirandarum tuarum litterarum, etc. Verumtamen beatam Mariam noluit dicere, nec suum emendavit sermonem.

Joannes quoque Antiochenus direxit Nestorio epistolam, cujus est principium: Meam intentionem [Col. 0975D] circa tuam reverentiam, etc., per quam eum hortatus est ne se repelleret bonum sibi futurum consiliarium, dum cum dicere piget beatam Virginem Dei genitricem, quod sancti Patres docuerunt et scripserunt. In qua epistola meminit Theodori Mopsuesteni, ostendens ei retractationis exemplum, quomodo ille dum tractat, tumultu facto, surgens fortissimus vir, sine confusione suam sententiam retractavit, et quae parum prodesse ignorantibus videbantur [b 1Kb] , velociter ad utilitatem correxit Ecclesiae.

Sed hanc Nestorius contemnens, civitati suae odibilis [Col. 0976A] factus est. Cyrillus vero per Possidonium diaconum suum retulit de eo papae Coelestino, et quid Constantinopoli ageretur ei per epistolam suam allegavit.

Idem Cyrillus [c 1Kb] tertiam Nestorio synodicam direxit epistolam, in qua et duodecim capitula contra ejus dogma dictavit et inseruit. Et est principium: Dicente Domino: Qui amat patrem suum aut matrem suam plusquam me, non est me dignus (Matth. X).

Cujus exemplar epistolae perveniens ad Joannem Antiochenum, offensus est in ipsis Cyrilli capitulis; putavit enim eum, dum immoderate occurreret Nestorio, in sectam Apollinaris incidisse.

Mandavit ergo Andreae et Theodorito, episcopis concilii sui, ut scripto responderent contra ipsa duodecim [Col. 0976B] capitula, tanquam Apollinaris dogma instaurantia.

Cognoscens itaque Nestorius, quod Cyrillus non pateretur Ecclesiam sic esse in perturbationibus, et populos in scandalo, subripuit pio principi Theodosio, ut sacram ad eum dirigeret, et a sua eum persecutione compesceret. Et scripsit quidem ad eum sacram imperator, arguens eum tanquam inquietum et scandala sectantem, qui sine consortio sacerdotum ageret atque scriberet.
[2Kb]


CAPUT V. De synodo Ephesina prima, et Nestorii damnatione.
(Ex actis concilii Ephesini et epistola Ibae.)

Et post haec scripsit aliam sacram ad universos [Col. 0977A] episcopos, ut Ephesum convenirent, et conferrent de libris Nestorii et Cyrilli judicium.

Scripsit imperator sacram et beato Augustino Hipponiregiensi episcopo per Ebagnium magistrianum, ut ipse concilio praestaret sui praesentiam. Qui Ebagnius veniens Carthaginem magnam, audivit a Capreolo, ipsius urbis antistite, beatum Augustinum ex hoc mundo migrasse ad Dominum, acceptisque ab eo ad imperatorem litteris loquentibus [a 1Kb] de obitu beati Augustini, Constantinopolim, unde venerat, rediit.

Porro Capreolus archiepiscopus, propter impetus Vandalorum Africanas regiones obsidentium, universale non valens congregare concilium, Bessulam diaconum suum misit Ephesum ad concilium legatum.

Coelestinus vero papa Romanus scripsit Nestorio [Col. 0977B] increpationis epistolam, cum exhortatione et vituperatione, quia errare non debuerit, ad cujus ordinationem [b 1Kb] gavisus est. Et est ejus principium: Aliquantis diebus vitae nostrae, etc., tribuens ei decem dierum spatium, hoc est, a prima die acceptionis ipsius epistolae, usque [c 1Kb] in ultimam diem: ut si minime Nestorius emendaret expositiones suas, et revocaret ad Ecclesiam, qui propter Christum, qui est caput ejus, ab eo fuerant expulsi, cognosceret se ab ejus collegio et omnium sanctorum episcoporum consortio esse separatum.

Insinuans ei dedisse vicem suam in concilio Cyrillo per epistolam suam, cujus principium est: Tristitiae nostrae sanctitatis vestrae litterae, etc., qua Cyrillum admonuit, ut si per illos decem dies doctrinam [Col. 0977C] suam minime Nestorius emendaret, disponeret cum a communi corpore removendum, et providendum illi Ecclesiae.

Eadem de re [d 1Kb] pariter scripsit Joanni Antiocheno, Rufo Thessalonicensi, Juvenali Hierosolymitano, et Flaviano Philippensi, archiepiscopis. Scripsit et ad clerum Constantinopolitanum, admonens eos, contra doctrinam Nestorii fortiter stare, ejusque persecutiones patienter ferre, quae fructus afferrent coronarum; scientes ab eo excommunicatos vel dejectos in apostolicae sedis permanere communione.

Continuo autem post paschalem festivitatem Nestorius cum maxima multitudine venit Ephesum, et invenit plurimos episcopos collectos. Porro Cyrillus Alexandrinus modicum retardatus, circa Pentecosten [Col. 0977D] occurrit, et Juvenalis Hierosolymorum.

Sed Joanne Antiocheno remorante, quaestionem movebant praesentes episcopi de beata Maria Dei genitrice.

Cyrillus autem deflorationes quasdam librorum Nestorii faciebat, eum perturbare volens; erat enim, ut dicitur, ejus inimicus.

Et cum plurimi Deum confiterentur Jesum Christum: »Ego, inquit Nestorius, qui fuit duorum vel trium mensium nunquam confiteor Deum; qua [Col. 0978A] gratia ter mundus sum a sanguine vestro, et amodo ad vos non venio [e 1Kb] .«

Et his dictis, cum reliquis congregabatur episcopis, qui ejus sententiam sequebantur. Praesentes ergo episcopi in duos ordines sunt divisi.

Porro Cyrillus cum suis habens vices sedis apostolicae, concilio evocato ducentorum episcoporum, Nestorium vocaverunt. At ille venire noluit, differens usque in praesentiam Joannis [f 1Kb] Antiocheni. Scripserat enim ipse Joannes de itinere Cyrillo, positus in sexta mansione, festinationem suam, et itineris labores, animalium ruinas, et episcoporum, qui secum erant [g 1Kb] , necessitates insinuans.

Qui vero circa Cyrillum erant episcopi, homilias Nestorii, quas de hac quaestione protulerat, saepius [Col. 0978B] relegentes, priusquam Orientis concilium et aliquarum provinciarum episcopi ipsi concilio conjuncti ad synodum occurrerent, judicantes Nestorium, tanquam blasphemantem Dei Filium, damnaverunt.

Hoc facto circa Nestorium, Joannes et episcopi qui cum eo erant, alterum concilium apud se facientes, damnaverunt Cyrillum, et cum eo Memnonem Ephesiorum episcopum.
[5Kb]


CAPUT VI. De discordia Cyrilli Alexandrini et Joannis Antiocheni. [Col. 0979D]
(Ex actis concilii Ephesini, Socrate, et epistola Ibae.)

Post biduum vero venit Joannes Antiochenus, et cognoscens ita acta [a 1Kb] quae supra diximus, et post haec quae gesta fuerant in damnatione Nestorii, et illa duodecim capitula Cyrilli in ipso concilio suscepta et confirmata, indignabatur valde contra Cyrillum tanquam seditionis auctorem, quod ferventissime Nestorii fecisset damnationem. Qui autem cum Joanne convenerant episcopi, id est, Alexander Apameae, Joannes Damasci, Dexianus [b 1Kb] Seleuciae, Alexander Hierapoleos, Himerius Nicomediae, Helladius [Col. 0980A] Tarsi, Maximus Anazarbi, et caeteri numero quatuor et triginta qui tunc cum eo Ephesi occurrerant, querebantur de Cyrillo, dicentes: »Secundum jussionem principum, cur non sunt exspectati aliarum provinciarum episcopi, ut quomodo judicavit de libris Nestorii, et de Cyrilli dictis concilium judicaret.«

Congregatis ergo illis Ephesi, Joannes contra Cyrillum et Memnonem ita invectus est: »Optabamus quidem [c 1Kb] secundum regulas sanctorum Patrum, et secundum litteras piissimorum et Christianorum imperatorum nostrorum, cum pace fieri synodum. Quoniam autem audacia et seditione et haeretico sensu utentes, soli consedistis, nobis propinquantibus, secundum litteras piissimorum imperatorum nostrorum, [Col. 0980B] et omni turba sanctam synodum implestis, ut ne requirerentur capitula quae conveniunt Apollinaris, et Arii, et Eunomii perfidiae et impietati, neque exspectastis praesentiam sanctorum episcoporum, qui undique a piissimis imperatoribus convocati sunt, cum magnificentissimus comes Candidianus in scriptis et sine scriptis praecepisset vobis nil tale praesumere, sed exspectare commune omnium sanctorum episcoporum concilium: ideo scitote quod depositi estis et alieni ab episcopatu, tu Cyrille Alexandrine episcope, et tu Memnon hujus civitatis, et omni ecclesiastico ministerio alieni, ut pote universae seditionis et iniquitatis auctores, qui, ut regulae Patrum et imperiales sanctiones conculcarentur, causam dedistis. Caeteri autem omnes, qui consensistis [Col. 0980C] seditiosis, agentes contra leges et adversus sanctiones imperiales, excommunicati estis, donec agnoscentes proprium delictum, poenitentiam agatis, et fidem sanctorum Patrum, qui in Nicaea congregati sunt, suscipiatis, nihil alud novum introducentes, et anathematizetis haeretica capitula, quae a Cyrillo Alexandrino episcopo exposita sunt [d 1Kb] contra evangelicam et apostolicam doctrinam, et sequamini litteras piissimorum et Christianissimorum imperatorum nostrorum, quae jubent quaeri, et subtiliter de fide cum pace examinationem fieri.«

Hanc interlocutionem suam Joannes et qui cum eo erant, adversus [e 1Kb] Cyrillum et Memnonem Ephesi publice proponentes, utrorumque damnationem litteris suis imperatori insinuaverunt, quarum est [Col. 0980D] principium: Pietas vestra praefulgens ad beneficium orbis terrarum, etc.

Post haec advenerunt ab Hesperia ad concilium legati papae Coelestini, Arcadius et Projectus episcopi, et Philippus Ecclesiae Romanae presbyter.

Quibus residentibus, Cyrillus et Memnon obtulerunt libellos in concilio, contestationem deponentes adversus Joannem Antiochenum, et qui cum eo erant, episcopos, ut evocarentur, et redderent causas depositionis suae. Vocati ergo a concilio per Danielem Coloniae secundae Cappadociae, et Commodum Tripolis [Col. 0981A] Lydiae, et Timotheum Termae Hellesponti, episcopos, una cum Musonio notario, cum anagnostico, per interannuntiantem diaconum, tale acceperunt responsum: »Neque vos mittatis ad nos, neque nos ad vos, quoniam de vobis responsum principis exspectamus.«

Igitur Cyrillus cum Memnone, volentes se ulcisci, Joannem damnaverunt, et omnes qui cum eo convenerant, et multa mala pari fastu utrique Ephesi pertulerunt.

Porro imperator per Joannem comitem S. L. sacram [a 1Kb] scripsit omni concilio, et ad locum, dicens: Nestorii, Cyrilli, et Memnonis, damnationem suscipimus; alia vero, quae apud vos gesta sunt, reprehendimus, Christianam fidem rectitudinemque custodientes, [Col. 0981B] quam ex patribus progenitoribusque suscepimus.

Sed euntibus de concilio septem et septem episcopis [b 1Kb] , satisfecere imperatori, quia magnum et universale concilium omnia regulariter agens, damnavit Nestorium. His agnitis jussit eos imperator ecclesiam ingredi, et pro Nestorio alium ordinare episcopum.

Et post haec jussit omnes episcopos abire unumquemque in propriam regionem. Et ita Joannes cum suis Antiochiam profectus est, ubi colligens plurimos episcopos, damnavit iterum Cyrillum, cum jam esset Alexandriae.

Et sicut Socrates dicit, cognoscens Nestorius per contentionem ad quamdam perniciem pervenisse partes, Dei genitricem Mariam vocabat, dicens: [Col. 0981C] »Dicatur etiam Dei genitrix, et ea quae fecerunt tristia [c 1Kb] , conquiescant.« Sed nullus eum ex poenitentia talia dicentem suscepit. Quapropter hactenus damnatus, et in exsilium Oasin missus est.

Post damnationem autem ejus dura Constantinopoli turba contra Ecclesiam mota est, divisusque est populus propter tepidum ejus, sicut dictum est, tractatum; clerici vero communi decreto eum anathematizaverunt.
[19Kb]


CAPUT VII. De ordinatione Maximiani Constantinopolitani episcopi.
(Ex actis concilii Ephesini et Socrate.)

His ita provenientibus, de electione episcopi rursus [Col. 0982B] quaestio exorta est [d 1Kb] . Multi enim Philippum quaerebant presbyterum, qui a beato Joanne cognomento Chrysostomo diaconus fuerat ordinatus, multaque conscripserat volumina contra imperatorem Julianum apostatam. Alii vero Proclum presbyterum quaerebant, quem ad Cyzicum Sisinnius episcopum ordinaverat, qui priusquam Cyzicum proficisceretur, praecedentes cives ejusdem civitatis Dalmatium monachum sibimet ordinaverunt episcopum, quoniam Attico praecessori Sisinnii soli hoc praestitum videbatur. Sed proceribus palatii, ut fieret, displicuit, quod quidem postea factum est. Manebat enim Proclus non habens ecclesiam propriam, qui tamen in doctrina ecclesiastica [e 1Kb] Constantinopoli valde florebat.

Cumque quatuor transissent menses post Nestorii [Col. 0982C] damnationem, Maximianus ordinatur episcopus, vita quidem monachus, ordine vero presbyter, constans quidem in fide vera, idiota autem [f 1Kb] sermone, et sub quiete vivere potius eligebat.
[1Kb]


CAPUT VIII. De pace Cyrilli et Joannis.
(Ex tertia parte concilii Ephesini, Ibae epistola.)

Post paululum vero videns imperator Cyrilli et Joannis permansisse discordiam, intolerabilem judicabat eorum dissensionem. Et vocans tunc ad se [Col. 0983A] Maximianum episcopum, et alios plurimos Constantinopoli repertos episcopos, quomodo tolleretur Ecclesiarum dissensio, cogitabat. At illi dixerunt quia non aliter hoc fieri posset, nisi prius iretur et praeferretur unius fidei vinculum, et Joannes Antiochenus episcopus anathematizaret Nestorium, et improbata dogmata ejus.

Et gaviso valde super hoc imperatore, missus est hoc ipsum agere Aristolaus tribunus, sacram principis deferens Joanni et Cyrillo, in qua comminatus est utrisque Nicomediam exsilium, nisi pacem haberent ad invicem.

Scripserunt autem et episcopi e Constantinopoli Cyrillo, quia amicitiarum modum et pacem Ecclesiarum sanctarum non aliter fieri conveniret, nisi omnia [Col. 0983B] quae ab eo in causa scripta sunt epistolis et tomis et libris evacuarentur. Cyrillo vero hoc facere importabile visum est.

Verum Joannes Antiochenus imperatori mandavit: »Propter illa ipsius capitula fidem meam Cyrillo dirigam, quam si suscipiens subscripserit, communicabo ei; alioqui pacificus cum eo esse non potero.«

Et congregans iterum Joannes apud Antiochiam concilium, dictavit fidem ita se habentem: »Confitemur Dominum nostrum Jesum Christum Filium Dei unigenitum, Deum perfectum, et hominem perfectum ex anima rationali et corpore: ante saecula quidem ex Patre natum secundum divinitatem, in fine vero dierum eumdem, propter nos et propter nostram salutem, de Maria Virgine secundum humanitatem: et [Col. 0983C] consubstantialem Patri secundum divinitatem, et consubstantialem nobis secundum humanitatem. Duarum enim naturarum unitio facta est, propter quod unum Christum, unum Filium, unum Dominum confitemur.

»Secundum hunc inconfusae unitionis [a 1Kb] intellectum, confitemur sanctam Virginem Dei genitricem. Propter quod Deus Verbum incarnatum est homo factus, et ex ipsa conceptione univit sibi templum, quod ex ipsa suscepit. Evangelicas vero atque apostolicas de Domino voces scimus deiloquos viros, quasdam quidem conjungentes, tanquam in una persona; quasdam dividentes, tanquam in duabus naturis; et diviniores quidem atque altiores secundum divinitatem Christi, humiliores autem secundum humanitatem ejus tradentes.«

[Col. 0983D] In isto ergo modo hanc fidei regulam interponens Joannes epistolae suae, cujus [b 1Kb] est principium: Dudum per sanctionem piissimorum principum, etc., quam tradidit Paulo episcopo Emeseno, et direxit Alexandriam Cyrillo.

In quam urbem veniens Paulus, et gratissime a Cyrillo susceptus est, et sine difficultate vel contentione, ut a multis putabatur, memoratam fidem [c 1Kb] Orientalium suscepit episcoporum. Tunc Paulus dominico die fecit sermonem in populo, praesente Cyrillo, et [Col. 0984A] exposuit capitulum de Evangelio Joannis: Verbum caro factum est, et habitavit in nobis (Joan. I, 14). »Conspice, inquit, Joannem duas naturas praedicantem, et unum Filium: aliud enim habitaculum, et aliud, qui habitat, Deus. Intendite eis quae dicta sunt rogo. Non dixit, alter et alter, tanquam in duabus personis, aut in duobus Christis, aut in duobus filiis- sed aliud et aliud, ut in duabus naturis. Quando ergo dixit, Et habitavit in nobis, et praedicavit duas naturas, tunc addidit, Et vidimus gloriam ejus, gloriam tanquam Unigeniti a Patre, plenum gratia et veritate.«

Et in sequentibus fidem, quam Cyrillo portaverat, disserebat, aperte praedicans duas in Domino Christo naturas, in una persona.

Et clamante populo: »Bene venisti, orthodoxe,« [Col. 0984B] mox Cyrillus similia tractavit, et inter caetera ait: »Quid de his clarius [d 1Kb] dici potest? qua indigent haec explanatione? apte nos docuit quia aliud quidem est qui inhabitat, et aliud qui inhabitatur; et aliud natura humana, aliud divina.« Et concludens sermonem ad confirmationem eorum quae a Paulo dicta sunt: »Conspice, inquit, Joannem duas naturas praedicantem, et unum Christum: duas naturas Unigeniti, et unam personam. Et quando dixit: Et habitavit in nobis, et praedicavit duas naturas; tunc addidit hoc: Et vidimus gloriam ejus, gloriam tanquam Unigeniti a Patre, plenum gratia et veritate.« Haec Cyrillus, Paulo praesente, tractavit, et Alexandrinam docuit ecclesiam, ita de Christo credere, sicut Paulo dudum tractante didicerat.

[Col. 0984C] Post haec Cyrillus fidem epistolae, quam a Paulo suscepit, epistolae suae interponens, cujus principium est: Laetentur coeli et exsultet terra, etc., satisfaciens aliquorum rumoribus, qui de illo habiti sunt, quoniam non assereret de coelo corpus Christum sumpsisse, neque fermentationem aut commixtionem senserit naturarum ejus, et scripsit et subscripsit praefatam fidem, et Orientalibus direxit episcopis.

Ascendens ergo Antiochiam Paulus obtulit Joanni archiepiscopo, et omni concilio ejus, epistolam Cyrilli. Qui, ut cognoverunt eum suscepisse fidem a se directam, et in ejus subscripsisse confirmationem, pacem cum eo et ejus fecerunt concilio, damnantes Nestorium, et suscipientes Maximianum, qui pro illo factus fuerat episcopus: dubitantibus adhuc ex eis [Col. 0984D] aliquibus episcopis Cyrillo communicare: putantibus eum errasse, et postea veritatem agnovisse, et culpantibus Joannem [e 1Kb] , cur ab eo expetierit capitulorum ejus damnationem.

Ex altera autem parte quidam de palatio, per Eulogium presbyterum et apocrisiarium Alexandrinae Ecclesiae, culpaverunt Cyrillum, cur susceperit ab Orientalibus episcopis duarum confessionem naturarum, quod Nestorius dixit et docuit.

Sed et Valeriano Iconii, et Acacio Melitenensi episcopis, hoc ipsum de Cyrillo videbatur.
[4Kb]


CAPUT IX.[Col. 0986A] De Cyrilli epistolis pro Orientalibus scriptis.
(Ex eadem tertia parte concilii Ephesini.)

Scripsit ergo eis Cyrillus, in defensionem Orientalium episcoporum, et pro duabus unius Christi naturis. Et superfluum non esse reor, interponere aliqua huic operi ex ipsis epistolis, ad confusionem Alexandrinorum Phantasiastarum vel Corrupticolarum, gloriantium de Cyrillo, tanquam de patre atque auctore suo.

Commonet ergo Eulogium presbyterum suum Cyrillus, et dicit: »Reprehendunt quidam expositionem, quam fecerunt Orientales, et dicunt: »Cur duas naturas nominantibus eis passus est audire, aut etiam laudavit Alexandrinus episcopus?« Alii vero dicunt [Col. 0986B] idem dixisse Nestorium, dicunt et illum sic sapere, surrepentes nescientibus [a 1Kb] subtilitatem.

»Oportet enim culpantibus nos illa docere, quia non omnia quae dicunt haeretici, fugere aut refutare decet. Multa enim confitentur sicut et nos confitemur. Velut Ariani, quando dicunt Patrem, qui Creator est [b 1Kb] omnium et Dominus, nunquid propter hoc fugere consequens est hujusmodi confessiones? Sic in Nestorio, licet duas naturas asserat, significans [c 1Kb] diversitatem carnis et Verbi (altera enim Verbi natura, altera carnis est), sed tamen nequaquam unitatem confitetur nobiscum: nos autem unientes haec, unum Christum, unum Filium, eumdem unum Deum confitemur (3 part. conc. Ephes., c. 37).«

[Col. 0986C] Et iterum: »Nestorius itaque in suis expositionibus simulat se dicere, UNUS FILIUS, UNUS DOMINUS, sed refert filiationem ad solum Dei Verbum. Cum autem venerit ad dispensationem, rursum alium Dominum, qui ex muliere est, seorsum hominem dicit, copulatum dignitatis aequo honore, quia habet copulationem ad Christum. Quomodo non apertum est, duos eum dicere Christos, si Christus ad Christum habet conjunctionem, alter ad alterum?

»Qui vero ex Oriente sunt, nihil tale dicunt [d 1Kb] , voces autem dividunt solum: dividunt autem secundum hunc modum, ut alias quidem DEO DECIBILES [e 1Kb] esse dicant, alias autem humanas, alias autem communes factas, tanquam habentes simul, et quod Christo Deo decibile est [f 1Kb] , et quod humanum, verumtamen [Col. 0986D] dictas ab uno eodemque [g 1Kb] Christo. Et non sicut Nestorius alias quidem Deo Verbo seorsum tribuit, alias autem ei qui ex muliere est, tanquam alteri Filio.«

Item Acacio Melitenensi episcopo scribens inter alia sic dicit: »Nestorius enim Christum seorsum nominari dicit Dei Verbum, habere autem conjunctionem ad Christum continuam: putas ergo, non duos Christos apertissime dicit? Orientales vero Christum unum, et Filium, et Deum, et Dominum confitentur [Col. 0987A] se adorare, eumdem ex Patre secundum divinitatem, et eumdem ex sancta Virgine secundum humanitatem: duarum namque naturarum unitionem factam dicunt; tamen unum Christum, unum Filium, unum Dominum confitentur aperte factum (Ibid., cap. 34).«

Et in sequentibus concordans aliquatenus tomo papae Leonis Cyrillus, sic dicit: »Sunt aliquae vocum maxime Deo decibiles, aliquae vero sic rursus hominem condecentes; aliae autem quemdam ordinem obtinent: ostendentes Filium Deum existentem et hominem simul.«

Et ibidem: »Quando enim Philippo dicit: Tanto tempore vobiscum sum, et non cognovistis me? Philippe, non credis quia ego in Patre, et Pater in me est? qui videt me, videt et Patrem (Joan. XIV, 9). Et, Ego et [Col. 0987B] Pater unum sumus (Joan. X, 30), Deo decentissimam affirmamus vocem. Quando vero Judaicum increpat populum illud dicens: Si filii Abrahae essetis, opera utique Abrahae faceretis: nunc autem quaeritis me interficere hominem, qui veritatem vobis locutus sum: hoc Abraham non fecit (Joan. VIII, 39); homini decenter haec dicta dicimus.« Hujus epistolae sequentia duarum naturarum probabilem continent expositionem: cujus tamen, pro hujus operis compendio, omnia ponere intermisimus necessaria documenta.

Valeriano autem Iconii ita rescripsit: »Universi Orientales episcopi simul cum domino meo religiosissimo Antiochenorum episcopo Joanne, per scriptam manifestamque conditionem clarum constituere universis quoniam pollutas quidem Nestorii novitates [Col. 0987C] condemnant, anathematizantque nobiscum, et nullatenus eas unquam sermone dignantur, sed evangelica et apostolica sequuntur dogmata, et Patrum confessionem nullo modo contristant: confessi sunt enim et ipsi nobiscum quia Dei genitrix sit sancta Virgo, et non addiderunt quia Christi genitrix sit, sicut inquiunt, qui Nestorii infelices et respuendas opinatiunculas curant, sed inquiunt palam unum esse Christum, et Filium, et Deum ex Deo, ex Patre ante omne saeculum ineffabiliter genitum Dei Verbum, in ultimis vero temporibus hunc ipsum etiam ex muliere secundum carnem, ita ut idem ipse sit simul Deus et homo, perfectus in deitate, et perfectus in humanitate idem ipse, et unam esse personam, nullo modo dividentes in duos filios, aut Christos, aut dominos.

[Col. 0987D] »Si ergo quidam mentientes dicunt, alia quaedam praeter haec sapere illos, non eis credatur, sed sicut impostores et fallaces, secundum patrem suum diabolum, projiciantur, ut non perturbent eos qui recte ambulare desiderant.

»Si vero et epistolas sibimet componentes quidam circumferunt, velut ex persona clarorum virorum, minime oportet praesumere de his. Qui enim semel scripto confessi sunt fidem, quomodo poterant alteram scribere, velut ex poenitentia revocati, ut recte sapere non velint? Alloquere fraternitatem, quae apud te est, te qui nobiscum sunt in Domino salutant (Ibid., c. 40).«

[Col. 0988A] Ex hac conclusione epistolae suae, in qua dicit Cyrillus: »Si vero epistolas sibimet componentes quidam circumferunt,« etc., probat Hypatius Ephesinorum episcopus, in collatione quam contra Acephalos suscepit, jussione Justiniani principis, medio Strategio comite sacrarum largitionum, in palatii loco, qui dicitur Heptaconchos, Cyrillum epistolae hic fecisse mentionem scriptae ad Marim Persam, quam neque Cyrillus condemnandam judicavit, neque Nestorianam esse, in ipsa sua notavit epistola.

Et haec sunt quae Cyrillus scripsit in defensionem Orientalium episcoporum pro duabus unius Christi naturis: quam quicunque tunc minime receperunt, hos esse puto auctores Acephalorum, qui neque Cyrillum habent caput, neque quem sequantur, ostendunt.

[Col. 0988B] Tunc et Evoptius Ptolemaidis Pentapoleos regionis episcopus, accipiens exemplar litterarum Theodoriti, qui scripserat contra duodecim capitula Cyrilli, direxit illud Cyrillo, ut responderet ad ea, et sua capitula exponeret.

Quod gratissime suscipiens Cyrillus, fecit interpretationem [a 1Kb] capitulorum suorum duodecim, addens expositiones, qua videretur plenam pro eis reddere rationem.

Itaque Cyrillo suscipiente et defendente fidem Orientalium episcoporum, et sua capitula exponente, pax et unitas Ecclesiis reddita est. In qua pace gaudente Ecclesia, inimicus pacis, aemulus unitatis, non quievit adversus eam movere vasa sua, et superseminare [Col. 0988C] zizania.
[23Kb]


CAPUT X. De Nestorianorum scandalo et monachis Armeniae.
(Ex epistolis S. Cyrilli et actis 4 et 5 synodi.)

Nestorii namque sectatores videntes libros illius blasphemos non posse proferri in publicum, eo quod, [Col. 0990A] synodo Ephesina anathematizante, fuerunt condemnati [a 1Kb] , et imperiali lege prohibitum fuerat ne quis eos legere auderet aut defendere, tunc coeperunt Diodori Tarsensis, et Theodori Mopsuestenae civitatis episcopi, et aliorum episcoporum, qui contra Eunomium et Apollinarem unius naturae assertores libros composuerant, duas in Christo ostendentes naturas in una persona (quod Nestorius sic non dixerat), circumferre volumina, et simplicissimos quosque decipere cupientes, aiebant non sapuisse nova Nestorium, sed antiquorum Patrum prosecutum fuisse doctrinam: et in eo tantum studii gesserunt, ut ipsa eorum volumina malitiose in Syrorum linguam, et Armeniorum atque Persarum transferrent.

Sed haec ubi agnoverunt Acacius Melitenensis et [Col. 0990B] Rabula Edessae civitatis episcopus, de quo Ibas successor ejus in epistola sua dicit: »Hunc praesumpsit, qui omnia praesumit, aperte in Ecclesia sua anathematizare« (scilicet de Theodoro Mopsuesteno superius loquens), scripserunt Armeniae episcopis, ne Theodori Mopsuesteni libros susciperent, tanquam haeretici et auctoris dogmatis Nestoriani, insimulantibus episcopis Ciliciae Rabulam et Acacium, quod hoc non ex charitate, sed ex aemulatione atque contentione fecissent.

Congregati sunt ergo in unum venerabiles Armeniae episcopi, et miserunt duos presbyteros Leontium et Aberium ad Proclum Constantinopolitanum episcopum, secundum morem, cum libellis suis, et uno volumine Theodori Mopsuesteni; scire volentes utrum [Col. 0990C] doctrina Theodori an Rabulae et Acacii vera esse probaretur.

Itaque Proclus accipiens Armeniae episcoporum libellos, et illud Theodori volumen, diligentius utraque examinans, tomum Armeniis scripsit et destinavit, in quo posuit, ad interimendas Nestorianorum versutias, qui duas in Christo inducunt personas, »unum de Trinitate incarnatum;« quem et direxit Joanni Antiocheno per Theodorum diaconum suum, continentem subter capitula ab haereticis prolata; expetens ab eo, pro communi fide servanda, ut cum suo concilio eum susciperet et subscriberet.

Joannes autem, et qui cum eo erant congregati episcopi, legentes tomum, et ejus laudantes compositionem, subscripserunt in eo, et Proclo transmiserunt.

[Col. 0990D] Hunc et Chalcedonensis synodus per relationem suam, quam Marciano imperatori direxit, ad probandum, non tantum gestis synodalibus, verum etiam epistolis fidem constare, inter sanctorum Patrum epistolas suscepit et confirmavit.

Scripsit autem idem Proclus epistolam ipsi Joanni, cui et tomum suum direxerat, in qua dicit: »Dicentes autem iterum passibilem Deum, id est Christum, confitemur eum non esse passum eo quod est, sed eo quod factum est, id est propria carne; et ita praedicantes nullo modo fallemur, quoniam quidem et unum ex Trinitate secundum carnem crucifixum fatemur, et divinitatem passibilem minime blasphemamus [Col. 0991A] (Fac., lib. I, cap. 1, ex quo emendatus locus.).«

Sed Basilius quidam diaconus sumens tomum Procli, quem Armeniis scripserat, Alexandriam venit, et Armeniorum libellos suis libellis annectens, obtulit Cyrillo ejusdem urbis antistiti.

Quibus, ut ferunt rumores, permotus [a 1Kb] Cyrillus quatuor libros scripsit, tres adversus Diodorum et Theodorum, quasi Nestoriani dogmatis auctores, et alium de Incarnatione librum, in quibus continentur antiquorum Patrum incorrupta testimonia, id est, Felicis papae Romani, Dionysii Corinthiorum episcopi, et Gregorii mirabilis cognominati. Et licet in eis libris Theodori dicta laudentur contra Arianos edita, ipsum tamen magistrum Nestorii fuisse contendunt.

[Col. 0991B] Contra quos catholicae veritatis defensores [b 1Kb] sic Acephalis responderunt: »Illos libros non esse Cyrilli, quoniam testimoniis quae contra mortuos posuisse in eis dicitur contra viventem Nestorium non est usus, neque in synodo, neque in aliquibus epistolis;« unde dicunt »illos nec dictasse Cyrillum, nec edidisse libros.«

Itaque Basilius diaconus Constantinopolim veniens libellos composuit, et archiepiscopo Proclo porrexit, associans cuncta quae antehac Cyrillo archiepiscopo obtulerat. Proclus vero jam destinaverat tomum suum Armeniis, in quo tomo nullam facit de Theodoro reprehensionis mentionem.

Quod cognoscens Basilius, scripsit libellum, in quo docuit [c 1Kb] libros Theodori vitandos, sicut Arii et Eunomii [Col. 0991C] blasphemias: quod quidem prudentibus inconvenienter eum scripsisse apparet, quoniam Arius et Eunomius unam in Christo degenerem Patris substantiam praedicaverunt. Theodorus autem, ut ipsi accusant, duas e contrario docuit in Christo naturas.

Post haec autem, occasione accepta, surrexerunt quidam monachi ab Armenia Apollinaris sectatores, duo vel tres (sicut refert Joannes Antiochenus in epistola sua) portantes excerpta capitula, ut dicebant, de libris Theodori Mopsuesteni, vel aliorum sanctorum Patrum, qui in illo tempore, sicut diximus, contra Apollinarem scripserant: et intrantes regiam civitatem, et multorum sordidantes auditum, calliditate sua omnia perturbabant. Deinde circumeuntes totius Orientis civitates et universa monasteria, damnanda [Col. 0991D] esse cum auctoribus clamabant, accusantes ea Nestoriano sensu fuisse conscripta. »Quia si Nestorius juste damnatus est, damnentur et ista, dicebant, cum suis auctoribus.« Et haec agebant, firmare volentes ea quae Apollinari sunt, qui per unam naturam Christum nobis consubstantialem non exposuit. Qui quorumdam utentes patrocinio, terrebant minis clericos, populos et monachos, qui vitam sectabantur quietam.

Tunc Joannes Antiochenus, synodo congregata, tres pro Theodoro Mopsuesteno dictavit epistolas, [Col. 0992A] et unam quidem direxit Theodosio impetatori, aliam autem Cyrillo Alexandrino, et tertiam Proclo Constantinopolitano episcopo, laudans in eis Theodorum, et ejus exponens sapientiam.

Ad haec autem imperator dirigens sacram Joanni, derogatores illos Theodori contra salutem propriam venire judicavit.

Cyrillus autem rescripto suo Theodorum praeferens, tale de accusatoribus ejus tulit judicium, quod dogmate veritati contrario tenerentur, interponens de symbolo in concilio sibi oblato ob Tesseracaedecatitas a Charisio presbytero.

Nihilominus et Proclus per Maximum diaconum suum ipsi Joanni rescribens, cujus essent illa capitula, quae Theodori dicebantur, quaesivit. Qui pro [Col. 0992B] ejus excusatione ignorare se dixit. Verumtamen duas memorati Joannis epistolas, id est primam et tertiam, laudes Theodori Mopsuesteni continentes, Chalcedonensis synodus per relationem suam Marciano imperatori directam, cum tomo Procli, quem ad Armenios direxit, et aliis sanctorum Patrum epistolis, suscepit et confirmavit.

His ergo sopitis atque transactis, mortuo Cyrillo trigesimo et secundo episcopatus sui anno, ordinatus est episcopus Alexandriae Dioscorus, qui fuit quidem archidiaconus ejusdem Cyrilli, qui neque uxorem, neque filios habuit: quem narrat opinio, civium suorum majorem habuisse dilectionem; siquidem opprimens Cyrilli haeredes, et per calumnias multas ab eis auferens pecunias, dedit eas sine fenore artopolis [Col. 0992C] [d 1Kb] et cauponibus civitatis, ut mundissimum panem et pretiosissimum vinum viliori pretio populis exhiberent.

Joanne autem archiepiscopo defuncto, Antiochenae Ecclesiae Domnus ordinatur archiepiscopus. Sed et Proclo defuncto, Ecclesiae Constantinopolitanae Flavianus sortitus est sedem.

Ipso vero tempore Ibam Edessenum episcopum quidam presbyteri et diaconi suis libellis, quasi Nestorianum, accusaverunt Domno archiepiscopo, eo quod alloquens clerum dixisset: »Non invideo Christo quia Deus factus est, quoniam si volo, et ego fio;« qui cum ascendissent Antiochiam, eos Ibas excommunicavit; sed superveniente festivitate quadragesimae Ascensionis, jussi sunt a Domno excommunicatione [Col. 0992D] absolvi, sub ea conditione ut Antiochia non exirent, alioquin a suo deponerentur ordine.

Sed quidam eorum archiepiscopi Domni praecepta contemnentes, profecti ad comitatum, sacros apices meruerunt ad Photium, Eustathium et Uranium episcopos, ut in Beryto audirentur: fuerunt autem cum iis Eulogius diaconus Constantinopolitanus, et Damascius vir spectabilis, tribunus et notarius: quod cum agnitum fuisset illos clericos Constantinopolim perrexisse, damnati sunt a Domno et ejus concilio.

Et post haec Ibas Beryto ad audientiam occurrit: [Col. 0993A] cui cum accusatores, sicut gesta demonstrant, nihil probare potuissent, supervenit relatio et postulatio clericorum Edessenorum flagitantium pro Ecclesia episcopi sui praesentiam, in qua sibi arrogaverunt omnes poenas horribilis gehennae, si meminissent tale aliquid dictum in illo tractatu de quo Ibas accusabatur, et judicibus non manifestassent. Quamobrem fecerant judices accusatores ipsos cum suo episcopo in secretario communicare, simulque pacificos dimiserunt.
[47Kb]


CAPUT XI.[Col. 0998C] De Eutyche presbytero, et Hegumeno et ejus haeresi, ejusdemque damnatione.
(Ex actis concilii Constantinopolitani sub Flaviano, quae inserta sunt actis concilii Chalcedonensis.)

His temporibus Eutyches quidam presbyter et archimandrita, praesidens Constantinopoli celeberrimo monasterio, urgente Satana, praedicabat Dominum nostrum Jesum Christum consubstantialem nobis non esse secundum carnem, sed de coelo corpus habuisse, rursusque varians dicebat ante adunationem duas in Christo fuisse naturas, post adunationem vero unam factam esse.

Quem audiens talia docentem et praedicantem Eusebius episcopus Dorylenae civitatis provinciae Phrygiae [Col. 0998D] Salutariae, cum esset orthodoxus et purus etiam amicus, prohibuit eum talia sapere et docere. Sed pertinaciter Eutyche audire nolente, retulit Eusebius causam ad Flavianum Constantinopolitanum episcopum.

Quin et ingressus est [a 1Kb] ejus concilium, quod collectum fuerat pro Florentio Sardeorum metropolitano adversus episcopos sub eo constitutos Joannem (Hyrcanorum) et Cossinium (Hierocaesareae); et data forma de aliquibus causis eorum, libellos obtulit Eusebius Flaviano et omni concilio, conjurans omnes advenire adversus Eutychem presbyterum, ut sub [Col. 0999A] eorum praesentia convinceretur ab eo haeretica dogmata sapere et docere.

His Flavianus episcopus auditis, per Joannem [a 1Kb] presbyterum et defensorem, et Andream diaconum, Eutychem ad concilium suum venire praecepit. Quibus euntibus ad se, tale Eutyches reddidit responsum: »Hoc apud se esse decretum, ut nunquam egrederetur a sua fraternitate, sed tanquam in sepulcro degeret in monasterio.«

Secundo vero conventu postulavit Eusebius duas Cyrilli synodicas recitari epistolas, unam quam Nestorio direxerat, cujus principium est: Obloquuntur de me quidam apud tuam fraternitatem,, etc., et alteram ab eo Joanni Antiocheno directam, cujus est principium: Laetentur coeli et exsultet terra, etc., quas [Col. 0999B] et synodus Chalcedonensis postea suscepit.

Quod cum fuisset factum, Eutyches rursus per Mamam et Theophilum presbyteros scripto vocatus est ad concilium: qui ad eum minime ingressi, audierunt ab ejus monachis quod aegrotaret, et ideo eum videre non possent. Ingressi sunt tamen ad eum postea, et obtulerunt ei synodicam chartam.

Quibus iterum dedit responsum: »Ego definitum apud me habeo, extra mortis necessitatem, non egredi monasterium: sed hanc chartam manu mea scriptam accipite, et synodo offerte.«

Et post haec, recusante illo, renuntiaverunt [b 1Kb] concilio ejus excusationem. Eutyches direxit tomos per monasteria cum suis dogmatibus ad abbates, ut subscriberent ea. Innotuit hoc concilio Eusebius episcopus.

[Col. 0999C] Et rursus Flavianus una cum suo concilio per Memnonem presbyterum, et Epiphanium et Germanum diaconos, scripto eum tertia vocaverunt vocatione; quibus cum identidem Eutyches de infirmitate excusaret, compellentibus tamen eis qui missi fuerant, petiit unius septimanae dilationem, ut post septem numerum dierum [c 1Kb] audientiae occurreret.

Qui refugiens ad imperatorem Theodosium, impetravit ab eo, ut fertur, per Chrysaphium eunuchum, quem Eutyches susceperat de sacro baptismate, ut cum patricio Florentio et Magno Silentiario concilium illud Flaviani ingrederetur; timere enim se dicebat Flaviani calumnias.

Postquam ire secum meruit Magnum Silentiarium, [Col. 0999D] cum imperatoris scripto accepit et officium excubitorum et chlamydatorum, et venit ad concilium: in quod ingressus recitavit, qui cum ipso erat, Magnus Silentiarius, in synodo [d 1Kb] imperatoris mandatum, ita se habens: »Si pacem cogitamus sanctarum Ecclesiarum, et catholicae fidei custodire volumus rectam, et Deo inspirante praedicatam fidem a parentibus nostris, qui in Nicaea congregati sunt, trecentorum decem et octo episcoporum, et ab his qui Ephesi interfuerunt damnationi Nestorii [e 1Kb] ; hoc ergo volumus, [Col. 1000A] ne scandalum in praedicta catholica fide immittatur. Et quoniam scimus magnificentissimum Florentium patricium esse fidelem, et probatum, et recta fide, volumus eum interesse audientiae synodi, quoniam sermo de fide est.«

Et superveniente patricio Florentio, et eo sedente, flagitabant episcopi ab Eutyche ut confiteretur Dominum nostrum Jesum Christum consubstantialem nobis secundum carnem, in duarum naturarum unitione. At ille libellum suum legi petebat, et credere se dicebat secundum Nicaeni concilii fidem. Interrogante autem patricio Florentio Eutychen, si diceret Christum, qui ex virgine est, consubstantialem nobis, duasque in eo unitas naturas; confiteri se quidem hoc, ante adunationem, post adunationem autem, [Col. 1000B] unam se confiteri dicebat.

Et dicente ad eum synodo: »Oportet te hoc confiteri, et anathematizare omne dogma huic fidei contrarium,« respondit, »non se dixisse hoc prius, sed posse se dicere, quia ipsi dicebant; sequi se tamen Patres aiebat, quoniam in Scripturis hoc non invenerat explanatum, nec Patres ita dixisse.« Surgens autem sancta synodus anathematizavit eum.

Cui identidem patricius Florentius dixit: »Qui non confitetur duas in Christo naturas, non credit recte.« Ille autem dixit, »legem se habere sancti Cyrilli et Athanasii, qui ex duabus quidem naturis [f 1Kb] dixerunt ante adunationem, post adunationem autem et Incarnationem, non duas naturas, sed unam;« surgens autem sancta synodus, iterum anathematizavit [Col. 1000C] eum.

Venerabilis vero Flavianus, quoniam Valentini et Apollinaris haereticorum errore Eutyches aegrotasset, exspolians eum honore presbyterii, anathematizavit atque damnavit; et conclusis gestis, in ejus damnationem concilium subscripsit.

Quibus gestis jungens epistolam suam venerabilis Flavianus Leoni papae direxit, et quid in concilio gestum fuerat, allegavit fideliter. Et Eutyches de sua damnatione papae Leoni scribens, posuit edicta apud Constantinopolim, et injustitiam se fuisse passum, populum contestatus est.

Leo vero direxit Flaviano tomum, sanam Incarnationis Christi doctrinam continentem, et mirifice perimentem Eutychetis assertiones, cujus principium [Col. 1000D] est post prooemium: Lectis dilectionis tuae litteris, etc.

Eutyches vero obtulit preces imperatori, questus de falsitate gestorum, quasi aliqua a notariis superaddita fuissent, aliqua vero dicta [g 1Kb] , nec gestis inserta. Et postulavit ut sub praesentia Thalassii episcopi et Florentii patricii rursus in palatio, Flaviano occurrente, ipsum congregaretur concilium, ut interrogatione personarum veritas panderetur.

Annuit imperator fieri, et easdem preces manu [Col. 1001A] sua ita subscripsit: »Deponant apud reverendissimos episcopos, non solum qui dudum convenerunt, verum etiam et apud reverendissimum Thalassium, ut omnibus his praesentibus, quae supplicatio loquitur, negotii veritas inquiratur.«

Cumque concilium congregaretur, Eutyches absens factus, ad vicem suam misit Constantinum diaconum ad concilium, ut pro eo respondens examinantibus judicibus, gestorum falsitas reprehenderetur: sed discussis gestis, instantibus notariis, cum episcopis Deum timentibus, cum Eutycheti aliqui faverent pro tempore, nihil falsitatis inveniri potuit: sed hoc tantum actum est, ut apud magistrum officiorum gesta conficerentur de falsitate notariorum, astantibus aliquibus laicis de officio principis, [Col. 1001B] qui interfuerant gestis ipsis tempore concilii.

Postea expetivit a Flaviano imperator fidei ejus confessionem, manu ejus scriptam et subscriptam; scripsit ergo Flavianus fidem suam manu propria, et imperatori in hoc themate direxit:

»Flavianus episcopus Constantinopolitanus amatori Christi [a 1Kb] imperatori nostro Theodosio salutem.

Nihil ita convenit sacerdoti Dei et dogmatibus erudito divinis, quam paratum esse ad satisfactionem omni petenti rationem de spe, quae in nobis est et gratia (I Petr. III, 15); Non enim erubesco Evangelium Dei; virtus enim Dei est ad salutem omni credenti (Rom. I, 16).

Quia ergo et nos, misericordia regis omnium Christi Dei, sacerdotium tale sortiti sumus, sapimus [Col. 1001C] recte et inculpabiliter, semper Scripturas divinas sequentes, expositionem sanctorum Patrum, qui in Nicaea convenerunt, et centum quinquaginta qui hic congregati sunt, et qui in Epheso sub sanctae memoriae Cyrillo, qui fuit Alexandrinorum episcopus.

Et praedicamus Dominum nostrum Jesum Christum, ante saecula quidem ex Deo Patre sine principio natum secundum divinitatem; in novissimis autem diebus eumdem, propter nos et propter nostram salutem, ex Maria virgine secundum humanitatem.

Ex duabus itaque naturis [b 1Kb] confitentes Christum post Incarnationem ex sancta Virgine et inhumanatum, in una substantia, et in una persona, unum [Col. 1001D] Christum, unum Filium, unum Dominum confitemur.

Et unam quidem Dei Verbi naturam, incarnatam tamen et inhumanatam dicere non negamus, eo quod ex ambabus unus atque idem sit Dominus noster Jesus Christus.

Eos vero qui aut duos filios, aut duas substantias, aut duas personas annuntiant, et non unum eumdemque Dominum nostrum Jesum Christum Filium Dei vivi praedicant, anathematizamus et alienos esse ab Ecclesiis judicamus.

Et ante omnes Nestorium impium anathematizamus, et sapientes ea quae ejus sunt et loquentes: [Col. 1002A] abscindantur hujusmodi a filiorum adoptione, promissa recte credentibus.«

Et subscriptio: »Domine Jesu Christe, adjuva nos;« et iterum: »Haec scripsi manu mea ad satisfactionem vestrae potestatis, ut confundantur calumniam facientes nostrae simplici conversationi.«
[153Kb]


CAPUT XII.[Col. 1003D] De synodo Ephesina secunda, et Flaviani morte.
(Ex actis concilii Ephesini II, quae inserta sunt actis concilii Chalcedonensis, et ex epistola sancti Leonis.)

Postquam ergo nihil probatum est notariis de falsitate gestorum, Eutyches petiit Dioscorum Alexandrinum episcopum, ut quaereret quae de illo acta sunt, et causam examinaret. Agebat igitur apud principem universalem fieri synodum, ut probaretur judicium Flaviani. Scripsit ergo Dioscorus Theodosio [Col. 1004A] imperatori, quia aliam fieri synodum generalem oporteret, et ut fieret, persuasit Eutyches.

Annuit imperator, et dirigens sacram Dioscoro in Alexandriam, praecepit ut eum decem metropolitanis episcopis alios, quos voluisset, ipse eligeret, et veniret Ephesum, et, congregato universali concilio, Eutychetis causam discuteret: jubens Barsumam archimandritam interesse concilio, et vices agere omnium monachorum, Orientales episcopos accusantium.

Theodoritum vero Cyri episcopum adesse concilio interdixit, et in sua civitate permanere eum jussit. Jam enim Ibam Edessenum episcopum, ne synodo adesset per filium suum, quem superius dixi, Chrysaphium, in multas mansiones Eutyches relegarat [Col. 1004B] exsilio.

Et fit Ephesi generale concilium, ad quod convenerunt, Flavianus quidem et Eutyches, tanquam judicandi, Juvenalis et Thalassius, et omnes illi metropolitani episcopi cum suis conciliis, et judices Constantinopolitani concilii [a 1Kb] , qui Eutychen judicaverant. Dioscorus vero secum habebat fortissimos milites reipublicae, cum monachis Barsumae.

Et sedentibus in basilica Dei genitricis Mariae illis episcopis, Ecclesiae Romanae legati [b 1Kb] , vices habentes papae Leonis, assidere non passi sunt [c 1Kb] , eo quod non fuerit data praesessio sanctae sedi eorum; insuper etiam, quod non lecta fuerat ad Flavianum epistola in Eutychetis damnatione a papa Leone scripta, et occultata fuerat epistola ejus, per supra memoratos [Col. 1004C] legatos ad ipsam synodum directa, et est ejus principium: Religiosa clementissimi principis fides, etc.

Cumque Flavianus judicaretur a synodo propter Eutychetis damnationem, Dioscorus libellum quem Eutyches manu sua portabat jussit suscipi et recitari. Et cum recitaretur, surgens Dioscorus, et stans in suppedaneo sedis suae, dicebat concilio: »Optima Eutychetis fides concordat fidei trecentorum decem et octo sanctorum Patrum, et recte credit Eutyches, fratres.«

Tunc synodus jussione Dioscori Ibam Edessenum damnavit ut absentem, multis nescientibus episcopis quid de illo actum fuisset. Et tertio vocatum, tanquam contemptorem, et non occurrentem ad [Col. 1004D] sanctum concilium, damnavit absentem.

Clamabatur autem, quoniam testimonium contra eum perhibebatur ab adversariis, tanquam dixisset: »Non invideo Christo facto Deo, quoniam si volo, et ego fio,« et quasi dixisset: »Hodie Christus factus est Deus;« et alia hujusmodi, et propter epistolam ad Marim ab Iba directam.

Iterum synodus, auctore Dioscoro, Theodoritum episcopum Cyri damnavit absentem, et nec egressum de sua civitate propter illa quae scripsit contra duodecim anathemata Cyrilli, et propter epistolam [Col. 1005A] missam ab eo clericis et monachis, et laicis, contra Ephesi synodum I ante Ecclesiae pacem.

Ad haec damnavit quoque memorata synodus Eusebium episcopum Dorylaei, eo quod dixerit »duarum naturarum perfectarum Christum.«

Et cum eo damnavit similiter Flavianum Constantinopolitanum episcopum, quasi male damnantem Eutychem, et quia dixerit »in duabus naturis cognosci Christum.« Quare surgentes quidam venerabiles episcopi, tenuerunt genua Dioscori, et rogabant ne Flavianus innocens damnaretur, qui nec diu petere potuerunt, metu militum et monachorum stantium cum gladiis et fustibus.

Deposuit quoque et Sabinianum episcopum Perrhensium: post omnes autem et Domnum Antiochenum [Col. 1005B] remanentem ab orthodoxorum depositione, quia particeps factus Dioscori in depositione orthodoxorum et Eutychetis absolutione.

Depositus est autem dolo Dioscori sic. Postquam consensit in omnibus Dioscoro, datis in medio ejus epistolis, quas ad ipsum Dioscorum Antiochenus Domnus contra duodecim Cyrilli capitula scripserat, eo quod essent obscura, damnavit aegrotum et absentem illa die.

Haec ergo synodo decernente, et restituente Eutycheti presbyterii dignitatem, et ministerii praesulatum, Flavianus quidem et Eusebius custodiae mancipantur [a 1Kb] .

Porro locum obtinentes papae Leonis omnibus quae gesta sunt contradixerunt: Flavianus autem, [Col. 1005C] contra se prolata sententia, per ejus legatos sedem apostolicam appellavit libello, et hunc terminum illa synodus habuit.

His ergo omnibus malis a Dioscoro perpetratis, caesus Flavianus, et multis injuriis affectus, dolore plagarum migravit ad Dominum, ordinatusque est pro eo Anatolius diaconus, qui fuit Constantinopoli apocrisiarius Dioscori; et pro Domno Antiocheno ordinatus est Maximus, et pro Iba Nonnus, et pro Sabiniano Athanasius, pro Theodorito autem et Eusebio nullus ordinatus est.

Soluto ergo illo concilio, et ad suas sedes reversis episcopis, scissio facta est inter eos, qualis antea nunquam contigerat. Aegyptii, Thraces et Palaestini episcopi Dioscorum sequebantur; Orientales, Pontici [Col. 1005D] et Asiani sanctae memoriae Flavianum, quod schisma permansit usque ad obitum Theodosii principis.

Sed quaerenti plenius scire latrocinia Dioscori in ipsa synodo perpetrata, prima actio synodi Chalcedonensis, in qua nec nominandi Ephesini concilii II recitata sunt acta et gestis inserta, legenti omnia plenissime innotescit; nam nos ista nuper Alexandriae de Graeco in Latinum translata suscepimus.

Porro legati sedis apostolicae ab ipso concilio fugientes [Col. 1006A] retulerunt papae Leoni iniquitates Dioscori; quomodo Dioscorus vi magis quam justitia in illa egerit synodo, in qua, ingesto timore [b 1Kb] , episcopi subscripserunt in Eutychetis absolutionem, et orthodoxorum episcoporum depositionem haeresim non recipientium, et quomodo omnibus gestis ejus contradixerunt.

Quos secutus Theodoritus episcopus papae suggessit quanta mala pertulerit ex insidiis Dioscori, rogans ut celerius tali causae subveniretur, per alium conventum episcoporum, ne haeretica Eutychetis dogmata permanerent a Dioscoro confirmata.

Sed fortissimus Leo, audiens legatorum suorum suggestionem, et Theodoriti querelas suscipiens, litteris suis ad Theodosium imperatorem et Pulcheriam [Col. 1006B] Augustam petit ut fieret intra Italiam generale concilium, et aboleretur error fidei, per violentiam Dioscori factus.

Valentinianum autem imperatorem et Eudoxiam uxorem ejus [c 1Kb] , ad memoriam beati Petri, cum multis episcoporum, genibus provolutus, Romanus pontifex deprecatus est ut imperatorem Theodosium hortarentur aliam fieri synodum, ad retractandum illa quae a Dioscoro male acta atque perpetrata fuerant, in damnatione Flaviani episcopi et orthodoxorum depositione.

Eis scribentibus et petentibus rescripsit Theodosius imperator, Flavianum laesibilis novitatis reum, dignum mortis debitum suscepisse, ut ideo omnis pax et concordia in Ecclesia regnaret, principe [Col. 1006C] contentionis, sacro judicio, humanis rebus ablato. Illos vero qui depositi fuerant indignos sacerdotio fuisse, et qui digni judicati sunt, a synodo esse susceptos.

Haec de Flaviano Theodosius Arcadii principis filius, nepos imperatoris Theodosii majoris, cujus temporibus omnia haec scandala contigisse noscuntur.
[64Kb]


CAPUT XIII. De synodo Chalcedonensi et de damnatione Dioscori. [Col. 1010B]
(Ex actis concilii Chalcedonensis et Breviculo historiae Eutychianistarum.)

Sed eo defuncto, cum Marcianus imperii culmen fuisset adeptus, pro illa papae et principum Romanorum petitione, universale concilium in Nicaea congregari jussit: ubi occurrentibus sexcentis triginta episcopis, et eis sedentibus, legati papae Leonis Marcianum petierunt ut sui praesentiam praestaret concilio, alioquin ipso absente ipsi ad concilium non occurrerent; et ita jussit imperator synodum transferri Chalcedonam, ut, de proximo ad concilium veniens, eorum impleret petitionem.

Formidabant autem aliqui episcoporum ne ab Eutychianis tumultus a Constantinopoli de vicino nasceretur; sed imperatore promittente nullum audere [Col. 1010C] tale aliquid pertentare, apud Chalcedonam synodus sedit.

Igitur perspectis iis quae in secunda synodo Ephesina gesta sunt coram sacro senatu, et Constantino et Beroniciano a secretis, et omni universali concilio, cum Paschasino et Lucentio episcopis, et Bonifacio presbytero, locum tenentibus Leonis papae Romani, et Anatolio Constantinopolitano, praesente Dioscoro et omnibus metropolitanis episcopis, ut quaereretur depositio et mors Flaviani, et depositio orthodoxorum episcoporum qui pro fide depositi sunt.

Et prima quidem sessione, recitante Berociniano gesta nefandi concilii Ephesini II, in quibus [Col. 1010D] continebantur de Eutyche Constantinopoli acta, lecta sunt etiam et gesta synodi Ephesinae I, in qua Nestorius a Cyrillo damnatus est, et gestis inserta: et omnibus rite discussis, clamantibus episcopis: »Anathema Nestorio; anathema Eutychi; anathema qui dividit; anathema qui confundit!« Iniquitas Dioscori reserata et manifestata est de Flaviani morte [a 1Kb] et de episcoporum orthodoxorum depositione.

Et ita soluto primo conventu, secundo secretario, interloquentibus judicibus, ut cum omnium episcoporum deliberatione fides tractaretur et confirmaretur, lectae sunt duae epistolae Cyrilli, quae in concilio [Col. 1011A] Flaviani (sicut diximus) gestis Constantinopoli continentur.

Lectus est etiam tomus papae Leonis ad memoratum Flavianum contra dogma Eutychis directus. Et dubitantibus Illyricianis et Palaestinis episcopis sanctis in aliquibus locis ejus, Theodoritus episcopus et Aetius archidiaconus Constantinopolitanus, ex dictis et epistolis ejus, similia Cyrillum scripsisse docuerunt. Et clamantibus Aegyptiis et Illyricianis episcopis: »Omnes peccavimus, omnes veniam petimus,« dilatio dierum quinque concessa est, ut cum omni deliberatione fides tractaretur et confirmaretur.

Et ita secundo conventu soluto, tertio quoque secretario libellos obtulit Eusebius Dorylaei episcopus adversus Dioscorum, et synodo questus est de [Col. 1011B] sua et piae memoriae Flaviani depositione, et de consensu ejusdem Dioscori in dogma Eutychis, et ut vocaretur ab eis, et ab eis convinceretur de his accusationibus. Sed quaesitum est, si venisset Dioscorus, et inventus non est, ad quem directi sunt episcopi Constantinus Bostrensis, et Atticus Zelensis [a 1Kb] , et Acacius Ariarathirensis [b 1Kb] , et Himerius lector et notarius, ut eum scripto convenirent, ut ad concilium occurreret. Quibus Dioscorus respondit: »Custodior ego, si permittunt me descendere, dicant magistriani; ego enim paratus sum venire, sed prohibeor.« Haec scripto mandavit concilio Dioscorus; sed adveniens adjutor magistri officiorum, dedit ei facultatem ut libere ad concilium occurreret. Rursusque ad eum directi sunt Pergamius Cecropius, [Col. 1011C] et Rufinus [c 1Kb] episcopi, ut rursum scripto eum convenirent ne ad concilium venire contemneret, sed magis satisfaceret concilio de his quae ab Eusebio dicebantur. At ille respondit eis: »Judicent de his judices et senatores; ego aegritudine gravatus, ad concilium venire non possum.« Et tertio vocatus est ad concilium per Francionem, Julianum et Joannem episcopos, cum Palladio notario, ut verbis ejus scriptis intimarent concilio quid Dioscorus remandaret; sed in hac tertia vocatione, inepta Dioscorus responsione venire differens, concilium damnationis in eum protulit sententiam, quae missa est pio imperatori, subscribentibus in ea episcopis. Depositus est ab episcopatu Dioscorus septimo ordinationis suae anno. Clericis vero Alexandrinis mandavit concilium, jam [Col. 1011D] eum non putarent episcopum esse, sed omnino cognoscerent eum de gradu suo esse dejectum. Sed et aliquibus putantibus Dioscorum recuperare posse episcopatum, propositum est edictum, et omnibus manifestatum est Dioscorum irrecuperabiliter honore fuisse abjectum.

Quarto autem secretario, interloquentibus judicibus, simili sententiae, qua Dioscorus judicatus est, hos episcopos subjacere, Juvenalem Hierosolymitanorum, Thalassium Caesareae Cappadociae, Eusebium [Col. 1012A] Ancyrae Galatiae, Eustathium Beryti, et Basilium Seleuciae Isauriae, qui potestatem habuerunt et principes fuerunt tunc Ephesini latrocinii, ut alieni ab episcopatu fierent. Et post haec quinque dierum dilatione facta, ut unusquisque episcopus quomodo crederet scripto proferret, et ut eligeret Anatolius episcopus certos et idoneos ad tractandum episcopos, et deliberaretur regula fidei et firmaretur: firmata est autem fides Nicaeni concilii, et Constantinopolitani, et Ephesini I, et epistola Leonis papae, quae et ab omnibus subscripta cognoscitur.

Rursus interloquentibus judicibus de Juvenale et Thalassio, Eusebio, Basilio, et Eustathio episcopis, quid concilio videatur [d 1Kb] , acclamavit omne concilium: »Dioscorum Deus deposuit, homicidam Deus [Col. 1012B] deposuit.« Et intercedente pro eis concilio, quia consenserant in subscriptione supra memoratae papae Leonis epistolae, et ne majus iterum nasceretur schisma, jussi sunt in concilio permanere.

Post haec duodecim episcopi Aegyptii libellos obtulerunt fidei cum illusione [e 1Kb] . Sed judicante concilio, ut Eutychen anathematizarent, et subscriberent tomo papae Leonis, dixerunt illi hoc non se facere posse, donec ordinaretur Alexandrinus episcopus, ut cum ejus jussione sine suo periculo hoc implerent, et pro multitudine Aegyptiorum episcoporum solos se facere non posse. Et decretum est ut, datis ab eis fidejussoribus, sacramento praestito, exspectarent ordinationem Alexandrini episcopi, et consentirent, et subscriberent ad omnia synodalia instituta. [Col. 1012C] Hoc de archimandritis et monachis aliquibus similiter excusantibus in concilio ordinatum est, ut dilationem acciperent.

Et ita quarto secretario peracto, quinta sessione hoc actum est, tractantibus episcopis et judicibus, ut fides confirmaretur, et ex tractatu Anatolii Constantinopolitani episcopi, et omnium episcoporum metropolitanorum, dictatum est fidei symbolum, cum definitione, et ab omnibus confirmatum est. Et legente illud Aetio archidiacono, acclamatum est ab omni synodo: »Haec Patrum fides Cyrilli et Leonis [f 1Kb] : multos annos imperatoribus!« Et petiverunt rursus acclamatione, ut mox ab omnibus metropolitanis et toto concilio sine dilatione subscriberetur. Sed intermissum est a judicibus, ut primum principi [Col. 1012D] legeretur; et cum hoc fieret, soluta est synodus.

Sexto autem secretario adveniens Marcianus imperator ad concilium [g 1Kb] cum judicibus et sacro senatu, allocutionis verba fecit in concilio, et inter alia dixit, »se ad confirmandam fidem, non ad potentiam ostendendam, exemplo Constantini, synodum [h 1Kb] intrasse: unde abjecta omni pravitate et avaritia, quorumdam amputatis erroribus, in perpetuum quae a vobis ordinata fuerint observentur.« Et recitata [Col. 1013A] fidei definitione, et ab omni concilio sine aliqua dubitatione, et ab omnibus subscripta est.

Septimo quoque secretario, tres actae sunt causae, propter quod tres ejus computantur actiones.

Prima est qua firmata sunt quae convenerunt [a 1Kb] inter Maximum Antiochenum et Juvenalem Hierosolymitanum episcopos, ut duae Phoenices et Arabia parerent sedi Antiochenae, Hierosolymitanae vero tres Palaestinae provinciae.

Alia quoque celebrata est actio, in qua Theodoritus episcopus Cyri, quem Dioscorus expulerat, orthodoxus judicatus est, et dignus sede sua.

Tertia vero actio est, ubi causa Ibae Edesseni episcopi, qui similiter fuit per violentiam Dioscori ab episcopatu depositus, legitur esse discussa, in [Col. 1013B] alterum diem finali dilata sententia.

Octavo autem secretario decima actione eadem causa finita est, ubi et relecta sunt gesta apud Photium et Eustathium atque Uranium in Tyro ac Beryto celebrata, in quibus continentur et illa quae apud Theodosium imperatorem super ejus fuerant negotio acta. Sed et gesta apud Domnum episcopum Antiochiae prius habita, necnon et ipsius Ibae epistola ad Marim Persam scripta, in eadem actione orthodoxa pronuntiata monstratur: ex ejus tenore dignus judicatus est Ibas episcopatum suamque Ecclesiam recipere.

In qua actione id etiam invenitur decretum [b 1Kb] , ut quod sub Dioscoro in Epheso congregatum est, nec vocaretur concilium, atque ut peteretur ab imperatore [Col. 1013C] ut hoc ipse lege sanciret.

Nono quoque secretario acta est actio, ubi Bassianus, qui ad civitatem Evazensium episcopus ordinatus est, et Ecclesiae incubuerat Ephesinae, et Stephanus, qui et ipse male ordinatus, praedictum Bassianum de Epheso expulerat, judicati sunt ambo removendi, et ut alius ipsi Ecclesiae ordinaretur. Sed quia fuit aliquorum diversa sententia, causae terminus in sequentem dilatus est actionem.

Decimo ergo secretario eadem causa finita est, et omnium concordi sententia uterque judicatus est amovendus: alia vero causa est [c 1Kb] , Eunomii Nicomediensis atque Anastasii Nicaeni altercationem continens, super civitatem Basilinopolim, quis eorum illic ordinaret episcopum; et interdictum est ne [Col. 1013D] hoc Nicaenus aliquando praesumeret.

Undecimo secretario duae actae sunt actiones; prima, in qua Ecclesiae Parensium [d 1Kb] redditus est Sabinianus [e 1Kb] episcopus, quem Dioscorus expulerat, et Athanasium fecerat illo restitui. Qui pro criminibus objectis, cum saepe devocatus ad judicium non occurreret, et episcopatui renuntiaret, a Domno Antiocheno fuerat ante damnatus.

Et alia, in qua, post discessum judicum et senatorum et legatorum apostolicae sedis, regulae constitutae [Col. 1014A] sunt ecclesiasticae, et quaedam privilegia deputata Constantinopolitanae Ecclesiae, usurpante sibi hoc Anatolio ejusdem urbis episcopo, occasione accepta ex Dioscori damnatione.

Quod alia die cognoscentes legati papae Leonis (quae est ultima et duodecima dies concilii), petiverunt ut rursus cum judicibus ad concilium convenirent: quibus requirentibus a concilio quid pridie fuerit ordinatum, lectis gestis cognoverunt quid Anatolius, consentiente concilio, egerat et obtinuerat: quibus ejus praesumptioni contradicentibus, a judicibus et episcopis omnibus illa contradictio suscepta non est; et licet sedes apostolica nunc usque contradicat, quod a synodo firmatum est, imperatoris patrocinio, permanet quoque modo.
[137Kb]


CAPUT XIV. De exsilio Dioscori et ordinatione Proterii Alexandrini episcopi.
(Ex eodem Breviculo, Prisco rhetore et libello episcoporum Aegypti ad imperatorem.)

Expleto ergo magno et venerabili Chalcedonensi concilio in duodecim secretariis et sexdecim actionibus, [Col. 1016B] Dioscorus quidem exsulare in Gangrena civitate praeceptus est; reversi sunt autem Alexandriam qui cum eo venerant episcopi et clerici, Athanasius Busiridos episcopus, et Nestorius Phlagoneos, et Auxonius Sebennytensis, et Macarius Chabasenensis, qui consederant in Chalcedone, et anathematizaverunt Eutychen et ejus dogma, cum Dioscori damnatione, epistolae papae Leonis subscribentes, ut cum omnium civium voluntate eligerent ordinandum episcopum, sacris ob hoc litteris praecedentibus ad Theodorum tunc Augustalem.

Collecti sunt ergo nobiles civitatis, ut eum qui esset vita et sermone pontificatu dignus eligerent. Hoc enim et imperialibus sanctionibus jubebatur. Cumque super hoc multa dubitatio processisset, volentibus [Col. 1016C] civibus neminem penitus ordinare, ne adulteri viderentur (Dioscoro quippe vivente), novissime in Proterium universorum sententia declinavit, utique cui et Dioscorus commendavit Ecclesiam, qui et eum archipresbyterum fecerat. Ordinatus ergo Proterius [a 1Kb] , praesentibus supra memoratis episcopis, qui in synodo, sicut dictum est, subscripserant, inthronizatur.
[4Kb]


CAPUT XV. De ordinatione Timothei Aeluri et de morte Proterii.
(Ex Breviculo Eutychianistarum et Zacharia rhetore ac Prisco. Apud Evagr. lib. II, cap. 10.)

Inthronizato autem eo, divisio et discessio populi [Col. 1017C] orta est [a 1Kb] , eo quod viveret Dioscorus, et esset in exsilio. Multa ergo pericula Proterius passus est, ita ut militari pro custodia indigeret auxilio, plurimo tempore sui pontificatus, et usque ad mortem Marciani imperatoris inimicorum manus valuit evadere.

Sed Timotheus quidam cognomento Aelurus, et Petrus Moggus [b 1Kb] diaconus, qui de ordinatione fuerunt Dioscori, ab Alexandrina Ecclesia se separaverunt, nolentes communicare Proterio, quos cum Proterius episcopus ad ministerium proprium revocare non posset, utrosque damnavit.

At illi captata morte Marciani imperatoris, collectis turbis haereticorum, qui Dioscorum sequebantur, ordinato episcopo Timotheo Aeluro, veniunt Alexandriam, et ante triduum Paschae, quo coena Domini [Col. 1017D] celebratur, ab ipsis turbis concluditur in Ecclesia sanctae memoriae Proterius, quo se timore contulerat: ibique eadem die in baptisterio occiditur, laniatur, ejicitur, et funus ejus incenditur, sparguntur et cineres ejus in ventos.

Ab isto ergo Timotheo duo episcopi Alexandriae coeperunt esse, et dum Ecclesias tenuissent, solverunt eam, quam habebant, unitatem, expulsis ab eis plurimis episcopis orthodoxis, qui sub evangelistae erant sede beatissimi Marci.

Interea Leo sumit imperium, ad quem tanti facinoris [Col. 1018A] catholicorum querela pervenit, ascendentibus ad imperialem civitatem cum clericis aliquantis Alexandrinae Ecclesiae episcopis, qui erant a Timotheo sedibus suis pulsi. Supplicationes ab eis oblatae sunt Leoni imperatori, quatenus mors vindicaretur Proterii, et expelleretur episcopali sede Timotheus Aelurus, tanquam non legaliter institutus.

Haec quidem egerunt episcopi et clerici synodi Chalcedonensis defensores; sed etiam a parte Timothei quidam episcopi et clerici Timothei ascendentes, functi legatione pro Timotheo Aeluro, dederunt et ipsi petitiones imperatori, contra synodum saepe facientes, ut eadem Chalcedonensis synodus tolleretur; e contra illi a parte Proterii vindictam sceleris postulabant [c 1Kb] .

[Col. 1018B] Et ambarum partium supplicationes imperator legens, et considerans nimis esse grave, vexari tanto itinere sacerdotes, quorum aut aetas, aut infirmitas, aut paupertas hunc laborem subire prohibebat, impossibile judicavit eos congregari, sed scripsit singularum civitatum episcopis de utroque negotio, consulens quid fieri oporteret, vel de ordinatione Timothei, vel de terminis synodi Chalcedonensis. Et direxit per totum Orientem magistrianos, mittit et Anatolius episcopus Asclepiadem diaconum suum, per quos omnes illi episcopi, qui Chalcedone fuerant congregati, quid Alexandriae gestum fuit, agnoscerent.

Qui rescribunt Chalcedonensem synodum usque ad sanguinem vindicandam, eo quod non alteram fidem [Col. 1018C] teneret, quam synodus Nicaena constituit. Timotheum vero non solum inter episcopos non haberi, sed etiam Christiana appellatione privari: et hae epistolae vel relationes episcoporum omnium in uno codicis corpore vocantur Encyclia.

Quo facto scripsit imperator Leo duci Alexandriae Stilae, ut pelleret quidem ab episcopatu modis omnibus Timotheum, inthronizaret autem alium, de creto populi, qui synodum vindicaret.
[28Kb]


CAPUT XVI. De ordinatione Timothei catholici et Petri haeretici.
(Ex Breviculo Eutychianistarum, Prisco et Zacharia rhetoribus.)

[Col. 1019D] Jussione suscepta dux Stila fecit quae fuerant imperata, et exsilio relegatur Timotheus Aelurus Chersonam arcta custodia, et fit pro Proterio Timotheus cognomento Salophaciolus, sive asbus [a 1Kb] .

Hic Timotheus catholicorum episcopus vixit quidem sine seditione quiete in Alexandrina Ecclesia, omni tempore Leonis, et omni tempore Zenonis, donec Basiliscus arriperet tyrannidem, Zenone in Isauriam fugiente.

Et cum Basiliscus tenuisset imperium, scripsit universo orbi sanctionem suam, quam appellavit encyclicam [Col. 1020A] contra Chalcedonense concilium. Tunc enim Basilisco reddente episcopatum Timotheo Aeluro, et haereticis sedibus suis restitutis, fugit Timotheus catholicus in Canopi castellum, et in monasterio latuit. Petrus haereticus iterum se cum Timotheo junxit, cum quo fuerat ante damnatus.

Postquam ergo imperator Zenon reversus est ad imperium, Timotheus Aelurus metuens zelum quem habebat circa Chalcedonense concilium, optavit sibimet mortem, et istud perseveranter orans ab humana vita, hausto veneno, solutus est. Dicunt vero sequaces ejus, praescisse eum diem mortis suae, et revera, quia se veneno parabat interficere, sciebat.

Post cujus obitum ordinaverunt sibi haeretici episcopum Petrum cognomento Moggum, qui vocatus [Col. 1020B] est Blaesus, qui fuerat archidiaconus..Morabatur autem tunc Timotheus catholicus, ut dictum est, in Canopi castello.

Et cognoscens Zenon imperator calliditatem haereticorum, scripsit Anthemio Augustali, ut Petrum quidem sacerdotio privaret, Timotheum vero in episcopatum reduceret, et auctores inthronizati Petri puniret: Anthemius vero, accepta imperiali jussione, expulit sacerdotio Petrum, tanquam adulterum, et contra leges Ecclesiae catholicae factum, et in episcopalem sedem Timotheum Salophaciolum revocavit, qui episcopatu recepto, misit quosdam clericos gratias agens imperatori.

Cum quibus erat Joannes, ex oeconomo presbyter factus Tabennesiotis, cognomento Talaia, et Gennadius [Col. 1020C] episcopus inferioris Hermopolis, sanguine proximus Salophacioli, quem expulerat quidem episcopatu Aelurus, restituit vero Salophaciolus: cumque hi, qui fuerant missi, gratias egissent imperatori, Gennadius quidem ibi remansit, ut cum aliis responsa faceret archiepiscopi.

Porro Joannes, qui ex oeconomo amicus factus est Ello magistro, cum reliquis descendit Alexandriam, factusque est iterum oeconomus, habens causas omnium Ecclesiarum: qui multa et pretiosa xenia direxit Ello magistro, despiciens Gennadium parentem archiepiscopi, et praesulem Acacium Constantinopolitanum.

Interea scribit ad papam Simplicium Timotheus rogans et dicens Petrum illum Moggum in diaconatu [Col. 1020D] esse damnatum, nunc etiam Christiana societate remotum. Idemque scribens imperatori, ut eumdem Petrum longius in exsilium dirigeret, quia latitabat Alexandriae, et insidiabatur Ecclesiae: scripsit autem papa Simplicius Acacio episcopo, ut imperatori suggereret, eo quod juste Timotheus postulasset.

Sed quoniam idem Timotheus sic mitissimus erat in episcopatu, ut etiam a suis communicatoribus accusaretur imperatori, tanquam nimis remissus, et circa haereticos placidus, ita ut ei scriberet imperator, ut neque collectas, neque baptismata sineret haereticos celebrare [b 1Kb] , ille tamen mansuete agebat; dum [Col. 1021A] ergo tali modo gubernaret episcopatum, amabant eum Alexandrini, et clamabant ei in plateis et in ecclesiis: »Vel si non tibi communicamus, tamen amamus te.«

Post breve vero tempus moritur Timotheus Salophaciolus anno episcopatus sui 23, mense 6: obiit autem sine molestia.
[4Kb]


CAPUT XVII.[Col. 1022A] De ordinatione Joannis catholici et damnatione Acacii.
(Ex Breviculo historiae Eutychianistarum, et duobus rhetoribus memoratis, atque etiam Eustathio Syro.)

Ordinatur autem a communicatoribus ejus episcopis, et clericis, et monachis, qui ejus noverant fidem et gubernationem, Joannes ex oeconomo, cognomento Talaia.

Eodem tempore, imperante Zenone, Simplicius Romanae praesidebat Ecclesiae, Constantinopolitanae autem Acacius.

Porro haeretici, ut jam dictum est, Petrum latenter instituerant, quem jussit Zenon imperator expelli, tanquam haereticum et adulterum: de quo etiam Acacius [Col. 1022B] synodicam Romano papae misit epistolam, petens ne etiam adulterum et haereticum in episcopali dignitate reciperet.

Verum Joannes Talaia de ordinatione sua neglexit suas synodicas litteras Acacio episcopo Constantinopolitano destinare; habens enim amicum Ellum supradictum magistrum, ei de sua quidem ordinatione scripsit: scribens etiam principi, quatenus per Ellum magistrum [a 1Kb] omnis ejus causa disponeretur, putans eum Constantinopoli permanere; mandavit ergo magistriano litteras synodicas, delegans ei omnia cum illius facere voluntate. Contigit autem tunc Ellum magistrum ab imperatore Zenone mitti in Antiochiam, ut teneret Leontium, qui illic ab exercitu cum voto Verinae augustae fuerat ordinatus. Cumque magistrianus, [Col. 1022C] qui fuerat a Joanne missus, non invenisset Ellum magistrum, neque Acacio imperatori litteras obtulit, sed perrexit Antiochiam.

Post haec Acacius audiens de ordinatione Joannis, et contristatus, quia synodicas epistolas non direxisset, et una faciens cum Gennadio episcopo parente beati Timothei, volentes ei nocere, detrahebant apud Zenonem, et accusabant eum, habentes adjutores patronos Petri Moggi, quasi opportunus episcopatui non esset Joannes, eo quod, vivente Timotheo catholico, tractaverit exire de Ecclesia, et ab ipso suaderetur idem Timotheus suscipere Dioscorum in diptychis post mortem, Petrum autem amabilem esse populo, et posse eum in communionem populum congregare.

Occurrerunt quidam a Petro, volentes quasi fieri [Col. 1022D] unitatem, quos jucundissime suscepit Acacius, et imperatori praesentavit, et persuasit ei ut scriberet Apollonio Augustali et duci Pergamio, ut Joannem ab Alexandrina sede expellerent, quasi eum contra suum jusjurandum, quod in regia civitate dedit, arripuisset, et cooperarentur Petro Moggo, ut remearet ad sedem, nec tamen prius hoc faceret, nisi susciperet henoticon principis, et synodicas destinaret epistolas Constantinopolitano Acacio, et Simplicio Romano, et caeteris archiepiscopis.

Acacius vero, promittente Petro facere unitatem, nec adhuc implente legitime, nomen ejus in diptychis recitari permisit, tanquam jam Alexandrini praesulis [Col. 1023A] in sede positi [a 1Kb] . Joannes Talaia judicatur a Zenone ab episcopatu pelli.

Acacius, auxilio patronorum Petri, persuasit Zenoni ut fieret henoticon: ad cujus prolationem seu professionem suscepit communicantes sibi, clericos Petri haereticos, et laicos inventos Constantinopoli. Communicavit etiam et Petrus Moggus his qui descenderunt cum henotico, et Acacio synodicam scripsit epistolam, et ab eo recepit.

Henoticon vero Zenonis, quod Latine dicere possumus unitivum, hujusmodi est:

»Imperator Caesar Zenon, pius, victor, triumphator, maximus, semper augustus, universis episcopis sanctis, et populis per Alexandriam, Aegyptum, Libyam et Pentapolim.

[Col. 1023B] Principium et statum, virtutemque, et scutum inexpugnabile nostri scientes imperii, solam rectam veramque fidem (quam afflatu divino exposuerunt, qui in Nicaea congregati sunt trecenti decem et octo sancti Patres; firmaverunt autem, et qui Constantinopolim convenerunt centum quinquaginta similiter sancti Patres), noctibus et diebus, oratione, et studio, et legibus nitimur, eam quidem multiplicari, per sanctam catholicam et apostolicam Ecclesiam, incorruptam, et sine obitu matrem nostrorum sceptrorum. In pace vero et concordia, quae circa Deum est, pios populos perseverantes, acceptabiles pro nostro imperio supplicationes offerre, cum sanctissimis archiepiscopis, et Dei cultoribus clericis, et archimandritis.

[Col. 1023C] Magno enim Deo, et Salvatore nostro Jesu Christo ex sancta Virgine Dei genitrice Maria incarnato et nato, ex concordia glorificationem atque culturam laudante, pariterque suscipiente, hostium quidem generationes conterentur, omnes autem inclinabunt, post Deum, suam potestati nostrae cervicem: pax autem et bona quae ex ea sunt, aeris temperantia, et fructuum ubertas, sed et alia hominibus utilia largientur.

Cum sic ergo immaculata fides, et nos, et Romanam servet rempublicam, supplicationes nobis oblatae sunt a Deo amantissimis archimandritis, et eremitis, et aliis reverendis viris, supplicantibus unitatem sanctissimae Ecclesiae, ut copulentur membra membris, quae Bonitatis inimicus, ex longis retro temporibus, [Col. 1023D] separare conatus est, sciens quia adversus unitum Ecclesiae corpus exercendo bella devincitur; et ex hoc evenisse generationes innumeras in tantis annis vita privatas, alias quidem lavacro regenerationis fraudatas obiisse, alias sacra communione nequaquam participantes ad discessum inevitabilem hominum fuisse deductas, necesque praesumptas decies millies, et sanguinum redundantia pollutam, non solum terram, sed etiam ipsum aerem.

Haec quis non optet ad bona transformare? propterea cognoscere nos studuimus, quia et nos, et ubique sanctissimae orthodoxorum Ecclesiae, alterum symbolum, aut mathema, aut terminum fidei, aut [Col. 1024A] fidem, citra praedictum sanctum symbolum trecentorum decem et octo Patrum, quod etiam firmaverunt memorati centum quinquaginta sancti Patres, neque habuimus, neque habemus, neque habebimus, neque habentem scimus; et si quis habuerit, alienum eum existimamus. Hoc enim solum nostrum, sicut diximus, imperium salvare confidimus. Sed et omnes populi, qui salutare baptisma promerentur, hoc solum percipientes baptizantur: quod secuti sunt omnes sancti Patres, qui Ephesi convenerunt, quique deposuerunt impium Nestorium cum Eutyche.

Contraria sapientes anathematizamus, suscipientes et duodecim capitula, quae dicuntur facta a Deo amabilis memoriae Cyrillo, qui Alexandrinorum catholicae Ecclesiae archiepiscopus fuit.

[Col. 1024B] Confitemur autem unigenitum Dei Filium et Deum, qui secundum veritatem inhumanatus est, Dominum nostrum Jesum consubstantialem Patri, secundum divinitatem; et consubstantialem nobis, secundum humanitatem; eumdem qui descendit, et incarnatus est ex Spiritu sancto et Maria Dei genitrice virgine, unum existere Filium, et non duos. Unius enim esse dicimus unigeniti Filii Dei et miracula et passiones, quas sponte carne perpessus est.

Eos autem qui dividunt, aut confundunt, aut phantasiam introducunt, omnino non recipimus, quoniam facta sine peccato ex Dei genitrice secundum veritatem incarnatio augmentum Filii non fecit; mansit enim Trinitas, etiam incarnato uno de Trinitate Deo Verbo.

[Col. 1024C] Scientes itaque quod neque sanctissimae ubique orthodoxae Ecclesiae, neque harum Deo amantissimi sacerdotes, neque nostrum imperium, symbolum aut terminum fidei, citra praedictum sanctum mathema, receperunt, aut recipiunt, unite vosmetipsos, nihil dubitantes. Haec enim scripsimus non innovantes fidem, sed vobis satisfacientes: omnem vero qui aliud quidquam sapuit, aut sapit, aut nunc, aut aliquando, aut in Chalcedone, aut in quacunque synodo, anathematizamus, praecipue vero praedictos, Nestorium et Eutychen, et quae eorum sunt sapientes.

Copulamini ergo spiritali matri Ecclesiae, eadem sapientes nobiscum, in eadem positi communione, secundum praedictum unum et solum fidei terminum eorumdem sanctorum Patrum. Sanctissima namque [Col. 1024D] mater nostra Ecclesia, tanquam quae genuit vos, filios exspectat amplecti ex longo post tempore, dulcemque vocem vestram concupiscit audire: cogitate siquidem vosmetipsos; haec enim facientes, et Salvatoris nostri Domini propitiationem ad vos attrahetis, et a nostro imperio laudabimini.«
[14Kb]


CAPUT XVIII.[Col. 1026B] De episcopis Alexandrinis.
(Ex Breviculo, Zacharia, Basilio Cilice.)

His ita gestis, episcopus quidem Antiochiae suscepit synodicam Joannis Talaiae, quam per magistrianos miserat Ello magistro; imperator autem putans quod Joannes episcopus non sane saperet de concilio Chalcedonensi, sed omnia simulate ageret, concilio Acacii scripsit litteras Pergamio duci, et Apollonio augustali, ut pellerent quidem Joannem Talaiam, inthronizarent autem Petrum, suscipientem henoticon et clericos Timothei catholici, et qui transmisit synodicam Acacio et Simplicio Romano.

Descenderunt ergo Alexandriam abbas Amon et [Col. 1026C] qui cum illo erant, pro Petro deferentes apices imperiales, et quidem Petrus inthronizatur ab omnibus: fit quod scriptum est ab imperatore, ut consentientes susciperet eos qui erant a parte Timothei catholici.

Joannes autem Talaia ejectus de sede Alexandrina, propter Petrum Moggum, profectus est Antiochiam, ut videret Ellum magistrum: cui cum narrasset quae sibi evenerant, ejus consilio ingressus est ad Calendionem Antiochenum patriarcham. Et sumptis ab eo intercessionis synodicis litteris, Romanum pontificem Simplicium appellavit, sicut beatus fecit Athanasius.

Et suasit scribere pro se Acacio Constantinopolitano episcopo: et quidem ad hoc Simplicius praeparati animi et voluntatis fuit.

Acacius vero, susceptis epistolis Simplicii, rescripsit [Col. 1026D] eis quia Joannem quidem Alexandriae ignoraret episcopum, Petrum vero Moggum suscepisset in communionem, in Zenonis principis unitivo, et quod hoc contra ejus gessisset sententiam, propter unitatem Ecclesiarum, principis jussione.

Simplicius vero suscipiens hujusmodi litteras, contristatur adversus Acacium, eique rescribit quod non bene fecerit, contra sententiam apostolicae sedis, ad communionem haereticum hominem suscipiens; oportebat enim communi decreto damnatum, tanquam adulterum, communi concilio a damnatione liberari: ad haec autem, quia non sufficeret Petro confiteri communicatorem se esse Ecclesiae catholicae secundum edictum, sed oporteret eum, secundum terminum [Col. 1027A] Chalcedonensis concilii, et secundum epistolam papae Leonis, Ecclesiae amplecti communionem. Unum ergo duorum necessario agere deberet, aut suadere Petro pure suscipere terminum synodi, aut removere se ab ejus communione.

Sed cum ad Acacium haec scripta venissent, et deliberaret quid eum oporteret rescribere, papa Simplicius defunctus est, et ordinatur Felix Romanae praesul Ecclesiae.

Joannes vero Talaia habens episcopi dignitatem remansit Romae, cui papa Nolanam dedit Ecclesiam, quae est in Campaniae regione, in qua plurimos residens annos, in pace defunctus est.

Igitur Petrus Moggus ab abbate Amone et Joanne episcopo Magileos, et ab abbatibus monachorum inferioris [Col. 1027B] Aegypti bella passus, et seditione ei in Caesarea basilica, ut dicitur, facta, anathematizavit synodum Chalcedonensem, et tomum papae Leonis; et haec fecit, cum jam scripsisset Acacio et Simplicio, quia communicator eorum esset et sanctae synodi.

Et his ita gestis, abscesserunt quidam a Petri communione, et Romam venientes nuntiaverunt papae Romano: unde rescriptum est Acacio, et obedire noluit.

Addidit Acacius, quod de alio Petro Antiocheno haeretico scripserat, Petrum apud Constantinopolim monasterium gubernasse, et hoc propter crimina derelicto, Antiochiam refugisse, ubi pulso Martyrio episcopo, per vilissimum populum et haereticum, sedem illius occupasset; continuoque damnatum ab [Col. 1027C] episcopis, et Leonis imperio Oasim deportatum: qui fugiens rediisse dicitur Constantinopolim, et dedisse fidem se per vilissimas turbas nihil audere, sed (sicut superius dictum est) Basilisci temporibus a Timotheo illo damnato, qui Constantinopolim venerat, Antiochiam missus est episcopatum tenere.

Quo facto idem Petrus Joannem ordinat Apamenis episcopum, a quibus non receptus rediit Antiochiam, et Petrum episcopatus sui pellit auctorem, et invadit ejus Ecclesiam, cum quo simul damnatus est.

Iterum Acacius direxit Romam litteras, petens ab apostolica sede ut si ad eamdem forte confugerint, ne ipso quidem digni habeantur aspectu; et si jam indulgentiam aliquam impetrassent, irritam esse debere.

[Col. 1027D] Quid multa? Acacius ipsum Joannem, quem cum Petro damnaverat, Tyriorum misit Ecclesiae praesidere.

Sed et Petrum Alexandrinum, anathematizantem synodum Chalcedonensem et tomum papae Leonis, qui, sublato nomine Proterii et Timothei catholici de diptychis, Dioscori et Timothei Aeluri nomina scripsit: qui ejusdem Timothei catholici corpus de terra levavit, et foras projecit, qui inter episcopos catholicos sepultus fuerat: miris eum laudibus prosecutus est Acacius, de quo se tanta crimina antea meminerat retulisse.

Et cum per quinque annos saepius fuisset admonitus [Col. 1028A] Acacius, ut de statu Alexandrinae Ecclesiae sancti papae sollicitudinem relevaret, nihil unquam respondere dignatus est: quoniam vero tot epistolae, quae vel ad Acacium a papa, vel ad imperatorem missae sunt, nihil penitus profecerunt, ex deliberatione, Vitalis et Misenus episcopi in legatione directi sunt, ut quae superius dicta sunt allegarent, et Petrus, sicut antea, de Alexandrina Ecclesia pelleretur.

Itum est Constantinopolim, et supradicti episcopi in custodiam sunt redacti, chartis sublatis, ne catholicis, quibus scriptum fuerat, redderentur: quos iterum Acacius post haec de custodia ejiciens, secum fecit procedere, ut quasi confirmato Petri sacerdotio dimitterentur.

Redeunt aliquando legati, sed praecesserant monachi, [Col. 1028B] qui eos graviter de proditione arguebant [a 1Kb] : auditi cominus et convicti ex ipsis litteris quas detulerunt, a locis propriis sunt remoti.

Felix defensor Ecclesiae, qui cum legatis directus fuerat, impediente infirmitate, cum ipsis pergere non potuit. Sed postquam Vitalis et Misenus a custodia Constantinopoli sunt egressi, perrexit cum chartis ecclesiasticis Constantinopolim, passusque est et ipse, sublatis chartis, gravissimam custodiam.

Ubi ergo ad plenum detectus est Acacius haereticus, papa Felix in litteris suis synodicis ad Acacium sic posuit: »Peccasti, ne adjicias, et de prioribus supplica.«

Susceptis his Acacius litteris perseverat, neque recedens a communione Petri, neque suadens ei [Col. 1028C] palam suscipere Chalcedonense concilium et tomum Leonis papae.

Haec cognoscens papa Felix, damnationis scripturam misit Acacio per Tutum defensorem, cujus est principium: Multarum transgressionum reperiris obnoxius; et datis Acacio hujusmodi litteris, eas non suscepit, patrocinio fultus imperatoris; ita ut cogerentur qui eas detulerunt per quemdam monachum [b 1Kb] Acimaetensem ipsam chartam damnationis, dum ingrederetur ad celebranda sacra, suspendere in ejus pallio, et discedere; qui tamen usque ad mortem, patrocinante imperatore, permansit sacrificans.

His ergo provenientibus, et Acacio permanente in Petri communione, separavit se quidem sedes apostolica a Constantinopolitana.

[Col. 1028D] Eodem tempore Ellus conjunctus Leontio in Antiochia expugnatur a Valameriacis, et qui cum eis erant juncti: et Leontius quidem perimitur, Ellus autem in castellum Papyrii fugit.

Interea Calendion archiepiscopus Antiochenus deponitur, accusatus in aperto, tanquam indevotus principi, mittens populum in rebellionem cum Ello; latenter autem, quia se non suspenderet, et a Felicis papae, et a Joannis communione.

Porro Petrus de propriis civitatibus catholicos expulit sacerdotes (ex quibus nonnulli apud Constantinopolim persecutionem gravissimam pertulerunt: scandalizabat autem imperator et illos qui a parte [Col. 1029A] Nephalii abbatis erant, et qui circa Joannem episcopum hegumenum monasterii Diolchon); et agens contra ipsum Joannem, praeposituram ei abstulit, et eam tradidit monasterio abbatis Amonis.

Sed permansit in episcopatu scribens Acacio, quia esset synodi communicator, et fallens Alexandrinos, quia non communicaret synodo: ita ut quidam communicatorum ejus, clerici, monachi et laici, cognoscentes ejus fallaciam, separaverint se ab ejus communione. Et extra collectas facientes, non passi sunt nomini ejus communicare, et eorum qui post eum episcopatum habuerunt Alexandrinum, eo quod nomen Petri haberent in diptychis.

Huic populo a Palaestina quidam diaconus nomine Esaias ordinatus est episcopus, et Alexandriam missus [Col. 1029B] est, sed ab omnibus non est receptus: ab illo ergo Esaiani sunt in Aegypto.

In istis posita Ecclesia, moritur Acacius, et ordinatur post eum Flavitas presbyter, qui fuit a sancta Tecla, qui non consensit sine Romano episcopo inthronizari, sed transmisit synodicam papae Romano Felici, qui modico vivens tempore, moritur, non accipiens epistolam ipsius: et factus est Euphemius episcopus genere Alexandrinus, qui et suscepit a papa Romano scripta, et mortuo Zenone, post aliquod tempus, expulsus est ab Anastasio, et haec quidem Constantinopoli contigerunt.

Non post multum tempus, moritur etiam Petrus Moggus Alexandriae, et post eum in ea sede ordinatur Athanasius, qui et ipse in edicto Constantinopolitanae, [Col. 1029C] et Antiochenae, et Hierosolymitanae communicavit Ecclesiae.

Cumque scandalizarentur et in ipso populi, eo quod nomen Petri haberet in diptychis, ascenderunt quidam, et adversantium, et communicantium ei, ad imperatorem Anastasium; et dum haberent coram principe contentionem, aliis quidem proponentibus anathematizari synodum, et ita communicare, aliis vero paratis in unitivo edicto adjici ea quae satisfacerent his qui communicaverant Petro, considerans imperator quod si adjectionem edicto faceret, tumultum moveret Ecclesiae, et anathematizari synodum esset impossibile, persuasit eis sufficere unitivum edictum, ut communicarent ad invicem sibi, sicut et caeteri Ecclesiarum episcopi; at cum non [Col. 1029D] obedirent hoc agere, nihil impetrantes dimisit.

Sic enim Athanasio haeretico tempus episcopatus sui complente, post eum ordinatur Alexandrinus episcopus Joannes cognomento Mela, qui et ipse secutus Petrum et Athanasium [a 1Kb] praecessores, et in edicto unitivo communicavit aliis sedibus, id est, Constantinopolitanae, et Antiochenae, et Hierosolymitanae. In cujus praesulatu dum Alexandrina Ecclesia divisionem habuisset Dioscoritarum propter Petrum Moggum, quasi communicasset synodo, etiam ipse defunctus est tempore Macedonii Constantinopolitani episcopi.

Post quem ordinatus est Alexandriae Joannes Machiota, [Col. 1030A] qui etiam ipse suos priores secutus est, suscipiens quidem unitivum Zenonis edictum, non autem Chalcedonense concilium, et epistolam papae Leonis, quanquam non communicaret Flaviano Autiocheno et Eliae, Hierosolymorum episcopis, et Timotheo Constantinopolitano. Dicebat enim imperfecte edictum se habere, nec ad unitatem sufficere, quod non in anathemate synodi fuisset factum. Deinde cum ei [b 1Kb] imperator Anastasius scripsisset, ut uniretur Constantinopolitano episcopo, haec rescripsit, »quia non sufficeret ei ad perfectam unitatem, eo quod non anathematizaret synodum.« Et tamen etiam ita sapiens, separatos habuit Dioscoritas, non suscipientes Petrum Moggum.

Mortuo Joanne Alexandriae, ordinatur Dioscorus [Col. 1030B] junior, sub quo interfectus est a populo Theodosius augustalis filius Calliopi.

Hic autem Dioscorus, proponente ipsi Socrate scholastico, ante defensorem, in ejectione synodi, henoticon suscipere, in damnationem synodi, unitivum suscepit edictum, sicut ipsa ostendunt gesta quae apud defensorem civitatis coram eo confecta sunt, in quibus testatus est in expulsione synodi se suscipere edictum, unde cum satisfactum fuisset his qui propter Petrum Moggum extra illam Ecclesiam communicabant, uniti sunt ei; nam usque ad istum Dioscorum, in divisione erat Alexandrina Ecclesia.
[14Kb]


CAPUT XIX. De Severo, Juliano, ac Macedonio.
(Ex Joanne rhetore, et scriptore vitae Severi.)

Hoc tempore Macedonius Constantinopolitanus episcopus, ab imperatore Anastasio dicitur expulsus, tanquam Evangelia falsasset, et maxime illud Apostoli dictum: Quia apparuit in carne, justificatum est in spiritu. Hunc enim immutasse, ubi habet, id [Col. 1033A] est, qui monosyllabum Graecum, littera mutata in vertisse, et fecisse, , id est, ut esset Deus, apparuit per carnem. Tanquam Nestorianus ergo culpatus expellitur per Severum monachum.

Is autem Severus, cum sederet prius in monasterio, non suscipiebat Zenonis edictum, nec Petrum Moggum: deinde sedens in abbatis Romani et Mamae, qui post eum praefuit, monasterio, exinde missus est permanere Constantinopoli, et fit apocrisiarius, inter eos qui Petri Moggi erant: dumque objiceretur ei: Quomodo prius anathematizabas Petrum? dicebat: Quia Petrum anathematizavi Apamaenum.

Hic Severus apud Constantinopolim synodo derogabat, et affirmabat quia, ea anathematizata, omnes [Col. 1033B] communicarent; ita ut ob hoc scriberet et ipsi Flaviano, sicut ejus significabatur epistolis, et ad Maronam lectorem, et Eleusinium, et Eutychium [a 1Kb] episcopos, et ad Oecumenium scholasticum Isauriae.

Fertur autem expositio ejus, quae ab eo dicta est in inthronismo, in qua et unitivum suscipit Zenonis, et anathematizat Chalcedonense concilium, et communicare se confitetur Alexandrino et Constantinopolitano (erat autem tunc Constantinopoli Timotheus, Alexandriae vero Joannes Machiota). Et tamen dum talis esset, valuit damnare Macedonium, et expellere ab Antiochena sede Flavianum. Sed nec ipse potitus est episcopatu ejus plusquam quinque annis: sed et vexabatur in episcopatu, tanquam anathematizaret quidem synodum, nominaret autem [Col. 1033C] episcopos synodi, cujus expulsio ita contigisse dignoscitur.

Mortuo imperatore Anastasio, et Justino facto imperatore, Severus a Vitaliano magistro militum viro religioso et orthodoxo accusatur, quod despiceret imperatoris jussionem, et synodum non susciperet. Justinus imperator misit magistrianum, ut Severus Constantinopolim adduceretur, et redderet causam tractatuum suorum, quos fecerat contra synodum. Jam enim ab ipso pio imperatore Julianus Halicarnasseus episcopus, pro eadem sancta synodo, eo quod eam non susciperet, pulsus fuerat sede.

Quod sciens Severus, et praevidens quid sibi immineret, clam nocte descendit Seleuciam, et navim conscendens, fugit Alexandriam, ad quam civitatem [Col. 1033D] et Julianus fugerat: ordinatusque est pro eo archiepiscopus Antiochiae Paulus orthodoxus suscipiens Chalcedonensem synodum.

Eo tempore Alexandriae mortuo Dioscoro juniore, Timotheus Ecclesiae ipsius susceperat episcopatum, a quo gratissime suscepti Severus et Julianus sedebant ad Labronem [b 1Kb] .

Sub isto Timotheo, de corruptibili et incorruptibili apud ipsam Ecclesiam quaestio mota est hoc modo. Requisivit quidam monachus Severum cujusmodi oporteret dicere corpus Domini nostri Jesu Christi, corruptibile an incorruptibile. Ille respondit [Col. 1034A] ei sanctos Patres corruptibile illud dixisse. Hoc audientes quidam Alexandrinorum, cum requisissent Julianum in alio loco sedentem, quid et ipse diceret de eadem quaestione, ille dixit sanctos Patres contraria dicere. Horum itaque singuli statuere responsum proprium volentes, scripserunt libros adversus alterutrum, qui venientes in multitudinem civitatis, Ecclesiam illam diviserunt, et alios quidem fecerunt Corrupticolas appellari, alios, nimirum incorruptibilis assertores, Phantasiastas; Timotheus vero magis sententiam Severi secutus est.

Huic cum diceret Themistius diaconus ejus: Si corpus Christi corruptibile est, debemus eum dicere et aliqua ignorasse, sicut de Lazaro, hoc Timotheus negavit dicendum, a cujus communione Themistius [Col. 1034B] desciscens, schisma fecit; et ab ipso dicti sunt in Aegypto Themistiani.
[217Kb]


CAPUT XX. De Gaiano et Theodosio.

Dum haec Alexandriae aguntur, defuncto Bonifacio papa Romano, Joannes cognomento Mercurius sedis apostolicae suscepit praesulatum.

[Col. 1036C] Ad quem missi sunt ab imperatore Justiniano Hypatius Ephesiorum episcopus, et Demetrius a Philippis consulere sedem apostolicam, contra legatos Acumicorum Cyrum et Eulogium, negantes esse confitendum beatam Mariam vere et proprie Dei genitricem; et unum de Trinitate incarnatum et carne passum. Sed papa Joannes, nobis ibi positis, hoc confitendum epistola sua firmavit [a 1Kb] , et imperatori direxit.

A cujus communione discedentes Romae quidam monachi, Acumicorum legatos secuti sunt, et usque nunc hanc de Christo confessionem non suscipiunt.

Ea tempestate mortuo Epiphanio Constantinopolitano episcopo, Theodora Augusta Anthimum transtulit in eamdem sedem, qui fuit episcopus civitatis Trapezuntis regionis Ponti, latenter Chalcedonense [Col. 1036D] concilium non suscipientem.

Verum defuncto Timotheo Alexandrino episcopo, studio et permissione Calotychii cubicularii, partis Theodorae Augustae, Theodosius ordinatur: qui licet haberet cleri decretum, contradicere volentibus non permisit certamen populis: monachi, quos non habuit, pro Gaiano fuerunt.

Consuetudo quidem est Alexandriae illum qui defuncto succedit excubias super defuncti corpus agere, manumque dexteram ejus capiti suo imponere, et sepulto manibus suis, accipere collo suo beati Marci pallium, et tunc legitime sedere: dum [Col. 1037A] haec Theodosius nocte pertentat, cognoverunt populi et monasteria quid esset factum vespere in episcopio, studio Calotychii et judicum, id est, Aristomachi ducis et Dioscori augustalis: mox Theodosium persecuti sunt et expulerunt, ne colligeret funus Timothei.

Inthronizaverunt autem Gaianum, qui fuit tunc archiepiscopus ex parte assertorum incorruptibilitatis: habens autem consentaneos aliquantos ex clero, et possessores civitatis, et corporatos, et milites, et nobiles, et omnem provinciam, permansit ita Gaianus in episcopatu dies centum tres; post haec a judicibus pulsus abscessit.

Et post menses duos Narses cubicularius missus ab Augusta Theodora, Theodosium quidem inthronizavit, [Col. 1037B] porro Gaianum misit in exsilium; qui adductus Carthaginem magnam, et inde quasi Sardiniam directus, quid de eo contigit ignoratur.

Mansit autem Theodosius in sede annum unum et menses quatuor, paucis ei communicantibus; plurimi enim communicabant ad nomen Gaiani.

Populi autem pugnaverunt pro Gaiano multis diebus, qui caesi a militibus majorem sui partem amiserunt: sed et militum major cecidit numerus. Vincebatur autem Narses, non armis, sed civitatis concordia: de superioribus domorum jactabant mulieres super milites quidquid manibus occurrisset; at ille igne vicit, quod ferro non potuit.

Divisa est usque nunc illa civitas hoc schismate, [Col. 1037C] ut Gaianitae et Theodosiani in ea vocentur, id est, Phantasiastae et Corrupticolae.

Novissime Theodosius de sede discessit, non ferens seditiones et bella quae contra eum exercebantur a populo: missus est Constantinopolim cum honore, eo quod ita Augustae scripta praeciperent: quo illo veniente, promittebat Augusta imperatori, quoniam posset Theodosius Chalcedonensem suscipere synodum: sed persistente et nolente eo, cum ejus voluntate, foras civitatem regiam sexto milliario in exsilium missus est, juxta basilicam Arisphocae, in via quae ducit ad Stomaponti, vivitque usque nunc.
[5Kb]


CAPUT XXI. De Agapeto papa et Anthimo Constantinopolitano episcopo.

Verum mortuo Joanne Mercurio, Agapetus archidiaconus [Col. 1039A] Romanae Ecclesiae papa ordinatur, in regulis [a 1Kb] ecclesiasticis apprime eruditus.

Quo tempore Theodatus rex Gothorum scribens ipsi papae et senatui Romano, interminatur, non solum senatores, sed et uxores et filios, filiasque eorum gladio se interempturum, nisi egissent apud imperatorem, ut destinatum exercitum suum de Italia submoveret: sed papa, pro eadem causa legatione suscepta, Constantinopolim profectus est: et primum quidem honorifice suscipiens directos sibi ab imperatore, sprevit tamen Anthimi praesentiam, eumque ad salutandum suscipere noluit: deinde, viso principe, causam agebat legationis susceptae. Imperator autem pro multis fisci expensis ab Italia destinatum exercitum avertere nolens, supplicationes [Col. 1039B] papae noluit audire. At ille, quod suum fuit, Christi legatione fungebatur.

Denique petentibus principibus ut Anthimum papa in salutatione et communione susciperet, ille fieri inquit posse, si se libello probaret orhtodoxum, et ad cathedram suam reverteretur. Impossibile esse aiebat translatitium hominem in illa sede permanere: Augusta vero clam promittente munera multa, et rursus papae minas intentante, in hoc papa perstitit, ne ejus audiret petitionem.

Anthimus vero videns se sede pulsum, pallium quod habuit, imperatoribus reddidit, et discessit, ubi eum Augusta suo patrocinio tueretur.

Tunc papa principis favore Mennam pro eo ordinavit antistitem, consecrans eum manu sua in basilica [Col. 1039C] Sanctae Mariae. Fuit iste Mennas praepositus Xenodochii majoris, quod vocatur Samson, genere Alexandrinus, suscipiens Chalcedonensem synodum.
[1Kb]


CAPUT XXII. De Silverio et Vigilio.

[Col. 1039D] His peractis, constituens papa apud imperatorem apocrisiarium Ecclesiae suae Pelagium, diaconum suum, dum in Italiam reverti disponit, Constantinopoli obiit. De cujus decessu audiens Romana civitas, Silverium subdiaconum, Hormisdae quondam papae filium, elegit ordinandum.

Augusta vero vocans Vigilium Agapeti diaconum, profiteri sibi secreto ab eo flagitavit, ut si papa fieret, tolleret synodum, et scriberet Theodosio, Anthimo et Severo, et per epistolam suam eorum firmaret fidem; promittens dare ei praeceptum ad Belisarium, ut papa ordinaretur, et dari centenaria [Col. 1040A] septem. Lubenter ergo suscepit Vigilius promissum ejus, amore episcopatus et auri, et facta professione, Romam profectus est: ubi veniens, invenit Silverium papam ordinatum.

Quin et Ravennae reperit Belisarium in eadem urbe sedentem, eamque obtinentem: cui tradens praeceptum Augustae, promisit ei duo auri centenaria, si, Silverio remoto, ordinaretur ipse pro eo.

Belisarius vero Romam reversus, evocans Silverium ad palatium, intentabat ei calumniam, quasi Gothis scripsisset, ut Romam introirent.

Fertur autem Marcum quemdam scholasticum et Julianum quemdam praetorianum fictas de nomine Silverii composuisse litteras regi Gothorum scriptas, ex quibus convinceretur Silverius Romanam velle [Col. 1040B] prodere civitatem.

Secreto autem Belisarius et ejus conjux persuadebant Silverio implere praeceptum Augustae, ut tolleretur Chalcedonensis synodus, et per epistolam suam haereticorum firmaret fidem.

Qui mox de palatio egressus, quid de eo fieret, consiliariis suis locutus est: et veniens contulit se in basilicam beatae martyris Sabinae, ibique manebat: ubi et directus est ad eum Photius filius Antoninae patriciae, et, praestito sacramento, invitabat eum venire ad palatium. Qui autem Silverio astabant, persuadebant ei ne Graecorum crederet juramentis: ille tamen exiit et ad palatium venit.

Et illa quidem die pro juramento ad ecclesiam redire permissus est: ad quem rursus mandavit [Col. 1040C] Belisarius ut ad palatium veniret; qui de ecclesia exire nolebat, dolos sibi praeparatos agnoscens. Sed postea orans, et causam suam Domino commendans, exiit et ad palatium venit: qui solus ingressus, a suis ulterius non est visus.

Et alia die Belisarius, convocatis presbyteris, et diaconibus, et clericis omnibus, mandavit eis ut alium sibi papam eligerent: quibus dubitantibus, et nonnullis renitentibus, favore Belisarii ordinatus est Vigilius. Silverius autem in exsilium missus est in civitatem provinciae Lyciae, quae Patara dicitur.

Post ordinationem ergo suam compellebatur Vigilius a Belisario implere promissionem suam, quam Augustae promiserat, et ut sibi redderet duo auri centenaria promissa. Vigilius autem timore Romanorum, [Col. 1040D] et avaritia patrocinante, nolebat sponsiones suas implere.

Sed Silverio veniente Pataram, venerabilis episcopus civitatis ipsius venit ad imperatorem, et judicium Dei contestatus est de tantae sedis episcopi expulsione, multos esse dicens in hoc mundo reges, et non esse unum, sicut ille papa est super Ecclesiam mundi totius, a sua sede expulsus. Quem audiens imperator, revocari Romam Silverium jussit, et de litteris illis judicium fieri, ut si probaretur ab ipso fuisse scriptas, in quacunque civitate episcopus degeret; si autem falsae fuissent probatae, restitueretur sedi suae.

[Col. 1041A] Pelagius vero currens cum voluntate Augustae, volebat irritum facere imperatoris praeceptum, ne Silverius Romam reverteretur; sed praevalente imperatoris jussione, Silverius ad Italiam reductus est.

Cujus adventu territus Vigilius, ne sede pelleretur, Belisario mandavit: »Trade mihi Silverium, alioqui non possum facere quod a me exigis.« Ita Silverius traditus est duobus Vigilii defensoribus et servis ejus; qui in Palmariam insulam adductus, sub eorum custodia defecit inedia.

Vigilius autem per Antoninam Belisarii conjugem implens professionem suam, quam Augustae fecerat, talem scripsit epistolam:

»Dominis et in Christi Dei Salvatoris nostri charitate conjunctis fratribus Theodosio, Anthimo et [Col. 1041B] Severo episcopis, Vigilius episcopus.

Scio quidem, quia ad sanctitatem vestram antea fidei meae credulitas, Deo adjuvante, pervenit: sed quia modo gloriosa filia mea patricia Antonina Christianissima desideria mea fecit impleri, quod fraternitati vestrae praesentia scripta transmitterem. Salutans ergo vos gratia, qua nos Deo nostro Christo Salvatori conjungimur, me eam fidem, quam tenetis, Deo adjuvante, et tenuisse, et tenere significo; sciens quia illud inter vos praedicamus et legimus, ut et anima una sit et cor unum in Deo. Provectus mei, qui vester est, Deo adjuvante, nuntiare vobis gaudia maturavi ex meo animo, sciens fraternitatem vestram, quae optabat, libenter amplecti. Oportet ergo ut haec, quae vobis scribo, nullus agnoscat; sed [Col. 1041C] magis tanquam suspectum me sapientia vestra ante alios existimet habere, ut facilius possim haec quae coepi operari et perficere.« Et subscriptio: »Orate pro nobis Deum, mihi fratres in Christo Domino nostro charitate conjuncti.«

Sub hac epistola Vigilius fidem suam scripsit, in qua duas in Christo damnavit naturas; et resolvens tomum papae Leonis, sic dixit: »Non duas Christum confitemur naturas, sed ex duabus naturis compositum unum Filium, unum Christum, unum Dominum.« Et iterum:

»Qui dicit in Christo duas formas, unaquaque agente cum alterius communione, et non confitetur unam personam, unam essentiam, anathema.

Qui dicit quia hoc quidem miracula faciebat, [Col. 1041D] hoc vero passionibus succumbebat, et non confitetur miracula et passiones unius ejusdemque, quas sponte sua sustinuit, carne nobis consubstantiali, anathema sit.

Qui dicit quod Christus velut homo misericordia dignatus est, et non dicit ipsum Deum Verbum et crucifixum esse, ut misereatur nobis, anathema sit.

Anathematizamus ergo Paulum Samosatenum, Dioscorum, Theodorum, Theodoritum et omnes qui eorum statuta coluerint vel colunt.«

Et haec Vigilius scribens haereticis occulte, permansit sedens. In quo impletum est illud testimonium, quod Salomon in Proverbiis dicit: Edent viae suae fructus, et consiliis suis saturabuntur (Prov. I, 31).

[Col. 1042A] Ab ipsa haeresi afflictus Vigilius, nec coronatus, qualem vitae terminum suscepit, notum est omnibus; sed redeamus ad causam Alexandrinorum.
[11Kb]


CAPUT XXIII. De Paulo Alexandrino archiepiscopo, et monachis Hierosolymorum.

Postquam ergo Theodosius Alexandrinus in exsilium missus est, Paulus quidam, unus abbatum Tabennensium monachorum, ad Alexandrinam sedem ordinatur episcopus, Pelagio interveniente apocrisiario Romano, plane orthodoxus, suscipiens Chalcedonensem synodum. Ordinatus est a Menna Constantinopoli, praesente eodem Pelagio responsario Vigilii, et apocrisiariis Euphraemii Antiocheni, et apocrisiariis Petri Hierosolymorum.

[Col. 1045A] Severus autem Antiochenus jam fuerat condemnatus, et Anthimus Constantinopolitanus ab Agapeto papa Romano, et Menna Constantinopolitano, ex libellis datis adversus eos imperatori Justiniano a praesulibus monasteriorum, praesulibusque primae ac secundae Syriae, et praesulibus monasteriorum Hierosolymorum et Eremi; hoc ergo modo unitas facta est Ecclesiarum, anno decimo imperii gloriosi Justiniani Augusti (Vide notas).

Iste Paulus spretus erat Constantinopoli, ut dicitur, ab aliquibus monachis suis, et venerat Constantinopolim pro se agere apud imperatorem. Qui divino nutu cathedram vacantem inveniens, meruit per Pelagium diaconum Alexandriae episcopatum; accepitque ab imperatore potestatem super ordinationem ducum et [Col. 1045B] tribunorum, ut removeret haereticos, et pro eis orthodoxos ordinaret; per illos enim populi invalescebant.

Is Alexandriam descendens timore sui suaque industria omnem civitatem et omnia monasteria adduxerat suscipere Chalcedonensem synodum, nisi interventu diaboli talis emergeret causa.

Cogitante Paulo episcopo removere Eliam magistrum militum, Psoius quidam diaconus et oeconomus Ecclesiae, amicus Eliae, per portitores litterarum velocissimos pedestres, quos Aegyptii Symmachos vocant, omnia molimina Pauli Eliae scribebat.

Contigit autem Paulum invenire litteras ejus Aegyptiace scriptas, et legere: et timens quod de Proterio contigerat, sollicitus de eo factus est, et [Col. 1045C] coepit Psoium compellere facere rationes Ecclesiae: quem tradidit judici, et imperatori de eo retulit.

Eo tempore apud Alexandriam Rhodo erat augustalis, qui eum accipiens custodiendum usque ad imperatoris praeceptum, consilio cujusdam prioris civitatis, nomine Arsenii, acceptis muneribus, inscio, ut fertur, episcopo, clam nocte totis viribus eum magno cruciatu occidit.

Hujus filii et affines imperatorem interpellantes, suggesserunt ei qua vi eorum parens debitum mortis persolvisset. Quod audiens imperator, vocavit Liberium, et fecit augustalem, misitque eum Alexandriam inquirere causam. Ad quam urbem Liberius cum venisset, Rhodonem ad se venire jussit, et ab [Col. 1045D] eo requirebat quomodo occidisset diaconum. Ille vero respondit jussione episcopi factum fuisse: habere se imperatoris delegationem aiebat, ut quidquid juberet episcopus, modis omnibus impleret.

Sed negante Paulo episcopo, et se nescire clamitante, prior ille civitatis Arsenius, homicidii illius auctor inventus, morte multatus est.

Porro episcopo Paulo Gazam in exsilium misso, Rhodo cum gestis de eo actis directus est Constantinopolim: cujus gesta cum intra palatium legerentur principi, jussit eum ab scurrone duci [a 1Kb] et foras regiam civitatem occidi.

[Col. 1046A] Et post haec misit imperator Pelagium diaconum et apocrisiarium primae sedis Romanae Antiochiam cum sacris suis, quibus praecepit ut cum Euphraemio ejusdem urbis episcopo, et Petrus Hierosolymita, et Hypatius Ephesinus venirent Gazam, et Paulo episcopo pallium auferrent, eumque deponerent.

Pelagius ergo profectus Antiochiam, et inde Hierosolymam, cum memoratis patriarchis et aliquantis epis opis venit Gazam. Et auferentes Paulo pallium deposuerunt eum, et ordinaverunt pro illo Zoilum, quem postea apud Constantinopolim imperator deposuit, et Apollinarem ordinavit, qui nunc est praesulipsius Alexandrinae Ecclesiae.

Sed redeunte Pelagio Constantinopolim, monachi [Col. 1046B] quidam ab Hierosolymis, per quos Pelagius in Gazam transitum habuit, venerunt cum eo ad comitatum, portantes capitula de libris Origenis excerpta, volentes agere apud imperatorem, ut Origenes damnaretur cum illis capitulis.

Igitur Pelagius aemulus existens Theodoro Caesareae Cappadociae episcopo, volens ei nocere eo quod esset Origenis defensor, una cum Menna archiepiscopo Constantinopolitano, flagitabat a principe ut juberet fieri, quod illi monachi supplicabant, ut Origenes damnaretur, ipsaque capitula talia docentia. Annuit imperator facillime, gaudens se de talibus causis judicium ferre: jubente eo dictata est in Origenem et illa capitula anathematis damnatio, quam subscripserunt, una cum Menna archiepiscopo, episcopi [Col. 1046C] apud Constantinopolim reperti.

Deinde directa est Vigilio Romano episcopo, Zoilo Alexandrino, Euphraemio Antiocheno, et Petro Hierosolymitano, quibus eam accipientibus et subscribentibus, Origenes damnatus est mortuus, qui vivens olim fuerat ante damnatus.
[10Kb]


CAPUT XXIV. De Pelagio et Theodoro.

Et reserato aditu adversariis Ecclesiae, ut mortuus damnaretur, Theodorus Caesareae Cappadociae episcopus dilectus, et familiaris principum, secta Acephalus, Origenis autem defensor acerrimus, et Pelagio aemulus, cognoscens Origenem fuisse damnatum, dolore damnationis ejus, ad Ecclesiae conturbationem, damnationem molitus est in Theodorum Mopsuestenum; eo quod Theodorus multa opuscula edidisset contra Origenem, exosusque et accusabilis haberetur ab Origenistis; et maxime quod synodus Chalcedonensis, sicut probatur, laudes ejus susceperit [Col. 1049B] in tribus epistolis: hujus damnationem memoratus Theodorus tali machinatione perfecit.

Scribente principe contra Acephalos, in defensionem synodi Chalcedonensis, accedens idem Theodorus Cappadox una cum suis satellitibus, qui sub nomine catholico Acephalis studebant [a 1Kb] , cum Theodorae Augustae favore, imperatori suggessit, scribendi laborem non eum debere pati, quando compendio posset Acephalos omnes ad suam communionem adducere: »Siquidem illi, inquit, hoc offenduntur in synodo Chalcedonensi, quod laudes susceperit Theodori Mopsuesteni episcopi, epistolamque Ibae, quae per omnia Nestoriana esse cognoscitur, synodus ipsa judicio suo pronuntiaverit orthodoxam. Quod si Theodorus cum dictis suis et hac epistola anathematizetur, [Col. 1049C] synodus, tanquam retractata atque purgata, suscipietur ab eis per omnia et in omnibus: eis sine pietatis vestrae labore Ecclesiae catholicae sociatis, gaudente universali Ecclesia, clementiae vestrae laus erit sempiterna.«

Haec audiens imperator, et dolum dolosorum minime prospiciens, suggestionem eorum libenter accepit, et hoc se facere promptissime spopondit.

Sed rursus illi callida fraude rogaverunt eum, ut dictaret librum in damnationem trium capitulorum: quo libro ejus edito, et toti mundo manifestato, »dum emendare princeps erubescit, irrevocabilis causa fieret; sciebant enim principem solita levitate, scandalo emergente, sententiam suam posse corrigere, seseque ad periculum pervenire.«

[Col. 1049D] Annuit eis princeps, et hoc se laetus implere promisit, et relinquens operis sui studium, unum in damnationem trium capitulorum condidit librum, pro delictis nostris, nobis omnibus notissimum.

Caetera vero quae subsequenter in episcopis et catholica Ecclesia ab eodem principe facta sunt, quomodo consentientes episcopi in trium damnationem capitulorum muneribus ditabantur, vel non consentientes depositi in exsilium missi sunt, vel aliqui fuga latitantes in angustiis felicem exitum susceperunt, quoniam nota sunt omnibus, puto nunc a me silenda.

Illud liquere omnibus credo, per Pelagium diaconum, [Col. 1050A] et Theodorum Caesareae Cappadociae episcopum, hoc scandalum in Ecclesiam fuisse ingressum: quod etiam publice ipse Theodorus clamitavit se et Pelagium vivos incendendos, per quos hoc scandalum introivit in mundum.
[14Kb]



[Col. 1051]
DISSERTATIO AD LIBERATUM DE QUINTA SYNODO ET QUAE EAM PRAECESSERUNT.

[Col. 1051C] Operae pretium est dissertatione complecti ea quae nec commode tractari potuerunt in notis ob brevitatem, nec debent tamen omitti propter necessitatem. Inter est enim studiosi lectoris explicatius tradi ea quae Liberatus posterioribus quatuor Breviarii sui capitibus perstrinxit, et, ut ego quidem reor, non sine causa, eaque honesta. Nam cum eo fere pervenisset quo tendebat, nempe ad synodum V, haesisse de industria videtur, ac siluisse quae ad ipsam plurima scitu digna pertinent, veritus, ut par est credere, ne cum indulgeret affectui, id pateretur quod gentiles sui Facundus et Victor, quos animi impotentia adegit in summum pontificem Ecclesiamque catholicam calumniose debacchari.

Ea vero quae exponenda puto, revocari posse facile ad septem capita, inde liquet quod cum famosa illa tria capitula quae causam synodo V dederunt Justinianus edicto primum proscripsisset, deinde ab omnibus patriarchis damnari voluisset, nec tamen, quod ardentissime cupiebat, a Vigilio summo pontifice, perinde atque a suis Orientalibus, obtinuisset, cogendam duxit [Col. 1051D] aecumenicam synodum, quae suis voluntatibus serviens id, vel invito Vigilio, ecclesiastica auctoritate perficeret, quod ipse prius imperatoria tentasset.

Venerat imperator ad tria capitula edicto proscribenda, eorum artibus inductus qui damnatum edicto prius Origenem dolerent, vellentque par pari referre damnationis auctoribus, quo vicissim dolerent gratiae apud principem aemuli, et trium capitulorum patroni. Ita sibi mutuo negotium creabant, Theodorus Origenis, Pelagius trium capitulorum defensor; nam damnaverat Justinianus Origenem impulsu Pelagii, qui [Col. 1052C] Mennam urbis regiae episcopum traxerat in suas partes: Pelagius autem, cum Gaza Constantinopolim rediret, post depositum ex Alexandrina sede Paulum, et Zoilum substitutum, adduxit secum e Palaestina monachos Theodoro infensos, qui adversus Origenem libellos deferrent gratissimos Justiniano futuros; res enim ecclesiasticas, permissis uxori politicis, tractare ardebat.

Neutrum imperatoris edictum, sive quo Origenes, sive quo tria capitula damnantur, ullam habet inscriptam temporis notam: unde non satis constat, dissentientibus scriptoribus, quo utrumque datum sit. Id tamen scire, ad historiam ecclesiasticam non mediocriter conducit.

Quare inquirendum puto quo primum tempore Origenem imperator damnavit, quo deinde tria capitula; sed tria inde apta connexaque simul discutienda sunt, de concilio Mennae adversus Origenistas, de concilio ejusdem adversus tria capitula, et de Origene ipso, an revera damnatus sit in synodo V, hoc est de lite quae [Col. 1052D] eruditum Halloixium nuperumque aliquem scriptorem exercuit. His quinque capitibus addenda videntur duo, alterum quo comprehendantur observationes ad singulas synodi collationes, alterum de synodi ejusdem a summis pontificibus approbatione.




CAPUT PRIMUM. De tempore quo Justinianus imperator adversus Origenem sanctionem edidit.

Liberatus, cap. 23, tradit Pelagium Ecclesiae Romanae [Col. 1053A] diaconum, sedisque apostolicae apocrisiarium, cum ab ordinatione Zoili Constantinopolim reverteret, secum adduxisse monachos, qui deferrent imperatori excerptas e libris Origenis sententias, et libellos precum, quibus flagitarent sententias cum suo auctore damnari. Tradit pariter has preces a Justiniano libenter exceptas, annitentibus Pelagio et Menna prae invidia adversus Theodorum Caesareae Cappadociae antistitem, secutumque, quod monachi postulabant, damnationis edictum, idque ad patriarchas missum esse, ac omnium subscriptione receptum.

Ex hac narratione apertum est, non melius posse tempus edicti adversus Origenem resciri, quam ex anno quo Zoilus deposito Paulo suffectus est. Suffectum putat Baronius ante annum 537, Panvinius sexennio tardius. Baronio accedunt viri doctrina nobiles, Panvinio nuperus quidam dissertator. Utrinque rationum momenta adducuntur, quae suis auctoribus non levia videntur: expendere singula nec [Col. 1053B] parvi laboris est, nec admodum necessarii.

Neque ego Baronium audiendum puto, neque Panvinium; ille enim citius quam oportet, iste serius ordinationem Zoili collocat. Quare media mihi videtur tenenda via, dicendumque praefectum fuisse Zoilum Alexandrinae Ecclesiae non ann. 537, quod Baronius vult; non 543, quod Panvinius; non 544, quod alicubi nuperus dissertator, sed ann. 540, aut forte 539, quae tria sic demonstro.

Et primum quidem adversus Baronium. Zoilus suffectus est in locum Pauli Tabennesiotae, qui duobus annis sedit; Paulus sedem accepit Theodosii expulsi, postquam annum unum et menses quatuor Ecclesiae Alexandrinae praefuisset. Theodosius sedere coepit solus, post ejectum Gaianum, qui menses tres cum aliquot diebus Alexandriae fuit episcopus. Theodosius et Gaianus successerunt Timotheo Asterio, qui sedisse dicitur annos septemdecim; successit ille Dioscoro juniori ann. 519, sub finem, ut ex epistola [Col. 1053C] 54 Hormisdae papae colligitur. Si ergo ab ann. 519 sedit Timotheus annos septemdecim, defunctum oportet ann. 536; cui numero adde tempora Theodosii et Pauli, quae quatuor fere annorum, necesse est ut Zoilus non sit ordinatus ante annum 539 aut 540.

Adversus Panvinium et dissertatorem eodem argumento uti licet. Nam ultra annum 540 differri non potest Zoili ordinatio, nisi vel augeatur numerus annorum quibus quisque praedictorum episcoporum sedit; vel ordinatio Timothei differatur longe ultra annum 521; vel sedes Alexandrina vacasse dicatur aliquandiu: atqui nec augeri potest annorum numerus quibus quisque episcopus sedit, nisi apertae et ab iis ipsis, quibuscum agimus, confessae auctoritati repugnetur; neque etiam dici potest Alexandrina vacasse sedes, quando enim? Non certe ante ordinationem Zoili, cum iisdem a judicibus, eodem in concilio Gazensi, depositus sit Paulus, et substitutus Zoilus. Non ante ordinationem Pauli; nam Constantinopoli [Col. 1053D] Paulus suffectus est in locum Theodosii appulsi ad urbem regiam, et pertinaciter recusantis synodum Chalcedonensem recipere. Non post obitum Timothei: Gaianus siquidem et Theodosius a suis partibus electi sunt, nondum elato Timothei corpore. Non post obitum Dioscori junioris, et ante ordinationem Timothei: mos enim Alexandrinae Ecclesiae id dicere non sinit, quando quidem, nisi insolens aliquid contingeret, electus episcopus ad defuncti decessoris corpus excubias agebat, ut tradit Liberatus cap. 20. Si quid vero tunc temporis insuetum contigisset, nemo utique scriptorum siluisset. Neque etiam potest ordinatio Timothei ultra annum 521, imo nec ad annum 521, differri, quod, ne causam Panvinii desereret, tentavit dissertator: nam Severus fugit Antiochia Alexandriam ann. 519, ut tradit Evagrius; exceptus vero est Alexandriae a Timotheo, qui eo tempore quo fugat Severus, »mortuo [Col. 1054A] Dioscoro juniore Alexandrinae Ecclesiae susceperat pontificatum;« verba sunt Liberati.

Obtendit dissertator locum hunc Theophanis, quo se tueatur: »Eo nuntio accepto fugit Severus, et pariter Julianus Halicarnassi episcopus, et Dioscoro Alexandrinum adhuc episcopatum administrante, in Aegyptum profecti,« etc.

Sed miretur, nec immerito, quispiam, adduci testimonium aperte vitiosum, ab homine qui doctus audire ambit; nam primo Theophani contradicit Liberatus fide multo dignior, cum res sui temporis scribat, Theophanes duobus saeculis remotas: deinde permisit imponi sibi dis ertator ab interprete, qui Theophanis textum interpolavit, non tantum addita voce adhuc, cui nulla respondet in Graeco, sed etiam istis: »Dioscoro Alexandrinum episcopatum administrante,« relatis ad verbum alterum quam ad proprium. Postquam enim Theophanes dixit Vitalianum tanta auctoritate polluisse, ut »Severum juberet [Col. 1054B] expelli et occidi,« sic Graece pergit: , , , , id est: Id cum audisset Severus fugit pariter ac Julianus Halicarnassi episcopus, et postquam pervenerunt in Aegyptum, hanc, sermonem moventes de corruptibili et incorruptibili, perturbarunt, Dioscoro Alexandriae episcopatum gerente.

Ex his nemo non indoctus valet deprehendere tria Theophanis peccata, propter quae fides ipsi merito derogetur: nam, primo, conjungit utriusque episcopi fugam, cum Julianus Severum praevenerit; secundo, motas ait de corruptibili et incorruptibili quaestiones Dioscori temporibus, cum sub Timotheo id contigisse expressis verbis Liberatus tradat, Liberatoque alii quique consentiant: tertio, annum Dioscori tertium cum secundo Justini in eodem laterculo collocat: quo pacto indicat incidisse annum tertium et [Col. 1054C] ultimum Dioscori in annum Christi 519, cum is fuerit secundus Justini. Quare videri posset alicui, omissum aliquid in Graeco, legendumque . Verum quomodo, retenta lectione, possit utcunque benigna interpretatio verbis Theophanis adhiberi, postea ostendetur; sed simul vanus dissertatoris conatus infringetur.

Jam vero, quod idem dissertator asserit a Theophane »anno tertio Justini, nempe 521, Dioscoro mortuo, Timothei initia recitari,« nihil causam juvat: nam quod asserit, vel de Theophanis textu vult intelligi, vel de laterculo. Si de Theophanis textu, omnino falsum est; neque enim in textu, vel uno verbo, fit sive Dioscori mortui, sive Timothei episcopatum auspicantis mentio. Si de laterculo seu canonio, verum est quidem, quod asseritur de Timotheo; sed miror qui fugiat virum, ut ipse quidem ait, navum ac diligentem, erudita interpretis nota de canoniorum vitiis nemini non obviis, et propter quae nullam ferme fidem faciant, nisi aliunde adjuventur; [Col. 1054D] omnem sibi derogent, si textui contradicant. Contradicunt vero manifeste hac in parte: nam qua ratione Theophanes, cum annum primum Dioscori referat ad annum ultimum Anastasii, nec plures illi tribuat quam tres sedis annos, tempus sedis potuit ad annum 521 producere? Vidit hanc difficultatem dissertator, finxitque, quo se expediret, addendos aliquot menses ad annos Dioscori, propter quos pervenisse dicatur ad annum 521. Sed dum hac fuga sibi consulit, non advertit ea se fictione laterculorum fidem infringere, in quibus tertium duntaxat de Dioscoro fit mentio, cum deberet quintum aut quartum saltem, si modo ad alios annos ipsius sedes pertinuisset.

Sed dissertatorem juvat tantisper cum Theophane componere, ut vel Theophani praestitam fidem ejus ret, vel ab eo cujus testimonium adducit revincatur falsi. Zoilum ait dissertator ann. 544 ordinatum, [Col. 1055A] inde sequitur, primum Zoili annum convenire cum decimo octavo Justiniani, et depositionem Zoili contigisse ann. 551. Theophanes utique aperte contradicit: nam primum Zoili annum conjungit cum decimo sexto Justiniani; depositionem, cum vigesimo tertio, qui Christi annus 549, quo anno Theophanes Apollinaris, qui Zoilo successit, ingressum ponit.

His opinionibus eversis, constat Zoilum ordinatum fuisse anno circiter 540; nam Dioscorus junior decessit ann. 519 exeunte. Timotheus Asterius Dioscori successor obiit ann. 536. Theodosius, qui Timotheum excepit, dejectus est circiter ann. 538; dejectus etiam Paulus Theodosii successor post annos sedis duos. Zoilus igitur circiter ann. 540 ordinatus est.

Non procul ab hac opinione recedit Victor Tunonensis, qui ad Basilii consulatum (contigit ann. 541) videtur referre ordinationem Zoili. Sic enim habet: »Basilio v. c. cos., Agapito archiepiscopo Romano [Col. 1055B] Constantinopoli mortuo, Silverius pro eo episcopus ordinatur. Alexandrinae vero Ecclesiae, Theodosio et Gaiano exsulatis, Paulus pro eis Tabennesiotarum monachorum a defensoribus synodi Chalcedonensis ordinatur, qui Dioscori haeretici praedecessoris sui depositionem celebrans, Palaestino concilio deponitur, et pro eo Zoilus ordinatur episcopus.« Sed ut ingenue fatear, testimonium Victoris non magni est momenti; siquidem nihil perversius hocce Chronico, praesertim circa isthaec tempora. Nam primo, sub consulatu Basilii, id est ann. 541, ponit Zoili et Silverii ordinationem, cum certo certius sit ordinatum esse Silverium ann. 536. Deinde ponit anno sequente, qui 542, exsilium Silverii; Silverius tamen procul dubio obiit ann. 538, die 20 Junii. Praeterea, cum sub uno eodemque anno conjungat ordinationem Agapeti pontificis et mortem Timothei Asterii, quae conjunctio non abest procul a vero, utramque tamen refert ad consulatum Joannis, id est, ad annum [Col. 1055C] 538, quod absurdissimum, tum quia Agapetus Joanni II successit ann. 535, die 3 Maii, tum quia vita Timotheus excessit ann. 536. Denique collocat per intolerabilem ingressum Agapeti Constantinopolim, depositionem Anthimi et ordinationem Mennae, sub consulatu Justini, qui annus 540. Nam Mennas post obitum Agapeti, a quo subrogatus fuerat in locum Anthimi ejecti, habuit ann. 536 in urbe regia synodum adversus Anthimum: quod ex actis certissimis constat.

Non longe pariter ab hac opinione abest Theophanes, qui Zoilo septem episcopatus annos tribuit, primumque conjungit cum quinto Vigilii, hoc enim pacto ostendere videtur Zoilum ordinatum fuisse ann. 541. In hunc siquidem annum incidit quintus Vigilii; verum neque hoc testimonium majoris per se faciendum puto quam quod dixit Victor: utrumque tamen praetermittendum non fuit, quia plurimum valet adversus quosdam utriusque chronographi auctoritate importune abutentes.

[Col. 1055D] Unum sentio posse objici, quod, sin minus Theophani de annis, quibus sedit Zoilus, derogetur fides, negotium facessat; Zoilum enim depositum fuisse ann. 551, non tantum Victor Tunonensis indicat, sed etiam ostendit Vigilius papa in sententia damnationis adversus Theodorum Cappadocem lata. Nam si ita se res habet, ordinatum oportet Zoilum ann. 544, si modo tenuit septem annos sedem Alexandrinam, quod Theophanes et Nicephorus Constantinopolitanus tradunt. Verum cum eadem sit Theophanis et Nicephori auctoritas, ut in praefatione demonstratum est; cumque nulla debeatur hac in parte Nicephoro fides, quippe cujus computatio vitium manifestum continet, non est quod objectio nos deterreat a vero. Vitiosam porro esse Nicephori computationem inde liquido patet. Inter Joannis Machiotae obitum, qui contigit ann. 517 ineunte, et depositionem Zoili, quae ann. 551, mense Julio, sub [Col. 1056A] finem, numerantur anni ferme 35, computatis extremis duobus, propter unius initium et alterius inclinationem; ex his annis, constanti omnium opinione, Dioscoro juniori tres tribuuntur, Timotheo Asterio septemdecim, duo ad summum Gaiano simul et Theodosio, duo itidem Paulo, cum mensibus aliquot, quot nempe intercesserunt inter ipsius ejectionem Alexandria Gazam, et depositionem Gazae factam. Quare supersunt anni ferme undecim, non alteri certe quam Zoilo tribuendi, huic tamen a Nicephoro tribuuntur duntaxat septem: apertum igitur est Nicephori in annis Zoili computandis vitium.

Quod porro dixi intercessisse menses aliquot inter ejectionem Pauli ex urbe Alexandria, et ejusdem depositionem in concilio Gazensi, ex eo approbatur, quod de ejectione relatio missa sit ex Aegypto Constantinopolim, et inde mandato principis missus Pelagius de via Antiochenum Hierosolymitanumque antistitem convenerit, secumque deduxerit Gazam ad judicium: quae procul dubio non fiunt sine idoneo [Col. 1056B] temporis spatio, sive propter intercapedinem locorum, sive ob personarum conditionem.

Sed hinc confirmatur nostra de tempore ordinationis Zoili opinio: si enim undecim annos ille praefuit Ecclesiae Alexandrinae, fuit certe ordinatus ann. 540, mense Julio; depositus quippe est ann. 551, mense Julio. Neque credibile est sententiam Vigilii adversus Theodorum, diu post depositum Zoilum, aliaque simul patrata scelera, fuisse dilatam, siquidem omnia ferverent animorum aestibus, nec deceret tantis tamque exacerbatis malis lenta adhibere remedia. Cum igitur damnatio Theodori consignata sit XIX cal. Septembris, fiatque in ea mentio excommunicationis ante triginta dies latae contra Theodorum, probabile est, si non certum, mense Julio ineunte patratum id fuisse a Theodoro, quod Vigilius his verbis queritur: »In domo Placidiana, cum Graecarum vel Latinarum partium episcopis, qui in urbe regia aderant, et presbyteris, et diaconibus Constantinopolitanae [Col. 1056C] Ecclesiae convenisti; ibique sub magnae vociferationis contestatione, tam nos quam frater noster Mediolanensis episcopus prohibuimus, ne aliquis vestrum praevaricationi communis constituti, contempta fraternitate, praeberet assensum. Tu autem sedis apostolicae interdicentis per nos auctoritate despecta, ad Ecclesiam, in qua edicta ipsa pendebant, reliquos tecum attrahens, perrexisti, ibique aliis adjectis praevaricationibus, missarum solemnia celebrasti: et quasi nihil tibi esset primae sedis antistitem praesentem et contradicentem contempsisse, pontificem etiam Alexandrinae Ecclesiae sacerdotem fratrem nostrum Zoilum, cujus nomen usque ad memoratum diem communicatum vobis fuerat, diptychis eximentes, Apollinarem quemdam perversorem, atque Ecclesiae ipsius adulterum vobis sociastis, ut vestra iniquitas, non solum in removendo simplicissimo sacerdote, sed etiam in recipiendo patefieret perversore. Reticemus interim alia quae eodem die a vobis in apostolicae sedis et in canonum perpe [Col. 1056D] trata probantur injuriam, ne detenti enumeratione culparum, quarum inventor ostenderis, quod tibi competit, diutius differamus. Et licet ante triginta dies, pro memoratis excessibus vestris, ab apostolicae vos communionis removissemus consortio,« etc

Ex his autem, quae hactenus ostensa sunt de Zoili ordinatione, facile est concludere quo anno Justinianus suum adversus Origenem edictum scripserit. Nam cum Pelagius post Zoili ordinationem e Palaestina reverteretur, incidit in monachos, qui, cum libellis precum et querelis, excerpta de libris Origenis in urbem regiam deferebant. Quare si unum ferme annum positum, sive in reditu, sive in toto negotio apparando conficiendoque fateamur, quod simile vero, Justinianus dicetur circiter annum 541 librum suum confecisse et in vulgus edidisse, ut theologus audiret.

Quo tempore stupere potuit orbis, aut indignari [Col. 1057A] potius, imperatorem, gladio in stylum verso, de rebus fidei agere cum monachis et presbyteris, sibique libros supponere, dum Theodora uxor orbi dominaretur, et bella per duces suos ubique ferme terrarum gereret.

Sed juvat aliquid de auctore edicti, delatoribusque precum monachis observare. Sunt qui edictum a Pelagio diacono scriptum putent, sunt qui a monachis ipsis accusatoribus, nec desunt qui utrisque tribuant; formam nempe Pelagio, materiam monachis, ut qui diuturnis cum Origenis parte concertationibus eruditi essent: crediderim ego praeterea stylum a Menna commodatum. Nec enim distat multum ab eo quo gesta a Menna adversus Anthimum conscripta sunt.

Videntur monachi, quos dixi, ab Evagrio appellati nomine, dum recitat quae in synodo V gesta sunt, eaque, non sine detrimento historiae, permiscet cum actis in concilio quod adversus Origenem Mennas jussione imperatoris in urbe regia contraxit, ut mox [Col. 1057B] dicetur.

Sed prius solvendae sunt de Zoilo quaestiones duae; altera, an revera depositus sit, aut morte sedem Apollinario cesserit; altera, si depositus sit, quae fuerit depositionis causa.

Depositum fuisse Afri duo Liberatus et Victor Tunonensis, summusque pontifex Vigilius tradunt, sed illi aperte, iste paulo obscurius, id enim habet in sententia adversus Theodorum Cappadocem: »Apollinarem quemdam perversorem atque Ecclesiae ipsius adulterum vobis sociastis, ut vestra iniquitas non solum in removendo simplicissimo sacerdote, sed etiam in recipiendo patefieret perversore.« Ubi cavillari posset quispiam, dicereque inde confici expunctum quidem ex sacris tabulis eo tempore Zoili nomen, inscriptum Apollinarii, non autem Zoilum ipsum depositum: quanquam vox adulteri cavillationi locum praeripit; adulter enim est, qui viventis episcopi Ecclesiam accipit.

Evagrius, qui quadragesimo anno post synodum V [Col. 1057C] historiam absolvit, videri potest, lib. IV, cap. 36, Afris scriptoribus repugnare, et scribere Zoilum, non depositione, sed morte, Apollinario Alexandrinam cathedram cessisse; cum enim recenset episcopos qui Eutychii Constantinopolitani aetate majores thronos insiderent, sic scribit: , , , , . Emendavit Evagrium his adjunctis Nicephorus, , etc. Utrumque corrigendum putavit eruditus Valesius () , etc., ratus Graece non posse dici , quanquam lexicographi, ab Homero aliisque, junctum cum verbo accusandi casum tradunt. Evagrii verba in hunc modum vertit Christophorsonus: »Theodosio porro, ut supra demonstratum est, exturbato, Zoilus episcopus declaratus fuit Alexandriae, quo mortuo Apollinarius [Col. 1057D] sedem illam capessit.« Valesius autem: »Alexandriae vero pulso, ut supra relatum est, Theodosio, Zoilus ad episcopatum promotus est, quo ad praedecessores suos adjuncto, Apollinarius sedem illam regendam suscepit.« Nos paulo aliter: »Post dejectionem Theodosii, ut antea dictum est, Alexandrinae Ecclesiae episcopus Zoilus creatur, quo ad suos praecessores apposito vel adjuncto, Apollinarius Alexandrinam cathedram occupat.«

Verba haec, , etc., intelligere licet, et more Scripturae, et apposite ad historiam: si more Scripturae, mortem significant; si apposite ad historiam, subtilius quiddam indicare possunt, Zoilum nempe, perinde ac suos praecessores Theodosium, Gaianum et Paulum, de sede ejectum fuisse. Interpretati sunt more Scripturae Christophorsonus et Valesius, sane probabiliter: qui altero sensu intellexerit, revocabit ille facile Evagrium [Col. 1058A] cum reliquis scriptoribus in concordiam, quod satius est atque etiam probabilius.

Cum veterum igitur concordi testimonio constet depositum fuisse Zoilum, erit qui credat id unum scire ad res synodi v cognoscendas sufficere, atque ita intemperantis cujusdam esse curiositatis inquirere quae causa fuerit cur deponeretur: haec tamen inquisitio, mea quidem sententia, pura est vitii; nam id scire, et ad historiam ecclesiasticam pertinet, et nonnihil forte ad rationem temporum consignandam valet.

Victor Tunonensis haec habet ad postconsulatum Basilii undecimum, ut ipse quidem numerat, decimum vero, ut alii: »Reparatus archiepiscopus Carthaginensis Ecclesiae, Firmus Numidarum episcoporum primas, Primasius et Verecundus concilii Byzaceni episcopi, pro fidei causa ad urbem regiam, ejusdem praecepto principis evocantur. Apollinarius Zoilo, tria memorata capitula damnare nolenti, episcopus Alexandrinae Ecclesiae subrogatur.«

Putat igitur depositum esse Zoilum, propterea [Col. 1058B] quod renuebat parere imperatori jubenti damnari tria capitula; quod si ita est, ipsum oportet, postquam a Vigilio papa increpitus est, ob edictum Justiniani subscriptum, poenitentium egisse, factumque publica professione retractasse: nam statim atque edictum a Justiniano missum est, una ipse cum Menna urbis regiae episcopo in damnationem trium capitulorum scripto consenserat, hac tamen uterque cautione, si modo primae sedis pontifex damnationem probaret; sciebant enim religiosum esse in causa fidei judicium summi pontificis praevertere.

Haec si causa exstitit, capitique Ecclesiae Zoilus inhaesit, constanter, potuit merito inter confessores censeri; miror tamen cur posthac non fertur, vel cum Vigilio, vel cum Afris passus? Cur Vigilius cum queritur ejus nomen e diptychis expunctum, ipsumque etiam e sede ejectum, causae tam honestae, ut tunc quidem videri poterat, non meminerit? cur praeter Victorem nullus veterum tale quiddam afferat? [Col. 1058C] cur Victor ipse inter confessores non censuerit praesulem tantae Ecclesiae, tamque infensum Acephalis, quos Afri capitaliter oderant?

Procopius certe in Historia arcana, cap. 27, narrat, Paulum aliquo, postquam ejectus est, tempore, venisse Constantinopolim, ingentemque pecuniae vim obtulisse imperatori, quo pretio redimeret amissam sedem; accepisse imperatorem centenaria septem oblata, tanta fuit pecunia, spemque fecisse Paulo potiundi votis, retractato nimirum Gazensi judicio, sed papam Vigilium obstitisse ne sententia suo nomine a Pelagio apocrisiario lata rescinderetur.

Ex hac Procopii narratione, simulque verbis Vigilii Theodorum Cappadocem damnantis conjicere licet: 1. Zoilum, non morte, sed depositione Apollinario sedem cessisse, alioqui pontifex Apollinarium non vocaret adulterum; 2. dejectum esse, non quod tria capitula defenderet, qui enim istud non quereretur pontifex? sed quod vitio suffectus diceretur in locum Pauli injuria depositi; 3. id causae praetexuisse principem, [Col. 1058D] quo redemptam auro fidem exsolveret; 4. intercessisse Vigilium, judiciumque Gazense ratum esse voluisse; 5. imperatorem, cum non posset a pontifice obtinere ut Paulus restitueretur, Apollinarium pro Zoilo esse voluisse Alexandrinum episcopum, ut nec tota ipse causa excidisse, tota superior pontifex esse videretur; 6. Vigilium de auro nihil dixisse, ne imperatoris animum efferaret, eique potius, ut leniretur, nonnihil concessisse: Apollinarium enim mox agnovit, velut unum de patriarchis; 7. non fuisse pontificem admodum de retinendo Zoilo sollicitum, quippe quem non magni faceret, propter ingenium versatile, omnisque formae capax, quemque idcirco tanquam ineptum rebus gerendis, simplicissimum sacerdotem vocaret.



CAPUT II. De concilio Constantinopolitano, quod Mennas caegit, [Col. 1059A] jubente Justiniano, in causa Origenis atque Origenistarum.

De monachis, qui superiore capite memorati sunt, habet haec Evagrius, lib. X, cap. 38, ex versione Christophorsoni: »Postquam autem libelli ab Eulogio, Conone, Cyriaco et Pancratio monachis, contra dogmata Origenis Adamantii, et eos qui hujus impietatem et errorem sequebantur, concilio oblati erant, percunctatur Justinianus a concilio congregato, quid de his statueret: adjungit etiam eodem libelli unius exemplar; quinetiam litteras Vigilii de iisdem rebus perscriptas. Ex quibus animadverti potest quemadmodum elaboratum fuerit ab Origene, ut simplicem apostolicorum dogmatum doctrinam gentilium et Manichaeorum zizaniis refarciret.« Ad haec juvat observare quae memorantur quatuor, in eaque diligentius inquirere: et primo quidem, quodnam illud fuit concilium cui monachorum libelli oblati sunt, deinde cujus libelli exemplar una cum libellis [Col. 1059B] monachorum oblatum est, postea quid percunctatus Justinianus a synodo, et quae tandem litterae a Vigilio de iisdem rebus praescriptae, singula enim elucidari operae pretium est.

Quod pertinet ad primum, concilium de quo sermo fit illud ipsum est quod, jubente imperatore, coegit Mennas, ex episcopis in urbe regia repertis. »Cum velimus, inquit imperator, omne scandalum a sanctissima Ecclesia propulsare, ut nulla in ea macula relinquatur, obsequentes divinis Scripturis, sanctisque Patribus, qui ipsum Origenem ac hujusmodi sceleratam impiamque ejus doctrinam profligarunt, ac jure anathemati subjecerunt, hanc epistolam ad tuam beatitudinem dedimus, qua eam hortamur, ut omnium, qui in hac regia urbe nunc degunt, sanctissimorum episcoporum conventum habeat, ac Deo amabilissimorum praefectorum sanctis, quae hic sunt, monasteriis; faciatque ut omnes in scriptis praefatum impium ac Deo repugnantem Origenem, qui et Adamantius, quique presbyter fuit sanctissimae Ecclesiae [Col. 1059C] Alexandriae, ac ejus nefaria impiaque dogmata, capitulaque omnia, quae inferius ponuntur, omnimodis anathematizent, exemplaque dimittas eorum quae a beatitudine tua ob hanc causam gesta fuerint ad alios omnes sanctissimos episcopos praefectosque venerabilium monasteriorum; ut et ipsi subscriptione propria anathematizent Origenem, scelestaque ejus dogmata, cum omnibus, qui declarabuntur, haereticis.«

Deinde, unus ille liber, cujus exemplar oblatum synodo dicitur, non videtur diversus ab edicto imperatoris adversus Origenistas. Habet enim edictum libri pondus et formam, continetque ea quae Justinianus voluit ab episcopis ad examen vocari, aut servili potius subscriptione sine examine approbari. Edictum porro suum imperator, cum epistolae nomine appellat, facit more veterum; sanctiones enim principum, ut adnotavimus in dissert. 3 ad priorem partem operum M. Mercatoris, cum ad episcopos dirigebantur, [Col. 1059D] prae reverentia sacerdotii, epistolae potius inscribebantur, quam alio quocunque nomine, quo dominantis potestas ostentaretur.

Quoad tertium, percunctatio Justiniani a synodo, cujus meminit Evagrius, non differt a litteris Justiniani imperatoris ad sanctam synodum Constantinopolitanam de Origene et ejus sectatoribus, quae ex Cedreni historia translatae sunt in appendicem synodi V: nam in ipsis, post brevem praefationem, ita imperator: »Cum ergo compertum habeamus, esse Hierosolymis quosdam nimirum monachos, qui Pythagorae, Platonis, Origenisque Adamantii impios errores sectentur ac doceant, existimavimus curam et inquisitionem de iis adhibendam, ne ii tandem paganicis et Manichaicis suis imposturis multos perdant; dicunt enim,« etc. Et sub finem: »Propter has igitur nefarias et perniciosas opiniones, imo potius nugas, vos hortamur, o sanctissimi Patres, ut in unum collecti subjectam expositionem diligenter [Col. 1060A] praelegatis, et singula ejus capita damnetis, et anathematizetis una cum Origene omnes qui idem sentiunt aut sentient ad finem.«

Denique Vigilii litterae de iisdem rebus praescriptae, et ad synodum delatae, aliud nihil sunt quam responsio pontificis ad libellum sive epistolam imperatoris de Origene et ejus sectatoribus. Scriptum enim a Justiniano prius ad Vigilium quam ad Mennam, aut certe ad utrumque simul, constat ex his verbis sacrae ad Mennam: »Haec porro eadem non solum ad sanctitatem tuam, sed etiam ad sanctissimum et beatissimum papam senioris Romae et patriarcham Vigilium, et ad caeteros omnes sanctissimos episcopos et patriarchas, id est Alexandriae, Theopoleos et Hierosolymorum, ut et ii huic rei prospiciant, et haec finem adipiscantur.« Respondisse vero pontificem, et quidem ad mentem imperatoris, non videtur dubium, procurante responsionem Pelagio Vigilii apocrisiario, et totius rei architecto. Periit porro, [Col. 1060B] non sine detrimento rei ecclesiasticae, synodica ista Vigilii responsio, nec usquam ipsius, quod quidem sciam, remansit memoria, quam in locis a me mox ad luctis.

Synodicam dixi; nam quis prudenter dubitet an concilium Romae habuerit Vigilius, ex quo responderet imperatori, cum quaestio esset de re magni momenti et de fide, nec primis temporibus responderent pontifices ad ejusmodi quaesita, nisi ex synodis, quod erudite animadvertit Lucas Holstenius in notis ad synodum Romanam Bonifacii, et nos in dissert. 2 ad priorem partem operum M. Mercatoris exposuimus?

Fuit illa vero synodus Vigilii , quanquam potuit cogi ex episcopis ad natalem pontificis diem 28 Junii convenientibus. Credibile enim est, scriptam esse, aut certe editam, a Justiniano de Origene sanctionem circa festum Paschatis ann. 541, missamque propere Romam, ut acceptis inde synodicis responsis, Constantinopoli facilius in majori frequentia [Col. 1060C] episcoporum subscriberetur, majorique auctoritate augeretur.

In eo quod asserui, litteras quae ad synodum relatae sunt non fuisse imperatoris ad Vigilium, sed Vigilii ad imperatorem, assecutus mihi videor mentem Evagrii, quam expressit Christophorsonus; legit enim apud Evagrium: . Novus autem interpres: . Congruentius vero rationi, relata esse ea quae a Vigilio remissa sunt ad imperatorem, quam quae ad Vigilium ab imperatore missa, siquidem nihil erat causae cur haec referrentur, plurimum cur ista. Eadem nempe scripserat imperator Vigilio et Mennae; scripta vero ad Mennam, pro more, in concilio praelegi debebant, siquidem ipsius habendi mandatum continerent: sed cum ageretur causa fidei, quae praecipua inter majores, opus erat sedis apostolicae responsionem referri, quandoquidem ab illa sede sic tanquam a fonte peti [Col. 1060D] debent »puri doctrinae latices, qui salutariter ecclesiam irrigent.«

Id cum intelligeret Justinianus, simulque nosset, quamvis a Deo constituta sit gemina potestas qua regatur Ecclesia, sacerdotalis et regia, vices tamen singularum ita partitas, ut alterius sit docere fideles, et haereticos damnare, alterius docentibus auctoritatem addere, et legibus haereticos persequi; cum, inquam, intelligeret imperator sedem apostolicam interrogandam esse, quoties fidei causa, majorque aliqua ventilatur, quem librum adversus Origenem, quosque anathematismos adversus Origenis dogmata condiderat, ea, qua par est, auctoritate roborandos putavit, ideoque, et a sede apostolica definitionem, et a conciliis dioecesen approbationem petendam duxit.

Misit ergo Romam Vigilio papae librum, a quo, cum synodicum responsum accepisset, tunc concilio quod Constantinopoli dudum habendum mandaverat; [Col. 1061A] quodque, ut opinor, Mennas eo usque distulerat, donec primae sedis sententiam in re tanti momenti nosset, initium dandum curavit; id factum videtur sub finem anni 541.

Obscura est hujusce concilii memoria, propterea quod jam inde ab Evagrii temporibus, id est, ab ann. 593, cum synodo V confusum est, collectis in unum codicem quatuor conciliis, quorum tribus particularibus Mennas, uni oecumenico Eutychius praefuit, collectionique toti nomen synodi V factum est.

Neque haec vana est aut temeraria conjectio, sed probabilis opinio, cui momentum addunt tria: 1. Ad nostram usque, aut certe parentum aetatem, ipsa etiam synodus a Menna quinque ante annis celebrata, adversus Anthimum, Severum, Petrum, et Zoaram, nomine synodi V inscripta est in collectionibus conciliorum Merlini, Crabbi et Surii; 2. Justiniani fides, id est tria Justiniani edicta de fide in unum collecta, singulaque singulis conciliis respondentia, dedisse [Col. 1061B] videntur occasionem compingendi in unum quoque volumen concilia tria, quasi totidem fidei Justinianaeae firmamenta; 3. Ea hypothesi admissa, facile conciliantur inter se ac intelliguntur omnia quae de synodo V a veteribus tradita sunt, quaeque alioquin ita pugnant, aut saltem implexa sunt, ut expedire se inde viri docti nequiverint, quin ab Origenianis detruncata corruptaque acta synodi V assererent. Verum de his iterum postea.

Locus concilii urbs regia Constantinopolis, praeses Mennas: numerus episcoporum ignotus, non exiguus tamen; quando enim aula praesertim Justinianaea episcoporum turba caruit? Interfuit certe, ut colligitur ex Liberato, Pelagius Romanae Ecclesiae diaconus, imo rem strenue promovit, cum sua, tum fidei causa. Non interfuit Theodorus Cappadox, etsi erat in aula, qua enim fronte antistes post patriarchas primus tulis et objectas sibi praesenti a monachis blasphemias? Abfuit pariter, ut opinor, Domitianus [Col. 1061C] Ancyrae episcopus, licet Constantinopoli versaretur, propter communem cum Theodoro causam; ambo tamen, ut famulabantur humiliter principi, edictum subscripserunt, Origenemque in speciem damnarunt. Sed Theodorus aulicarum artium prudentior, damnando Origenem, dolorem in sinu continuit; Domitianus, sicut ex Facundo, lib. IV, cap. 4, novimus, questus est apud Vigilium, sub Origenis nomine, Patres, sive qui Origenem praecessissent, sive qui secuti, anathemate a synodo percussos esse.

Par est credere initium fuisse de more factum a lectione sacrae, quam Georgius Cedrenus e veteribus monimentis acceptam historiae suae inseruit: quanquam deceptus in eo est, quod ad Patres synodi V universalis directam crediderit, mira vero deceptionis causa, cum missam ad concilium Mennae, quo de agimus, intelligere ex ipsius fine potuerit, simulque dediscere errorem populariter, per quatuor saecula ad suam usque aetatem traductum; sic enim eo loci [Col. 1061D] habetur: »Propter has igitur nefarias et perniciosas opiniones, imo potius nugas, hortamur vos, o sanctissimi Patres in unum collecti, subjectam expositionem diligenter perlegatis ( ) et singula ejus capita damnetis, et anathematizetis una cum Origene omnes qui idem sentiunt aut sentient ad finem.«

Quae verba quis dubitet, si vel solis oculis judicibus credat, ad eos scripta esse, ad quos pertinebat epistola ad Mennam data, subjunctaque Origenis defloratio?

Argumentum, quod unum scriptores in concilio tractatum narrant, imperatoria sacra continet: opinionem nempe Origenis de praeexistentia animorum, et ipsorum quoque daemonum futura olim restitutione: quanquam deflorationis a monachis oblatae, et imperatoris tractatui subjunctae quatuor sunt et viginti capita, alio etiam pertinentia, sed quae dixi [Col. 1062A] duo, nominatissima erant, propter turbas ex his ortas.

Nihil istiusce concilii superest, praeter fragmenta, tum synodicae ad Justinianum, tum excerptorum ex libris Origenistarum. Ea nunc ex Evagrio exhibere utile est: siquidem tenent quamdam actorum vicem, et patefaciunt errorem Evagrii non suo tempore rem narrantis. Sic ille, lib. IV, cap. 38: »Missa est igitur relatio a praedicta synodo ad Justinianum, post acclamationes quas contra Origenem et ejusdem cum illo erroris sectatores congesserant, cujus pars sic habet: Cum animum possideas coelestis nobilitatis participem, Christianissime imperator;« et paulo post: »Fugimus itaque, fugimus istam doctrinam; neque enim novimus alienorum vocem, et illum tanquam furem ac latronem anathematis laqueis constrictum procul a sacris septis ejecimus.« Et post aliquanta: »Eorum quae a nobis gesta sunt, vim ac virtutem ex eorumdem lectione cognoscetis.« His adjunxerunt etiam capita [Col. 1062B] quaecunque Origenis sectatores profiteria magistris suis didicerunt, ex quibus tum consensus eorum, tum dissensio et multiplex ac multifidus error deprehenditur. In his quintum caput erat, continens blasphemias, quas privati quidam ex nova Laura protulerant, quod sic habet: »Theodorus Ascidas Cappadox dixit, quando nunc apostoli et martyres miracula efficiunt, et in tanto honore sunt, nisi in resurrectione aequales fuerint Christo, qualis tandem eorum resurrectio futura est? Retulerunt etiam iidem Patres multas alias Didymi, Evagrii ac Theodori blasphemias, quas studiose admodum ex eorum libris excerpserant.«

Excerpta haec monachi quatuor, quos antea appellavi, e Palaestina attulerant, qua in provincia acriter inter se digladiabantur, vel in ipsis Lauris, monachi, ut ex historia hujusce temporis a scriptoribus vitarum relicta discere est.

Ex fragmentis mox adductis aliisque indubitatis [Col. 1062C] testimoniis apertum est differre concilium de quo sermo fit ab eo quod nunc solet quintum nominari. Nam in hoc agitur de Origene solo et Origenistis duobus Didymo et Evagrio; in quinto vix semel appellatur Origenes, nunquam alii duo. In hoc sacra imperatoris de Origene solo exerceri judicium mandat. In quinto fieri jubet de solis tribus capitulis. In hoc de causa Origenis gesta confecta sunt, eaque amplissima. In quinto haec eadem causa ne verbo quidem tacta est. Huic Theodorus Cappadox non interfuit; qua enim patientia audivisset quae de ipso referuntur? In quinto post patriarchas primus Autocephalorum sedit. Hoc habitum est vivente Domitiano, nam ob concilii sententiam querelarum librum Vigilio papae scripsit; ad quintum convenit Dorotheus in Domitiani locum Ancyranae Ecclesiae praefectus.

Scio quid excipiant aliqui, ut tam apertae veritati pugnent: periisse aiunt Origenistarum artibus partem actorum synodi V, in qua exstiterint olim contra [Col. 1062D] Origenem gesta: hanc partem vidisse Evagrium Epiphaniensem, Patresque, et Lateranensis concilii sub Martino I, et synodi generalis VI et VII, ideoque damnatum in synodo V Origenem tradidisse. Verum praeterquam quod divinatio ejusmodi exceptioque postremum est desperatae causae perfugium, unicum istud invictum contra argumentor. Quaero enim qua fronte sedit in synodo V Theodorus Cappadox, sententiamque dixit, cui horrenda blasphemia palam objecta sit, nec actis idoneis rejecta? Qui anathemate percussus sit in eo ipso coetu, in quo honorificentissimum locum tenuit?



CAPUT III. De tempore quo Justinianus adversus tria capitula edictum composuit.

Qua ratione alterum edictum ex altero exortum [Col. 1063A] sit, quibusque Theodori Cappadocis artibus inductus imperator adversus tria capitula scripserit, exponit in Breviario Liberatus. Narrat enim Theodorum, cum aegre ferret impulsu Pelagii damnatum esse Origenem, impulisse vicissim Justinianum, quo par pari referret aemulo, ut tria capitula proscriberet: nam sicut Origenem Theodorus, et in Origene Patres, ita Pelagius tria capitula, et in tribus capitulis synodum Chalcedonensem videbatur sibi defendere.

Cum ergo de tempore damnati Origenis dictum sit hactenus, sequitur deinceps ut tempus edicti contra tria capitula compositi inquiratur. Non consentiunt super ea re scriptores, aliis citius quam oportet, ut ann. 543, aliis tardius factum asserentibus, ann. 546. Id accidisse sentio ann. 545, sub autumnum: eoque moveor, quod ejusmodi , sic enim edictum inscribitur in Graeco, hinc quidem edita sit, antequam Vigilius Roma proficisceretur, inde vero Pelagii Constantinopoli discessum [Col. 1063B] secuta sit; nam Vigilius a Belisario in urbem regiam ire coactus est, postquam diu Justiniano assentiri constanter abnuit; et Pelagius, qua pollebat apud imperatorem gratia, sibi praesenti non sivisset tam contumeliose illudi ab aemulis vindictae avidis.

Cum ergo Vigilius Roma egressus sit ann. 546, die 22 Novembris, Pelagius Romam reverterit ann. 545, fluxeritque ab accepto Romae edicto ad profectionem usque Vigilii non exiguum tempus, quo nempe Pelagius, et Ferrandum in Africa positum de quaestionibus consuluit, et a Ferrando post longam taciturnitatem responsum accepit, necesse est fateri edictum a Justiniano publicatum esse ann. 545, circa autumnum.

Verum ut haec ratio planior fiat, probanda sunt sigillatim duo, quibus conficitur, Vigilium nempe Roma excessisse ann. 546, sub finem Novembris; et inter acceptum Romae edictum ac Vigilii profectionem [Col. 1063C] non exiguum temporis spatium, velut quindecim mensium, intercessisse.

Id conficio primum, quia haec est de excessu Vigilii ex urbe Roma veterum recentiorumque doctrina praestantium sententia, quae in Auctario Marcellini sic legitur: »Indictione IX post consulatum Basilii, anno 5, Vigilius papa, LIX ab apostolo Petro, evocatus ab imperatore Roma egreditur, et in Siciliam venit. Postconsulatus nota annum Christi 546 designat, ut ex fastis apertum est.

Auctarii scriptori consentit Anastasius, qui addit praeterea mensem et diem, nempe X calendas Decembris, id est, diem vigesimum secundum Novembris.

Utrumque sequuntur communiter magni nominis viri, Baronius, Sirmondus, Holstenius, aliique plurimi, ut haec sententia censeri merito possit eruditorum consensio.

Ipsam tamen nuperus quidam dissertator se approbare negat, causasque, propter quas tantis se [Col. 1063D] viris unus opponat, duas profert, totidemque pro se testes adducit.

Prima ratio sic habet. Vigilius, ut est constans. omnium opinio, ingressus est Constantinopolim ann. 547, die 25 Januarii: videtur autem, inquit dissertator, diu in Sicilia substitisse, quippe cum in ea, et ordinationes fecerit, et susceperit legationes, et frumenta collegerit, queis Romae egestatem levaret. Cum ergo ad ea praestanda non suffecerit spatium unius mensis et paucorum dierum, quos tantum in Sicilia egisset, si modo egressus Roma dicitur, quo tempore volunt scriptores universi, egressus dici debet longo ante tempore, quanto nimirum opus fuit ad ea quae effecta sunt commode exsequenda.

Ratio altera. Italiae clerici epistolam anno, ut ipse quidem dissertator credit, 551, ad legatos regis Galliarum Constantinopolim proficiscentes dederunt, in qua scribunt Vigilium ante sex annos Roma discessisse: [Col. 1064A] scribit et ipse Vigilius in encyclica, quam anno 552 universae Ecclesiae direxit, se ante septem annos de civitate sua egressum. Utrumque vero stare non potest, si anno 546 pontifex egressus Roma dicatur; potest, si ann. 545, sic enim ab ann. 551 sexennium; a 552 septennium numerabitur.

Testes duo, quos adducit, sunt Sigonius et Victor Tunonensis: pontificem ille ann. 145 egressum, iste anno post consulatum Basilii 4, evocatum a Justiniano tradit.

Isthaec argumenta paria non sunt auctoritati, non dicam omnium scriptorum quos in contrarium laudavi, sed ne unius quidem, velut Holstenii, adeo levia sunt et pene futilia.

Atque ut a testibus examinis initium fiat, nullus video qua ratione possit a cordato viro proferri ad faciendam fidem, locus Victoris, qui sic se habet: Post consulatum Basilii v. c. anno 4, Justinianus imperator, Acephalorum subreptionibus instigatus, Vigilium Romanum episcopum subtiliter compellit, [Col. 1064B] ut ad urbem regiam properaret, et sub specie congregationis eorum qui ab Ecclesiae sunt societate divisi tria capitula condemnaret.« Aperte enim vitiosus est, ex quo nempe sequitur ut Roma Vigilius excessisse dicatur ann. 544; nam si more Victoris anni post consulatum Basilii numerentur, qui Christi est 544, quartus est post consulatum: deinde adducta verba, non meram per litteras evocationem significant, quod dissertator fingit; sed ipsam per Belisarium expulsionem, de qua clerus Italiae queritur.

Atqui istum in annum conjicere egressionem Vigilii, neque per historiam licet, ut mox planum erit; neque ipse dederit dissertator, modo constanter loqui aliquando velit. Si enim id dederit, cogetur continuo in unius anni 543 parte posteriore collocare tria, quae nemo prudens non videt ordinationem nimirum Zoili, et utrumque Justiniani edictum, sive quo Origenistae, sive quo tria capitula damnantur.

[Col. 1064C] Excepit enim ordinationem Zoili Gazae peractam mense Julio diuturna Pelagii, Gaza Palaestinae Constantinopolim redeuntis, via; viam, oblatio facta imperatori excerptorum a monachis Pelagii comitibus; oblationem, maturum, quo se jactat imperator, excerptorum examen; examen, deliberata, diu obnitente Theodoro, edicti adversus Origenistas compositio, missioque ad patriarchas: missionem, responsio Vigilii Roma rescribentis; responsionem, pontificis concilium Mennae, in quo episcopi in urbe regia reperti edicto subscripserunt; subscriptionem, elucubratus a Justiniano liber adversus Acephalos; librum, artes aulicae, quibus illusa est a Theodoro, conversaque in contrariam partem imperatoris boni simplicitas; illusionem, edictum adversus tria capitula: haec vero tot et tanta, qui fieri posse mensibus sex dicere ausit, nae illum ego plus quam audacem confidenter dico.

Nullum igitur est Tunonensis testimonium, sive [Col. 1064D] quia non affertur bona fide, sed perverso sensu a dissertatore, sive quod per errorem dictum sit a Victore ipso.

Jam vero testis alter Sigonius, quas adversum se exceptiones patitur? Primum novus homo est, qui cum agitur de rebus longe remotis, non plus fidei meretur quam quantum potest, vel mutuari a testimonio veterum, vel obtinere ratiocinio; nullum tamen testimonium adducit, vel ad marginem; nullo ratiocinio utitur, sed dictat tantum: deinde difficile est videre quomodo dissertatorem suo illo testimonio adjuvet; nam eo loci de tempore quo egressus est Roma Vigilius nihil speciatim et expresse dicit, sed in annum 545 egressionem hanc, ut alia plurima, quae apertum est alio tempore contigisse, quasi per saturam, confuse conjicit.

Narrat scilicet ad eum ipsum annum Eustochii Hierosolymitani legationem ad imperatorem, qua functi sunt Rufus et Conon abbates; damnationem [Col. 1065A] Origenis, et ab imperatore editam, et ab omnibus patriarchis subscriptam; scriptum a Justiniano contra Acephalos librum; edictum adversus tria capitula publicatum; res cum Afris Constantinopoli in causa trium capitum gestas; Romanorum de Vigilio apud imperatorem querelas; Vigilii violentam ex Italia exportationem; ordinationes Catanae ab eodem Vigilio celebratas; ingressum pontificis in urbem regiam, in vigiliis dominicae Nativitatis. Quibus narratis, id addit, unde haec omnia ostendat se ad annum 545 referre: »Postero autem anno sollicitatus iterum ab Augustis, ut Anthimum restitueret,« etc.

Haec autem omnia, quae temere Sigonius in unum eumdemque annum congerit, procul a vero abesse, et dissertator ipse facile consentiet, et evidens ratio demonstrat. Nam primo confunduntur synodi V tempora cum temporibus damnati primum a Justiniano Origenis, qui intolerabilis plurium annorum .

[Col. 1065B] Dicitur deinde Eustochius Origenis damnationem ope Pelagii promovisse: atqui nemo nescit quo tempore Pelagius damnationem Origenis procuravit, Eustochium non fuisse Hierosolymorum episcopum, sed Petrum, cui successit Martyrius, quo post aliquot annos deposito, Eustochius, exiguo admodum tempore ante synodum V, Hierosolymitanam Ecclesiam regendam suscepit.

Dicuntur tertio missi e Palaestina Constantinopolim Rufus et Conon abbates, qui ope Pelagii excerpta ex libris Origenis capita proscribi a Justiniano peterent. Verumtamen, qui ex Palaestina monachi cum Pelagio venerunt ad comitatum, fuerunt, teste Evagrio, Eulogius, Conon, Cyriacus et Pancratius.

Dicitur postea eodem anno ab imperatore, et damnatus Origenes, et exceptus Constantinopoli Vigilius, quo nihil absurdius, vel ipso dissertatore fatente, fingi potest.

Quid plura producam quae Sigonii fidem elevent, [Col. 1065C] quam nemo scriptor hac in parte adhibuerit, si vel prima historiae elementa sciverit, vel scientibus scribere voluerit?

Nihilo plus adjumenti potest ab epistola clericorum Italiae quam a Sigonii testimonio exspectari; non quod non habeat epistola longe plus auctoritatis quam Sigonius, aut etiam Victor, sed quia non bona fide affertur; cum enim Italiae clerici de ingressu Vigilii in urbem regiam loquantur, locuti finguntur de egressu ex urbe Roma, quasi alter ab altero nihil admodum disteterit; dissertator ipse inter utrumque ponit annum unum, aut etiam biennium. Considera, lector erudite, paulo attentius clericorum scribentium verba, et inde aestima cujusmodi sit ea pro se laudare: »Audientes vestram gloriam ad regiam urbem in legationem esse directam, cognoscentes etiam per aliquos, qui se vestri notitiam habere dixerunt, famam et sapientiam vestram, haec vobis de multis, quae acta sunt, pauca ad instructionem quacunque occasione transferenda transmisimus: per [Col. 1065D] quae cognoscatis persecutiones et violentias quas illic sacerdotes catholici, et quicunque ecclesiasticas regulas servare voluerint, patiuntur; veniens enim ibi ante sex annos istos beatissimus papa Vigilius, magis autem, ut quod verius est dicatur, prope violenter deductus, coeperunt ibi ipsum exspectare,« etc.

Vigilii verba majori quidem fide adducuntur, non tamen majore pondere. Quod enim ann. 552 pertaesus calamitatum pontifex referendum mandat Justiniano tyrannidem exercenti: »Nos ad pietatem tuam festinantes ante septem annos de civitate nostra sic egressi sumus, ut nulla haberemus privata negotia;« perinde est ac si diceret: Septimus est annus ex quo civitate nostra sic egressi sumus, etc. Solent enim qui suas queruntur diuturnas esse aerumnas, annos quibus afflicti sunt vel exigua ex parte numerare, ut vel ipsi norunt de schola pueri.

[Col. 1066A] Sed quamvis haec interpretandi causa deforet, sua tamen Vigilius loquendi ratione locum exponeret, nam sex post lineas de mensibus eodem quo de annis modo loquitur: non integri sex fluxerant a damnatione Theodori usque ad nonas Februarii, quibus scribit encyclicam, ait tamen: »Ante sex menses a nobis inter alios communione sacra privatus est (Theodorus) et ab episcopatu pro sua pravitate depositus;« dixerat antea, unde tempus damnati Theodori innotescat: »Ea enim, quae verbo de memorata excommunicatione cunctis episcopis, presbyteris et diaconibus aliisque clericis, voce publica dixeramus, postea etiam die XIX calendarum Septembrium nuper praeteritarum in beati Petri basilica in Hormisda scripto firmavimus. In quo etiam illum qui sub habitu episcopali lupi rapacis dominico gregi tetendit insidias, et assumens totius ducatum scandali, universalem Dei perturbavit ac perturbat Ecclesiam, de episcopatus ordine deponentes damnavimus.«

[Col. 1066B] Quod porro causatur dissertator, substitisse Vigilium in Sicilia ut per otium posset ordinationes facere, excipere legationes, agitare consilia de loco synodi, frumenta colligere, Romamque transmittere, quasi ad id satis temporis non habuerit, si dicitur, et egressus Roma ann. 546, die 22 Novembris, et Constantinopolim ingressus anno consequente, die 25 Januarii, non video quid momenti habeat.

Nam Italia exiguo freto distat a Sicilia, mense Decembri fieri ordinationes solitae sunt, ad frumenta laborantibus fame deportanda e propinquo sufficit, opinor, mensis unus: poterant facile, cum jamdudum increbuisset fama de profectione pontificis futura, moraque aliqua in Sicilia nectenda, Constantinopoli in Siciliam convenire ad condictum tempus Datius Mediolanensis, legatique Zoili in comitatu existentis; poterant et ex Africae Sardiniaeque vicinis locis episcopi morantem in Sicilia invisere; poterant [Col. 1066C] denique ex Sicilia semel atque iterum litterae Constantinopolim mitti, ac inde recipi.

Jam vero si Roma profectus est Vigilius anno 546, die 22 Novembris, ut auctoritate veterum confectum est; si pariter annus integer et aliquot etiam menses abierunt dum summus pontifex edictum Justiniani approbare renuit, dum imperator et pontifex mutuis litteris de synodi indictione pene litigant, dum Ferrandus Carthaginensis diaconus Roma consulitur per Anatolium et Pelagium Ecclesiae Romanae diaconos quid de negotio sentiret, dum Ferrandus ipse post longam taciturnitatem respondet, dum Justinianus indignatus pontificis obnitentis constantiam, Constantinopolim vocat ex orbe toto concilium, dum de concilii loco non convenitur Constantinopoli et Romae, dum hinc et inde intercurrunt litterae pugnantium rationum plenae, dum morae nectuntur a Romanis clericis, ne praeter consuetudinem caput Ecclesiae cogatur eo convenire, ubi serviret magis quam pro dignitate praesideret; si, [Col. 1066D] inquam, annus integer et aliquot etiam menses abierunt dum haec geruntur, fatendum omnino est edictum adversus tria capitula prodiisse ann. 545, circa autumnum, quo fere tempore Pelagius, apud imperatorem gratiosissimus, locum apocrisiarii sedis apostolicae Stephano diacono cessit, Romamque rediit Orientalibus donis dives, quibus Romanos juvit, et ad resistendum Totilae accendit; rediit enim nobilis ille diaconus, et antequam Totilas ad Urbem accederet, quo Justiniani res inclinatas in Italia erigeret qua posset, et, ut par est credere, priusquam edictum publicaretur, ne Augustae ac Theodori consilia, sua apud principem potentia, confringeret.

Publicatum est igitur edictum primum adversus tria capitula, anno 545 inclinante. Tradit vero Facundus Orientalis imperii patriarchas quatuor ipsum approbasse, sed aegre, propter concilii Chalcedonensis reverentiam, cum metu quasi colluctantem: [Col. 1067A] vicis tamen officii conscientiam cupido retinendae dignitatis, cujus dispendium a comminante principe ignavi praesules humiliter metuebant. Erant vero tanto terribiliores Justiniani minae, quanto solerent ea tempestate facilius a principibus, vel ipsi majorum sedium antistites, dejici. Recens exemplum urgebat acriter, siquidem Mennas in locum Anthimi, Zoilus in sedem Pauli depositi suffectus fuerat.

Juvat Facundum super ea re suis verbis loquentem audire: »Illud est insuetum, illud mirabile, illud in quo magna vis veritatis apparet, quod ipsos quoque praesumptores internis conscientiae stimulis fateri coegit, ad destructionem synodi Chalcedonensis haec fuisse composita: nam primus confirmator eorum Mennas Constantinopolitanus episcopus, cum adhuc cunctaretur scripto, sicut praeceptum fuerat, eis praebere consensum, contra synodum Chalcedonensem fieri protestatus est: sed et posteaquam consensit a praedicto venerabilis memoriae Stephano Ecclesiae Romanae diacono et apocrisiario conventus, [Col. 1067B] cur priori sententiae suae contrarius acquievisset iis quae ante culpaverat, et de quibus se nihil acturum sine apostolica sede promiserat, sub ea se conditione cessisse, et juratum sibi fuisse, respondit quod chirographum suum reciperet, si haec Romanus episcopus non probaret.« Et postea: »Zoilus quoque Alexandrinae urbis antistes, cum Romanum episcopum venire cognosceret, obviam illi ad Siciliam misit conquerens necessitate se ad ipsius decreti affirmationem fuisse compulsum: quod hic ei, postquam venit, idem Romanus episcopus in facie palam, nobis quoque inter alios praesentibus, exprobravit: necnon et Effremius Antiochenus, cum primum ei mandaretur ut hoc etiam ipse rescribendo mandaret, consentire noluit. At postquam ei denuntiatum est quod excludendus esset, nisi faceret, sui potius honoris quam veritatis dilector inventus est. Quid etiam Petrus Hierosolymitanus? nonne publica notitia refert quoniam, conveniente ad se [Col. 1067C] multitudine monachorum, juratus pronuntiavit quod si quis eidem decreto novitio consentiret, contra Chalcedonense concilium faceret? nec tamen se ab ejus consensione suspendit.«

Illud porro edictum, quod primum dixi, quodque anno 545 inclinante missum est ad orbis totius antistites, ab eo differt quod anno 551 in Ecclesia Constantinopolitana aliisque in locis a Theodoro Cappadoce propositum est; quae enim in illo fuisse tradit Facundus, in isto reperire non est.

Suis in sedibus singulos primates, propriisque, ut par est credere propter rei momentum, in synodis edicto consensisse testis est imperator in sacra ad synodi V Patres: »Primum quidem in vestris vos degentes Ecclesiis interrogavimus de praedictis impiis tribus capitulis, et vestram nobis voluntatem manifestam fecistis, pro qua e comprobavimus vos, quod indubitanter et cum omni alacritate rectam fidem confessi estis, et impiam condemnastis,« etc.

Non erat tamen in sua Ecclesia Zoilus tunc temporis, [Col. 1067D] sed Constantinopoli: certe ibi erat brevi post istam consensionem tempore, quo nempe Vigilius in urbem regiam venit, sed Petrum Hierosolymis exstitisse, cum consensit, innuit Facundus.



CAPUT IV. De concilio Constantinopoli habito a Menna in causa trium capitulorum.

Mennam, accepto Justiniani edicto, concilium habuisse, nemini, opinor, dubium est. Id enim quatuor haec suadent, exemplum causae Origenianae, Facundi testimonium, ipsiusmet Vigilii papae auctoritas, et Justiniani sacra ad hujusce concilii Patres directa.

Nam primo cum Mennas Origenis damnationem non privatim approbaverit, sed publice in concilio, par est credere Augustam Theodorumque Cappadocem, [Col. 1068A] memores injuriae sibi factae, eo usque indulsisse irae, ut factum sibi satis non ducerent: sin minus adegissent Mennam, qua Origenem frequentia et quasi pompa damnasset, eadem Theodorum Mopsuestiae Theodoretumque et Ibam anathemate ferire.

Deinde Facundus, cum de concilio septuaginta episcoporum a Vigilio Constantinopoli habito agit, mentionem facit »illorum qui ante subscripserant,« utique in concilio Mennae, ad quem episcoposque simul collectos ex itinere Vigilius scripserat, interminatus, ni sententiam revocarent, eam excommunicationis poenam qua Constantinopolim ingressus propositi tenaces perculit.

Rem omnino conficit imperatoris sacra ad episcopos congregatos, de qua mox sermo erit. Ad hoc concilium Mennas, et suos, cum tempus esset solemne, et repertos in urbe regia episcopos procul dubio vocavit, ejusdem modi quippe viros ad concilium adversus Origenem, cui par istud fuit, cogendos [Col. 1068B] imperator jusserat.

Qui numerus episcoporum fuerit, incertum est: non mediocrem fuisse probat, partim conditio temporum, quibus aulam plurimi, deserto grege, frequentabant; partim causae momentum, quae orbem commovebat; partim denique Justiniani, vel Augustae potius, vesana affectio, cui servire necessitas magis quam libido videbatur.

De tempore ex adjunctis reliquis conjicere non improbabiliter licet; nam si edictum imperator emisit anno 545, circiter autumnum, non incredibile videbitur cuipiam quod Mennas aliique episcopi, sive qui ex provincia de more convenerant ad autumni synodum, sive qui privatas ob rationes in urbe regia versabantur, tunc temporis Justiniano paruerint edicti subscriptionem jubenti.

Verum non nemo credibilius forsan putaverit factum id in ea synodo quae quadragesimam praecederet, postquam scilicet renuntiatum esset Constantinopoli [Col. 1068C] de difficultate quam summus pontifex, causatus Chalcedonensis concilii injuriam, afferret; ideoque synodum, cum subscriberet, eam apposuisse cautionem, si summus pontifex probaret, nihilque detrimenti Chalcedonense concilium pateretur.

Sed longe probabilius judico, quod alter forsan audentior certum dixerit, concilium istud habitum fuisse sub finem autumni anni 546; nam procrastinavit diu Mennas, morasque traxit, quas proculdubio longissimas excogitabat animus impatiens servire aemuli Theodori voluntatibus, nec erat morarum inanis ratio: aiebat enim se in causa fidei exspectare primae sedis judicium, nec adhuc sibi satis, ut nec orbi reliquo, perspectum esse qua ratione possent tria capitula damnari »sine praejudicio Chalcedonensis concilii.«

His et aliis, quae Facundus innuit, eludebat ardorem Theodori potentia Augustae abutentis ad explendam vindictae libidinem, potuitque declinare [Col. 1068D] diu, donec renuntiatum est Constantinopoli de profectione Vigilii propediem futura: tunc enim compulsus est obsequi principis voluntati; siquidem imminebat depositionis periculum, illudque tanto certius, quanto ardentius Augusta, occasionem irati principis nacta, moliebatur Anthimum in suam sedem restituere.

Mennas igitur cum sua synodo cessit tandem imperialibus minis, edictumque subscripsit, hac nihilominus cautione, ut si factum summus pontifex improbaret, scriptum redderetur, et in integro res esset: quanquam haec cautio sedis apostolicae apocrisiarium non impedivit quominus injuriam sedi apostolicae a praevertentibus episcopis illatam ecclesiastico more vindicaret.

Successerat Pelagio in munus apocrisiarii Stephanus Ecclesiae Romanae diaconus. Ille cum retinere non posset amplius in officio Constantinopolitanum [Col. 1069A] praesulem aliosque, se, ut loquitur Facundus, a communione Mennae suspendit, suoque exemplo pluribus, ut idem auderent, animos fecit. Episcopi certe in synodum collecti, sin minus omnes, saltem magnam partem, »cum scribere compellerentur (verba sunt Facundi, lib. IV, cap. ult.), palam reclamaverunt contra magnam synodum fieri, et post subscriptionem memoratam Stephano Romano diacono libellos dederunt, sedi apostolicae transmittendos, confitentes in eis quod a Constantinopolitano episcopo coacti subscriberent.«

Didicit in Sicilia pontifex, partim a Datio Mediolanensi obviam appulso, partim ex litteris Stephani, factum Mennae, tulitque tanto aegrius, quanto indignius erat abjectiusque a praesule, qui suum olim thronum beneficio sedis apostolicae obtinuerat, imperatoris minas summi pontificis reverentiae praeferri. Quare, nulla ratione habita cautionis, ulciscendum putavit, monitione tamen prius per litteras ex [Col. 1069B] itinere facta, missisque ad imperatorem legatis qui efficere conarentur ut praesul poenitentia, imperator rescissione facti, ultionem praeverterent.

Rem narrat Facundus imperatorem alloquens, lib. IV, cap. 3: »Hoc est autem mirabile, ut, postquam horum condemnationem fecerunt, dicerent quod Ecclesiam Romanam consulerent, et sententiam Vigilii ejus praesulis exspectarent: cui, quantum ad illos attinet, non permiserunt censere quod senserit, ante statuentes ut si quis Theodorum Mopsuestiae cum suis dogmatibus et epistolam venerabilis Ibae non anathematizat, fiat anathema. Sed ecce jam veniens ex itinere quod ei videbatur edixit, et facti hujus auctori correctionem tumultuariae suae transgressionis indixit; et nisi citius quod male factum est auferatur, etiam vindicaturum se esse praedixit, protestans et dicens cum Apostolo: Ne forte, cum venero, non quales volo inveniam vos, et ego inveniar a vobis qualem me non vultis: propter quod et de vestra clementia summis [Col. 1069C] precibus summoque adnisu per suos legatos petiit, sicut eum venientem diversae provinciae contestatae sunt, ne patiamini stare quod factum est.«

Narrat pariter ipse Vigilius in epistola ad Mennam ex itinere scripta, quam legere est apud Facundum in libro adversus Mocianum: »Quando nobis, inquit pontifex, non sit incognitum, quia diaconus Stephanus, tunc responsalis nostrae, cui per Dei gratiam praesidemus Ecclesiae, cum plurimis Christianis quandiu vixit a tua se communione suspenderit, et in Siciliensi insula constituti, fratre et coepiscopo nostro Datio referente, didicimus, quod et ipse et alii consacerdotes nostri, et multi filii Ecclesiae Christianae a tua se nihilominus communione subtraxerint; et dum causas exorti quaereremus scandali, antedictus frater et coepiscopus noster respondit, hoc fraternitatis tuae fecisse personam, quod a nullo decessorum tuorum decessorumque nostrorum temporibus qualibet fuisset ratione commissum,« etc. [Col. 1069D] Ut nempe non exspectato sedis apostolicae judicio, vel fidei causa agitaretur, vel generalis synodi sententia retractaretur.

Quod comminatus fuerat de via pontifex, id eum statim atque Constantinopolim venit, adversus Mennam aliosque episcopos non resipiscentes praestitisse tradit Facundus libro mox citato, propter »quod et illos, qui talibus communicaverant, veniens in regiam civitatem a communione suspendit.« Ea suspensio trimestre spatium tenuit, donec aulae precibus soluta est.

Ex his porro, quae ex Facundo relata sunt, liquido patet eo tempore quo dixi habitum fuisse a Menna concilium; quomodo enim pontifex iram alioquin justissimam tandiu retinuisset? quomodo animi sui sensum in via tantummodo prodidisset? quomodo, si Romae positus vim episcopis ab imperatore illatam, meticulosorumque praesulum ignavam servitutem rescivisset, ejusdem violentiae metu non se prudens [Col. 1070A] continuisset Italiae finibus? Nam quod excipere posset quispiam non venisse Vigilium ad imperatorem, sed vi deportatum, momenti nihil habet; siquidem quod acceptum est ex Anastasii relatione, de Vigilio ex aede sanctae Ceciliae a Belisarii satellitibus abrepto et in navem injecto, mera fabula eruditis plurimis videtur; ab eo certe debet rejici qui moram Vigilii in Sicilia facit annuam, aut etiam, si Deo placet, biennem.

De actis concilii supersunt tria tantum, quod quidem sciam, sacra imperatoris ad Patres, Patrum compendiosa responsio ad sacram, et anathematismus adversus Theodorum et Ibam. Anathematismus legitur apud Facundum, lib. IV, cap. ult. Sacra et responsio Graece ac Latine subjuncta est synodi V actis, qualia nunc habentur.

Miror vero ambas illas, sacram dico et responsionem, visas hominibus quibusdam ad synodum V pertinere: nam etsi habet sacra haec nonnihil cognationis [Col. 1070B] cum alia, quam constat collatione 1 synodi V praelectam, mirum tamen quantum in pluribus differt, idque nemo, qui legerit, non animadvertet.

Observandum porro, sacrae, de qua loquimur, insertum esse fragmentum ex libro apologetico Cyrilli ad Theodosium imperatorem, implet illud mediam sacrae partem, tamque parum apte appositum est, ut mirabile sit a curiosis non fuisse contemptum: illud ego detrahendum putavi, dum hic exhibetur sacra cum responsione synodica, velut actorum quaedam reliquiae, ad quas operae pretium est postea nonnulla animadvertere.

JUSTINIANI IMPERATORIS EPISTOLA AD SANCTAM SYNODUM DE THEODORO MOPSUESTENO ET RELIQUIS.

»Semper quidem studium fuit orthodoxis et piis imperatoribus patribus nostris pro tempore exortas haereses per congregationem religiosissimorum sacerdotum amputare, et recta fide sincere praedicata, in pace sanctam Dei Ecclesiam custodire.

[Col. 1070C] Quapropter et Constantinus Magnus Ario blasphemante et dicente Filium non esse consubstantialem Deo et Patri, sed creaturam, et ex non exstantibus factum esse, congregavit Nicaeae trecentos decem et octo Patres; et cum ipse concilio interfuisset, damnato et anathematizato Ario, rectam fidem confirmare studuit: per quam divini illi Patres confitentes Filium consubstantialem esse Deo et Patri, non vero creaturam, et ex non exstantibus factum, usque ad hodiernum diem canitur.

Theodosius autem Senior, Macedonio negante deitatem sancti Spiritus, et Apollinario ejus discipulo blasphemante incarnati Dei Verbi dispensationem, et dicente Dei Verbum non assumpsisse mentem humanam, sed carni animam irrationalem habenti fuisse unitum, congregatis in Constantinopolitana urbe centum quinquaginta Patribus, ac ipse particeps concilii effectus, damnatis et anathemate perculsis praedictis haereticis, una cum impiis eorum dogmatibus ac sectatoribus, curam adhibuit ut [Col. 1070D] recta fides praedicaretur.

Theodosius vero Junior, impio Nestorio dicente alium esse Deum Verbum, et alium Christum; ac Verbum quidem natura esse Filium Dei et Patris, Christum vero tantum ex gratia Filium impie introducente, et sanctam Mariam Dei genitricem esse negante; congregavit Ephesinam synodum I ducentorum sanctorum Patrum, et directis principibus qui deberent concilio interesse, jussit et ipsum Nestorium adesse; et judicium de eo fieri, diligentique examinatione facta, damnarunt et anathematizarunt Nestorium una cum sectatoribus ejus.

His autem ita subsecutis, cum insurrexissent contra sanctissimum Cyrillum sectatores impii Nestorii, conati sunt, quantum in ipsis fuit, rescindere sententiam contra Nestorium latam. Sed Theodosius imperator defendens ea quae ita recte contra Nestorium et impia ejus dogmata fuerant judicata, damnationis [Col. 1071A] sententiam in eum factam ratam haberi curavit.

Post haec autem Cyrillo mortuo, emersit monachus quidam et archimandrita, nomine Eutyches. Hic non exiguam populi partem sibi adjunxit, Nestorii sectam et impium ejus dogma approbans, ac dicens carnem Domini non esse consubstantialem nobis; et rursum quidem, non multo post, diabolica manu praevalente, aliud Ephesi concilium latronum et nequaquam sanctum cogitur, misso ad id etiam Flaviano Constantinopolitano, cum penes Dioscorum Alexandriae episcopum summa rerum ibi esset: divinus autem Flavianus defendens orthodoxam fidem, occiditur, Ephesinae vero synodo I auctoritas abrogatur, subscribentibus quibusdam episcopis lethali vi compulsis, inter quos fuit etiam Basilius Seleuciae episcopus.

Hinc cum publice docerentur Nestorii, Dioscori et Eutychis perniciosa dogmata, magnique praesertim in Oriente existerent tumultus, occisi sunt Proterius [Col. 1071B] sacerdos magnus et alii plurimi. Eo rerum statu Marcianus divinitus creatur imperator, qui coacto Chalcedone sexcentorum triginta Patrum concilio, praesentibus Dioscoro et Eutyche, in eo una cum ipsis interfuit, ibique damnantur quidem Dioscorus et Eutyches, et iterum Nestorius anathematizatur. Theodoretus autem, Ibas et Basilius Seleuciae episcopus recepti sunt, cum tamen priori concilio subscripsissent, et ita abolitis praedatoriae synodi actis et damnatis, concordia a sanctis Patribus inter omnes conciliata est.

His quatuor conciliis sic actis et confirmatis, et auctoritatem in Ecclesia Dei obtinentibus, Nestorii sequaces denuo suam haeresim confirmare studuerunt, opera Theodori Mopsuesteni, qui multo pejora quam Nestorius ejus discipulus blasphemavit.

Nos igitur sequentes sanctos Patres nostros, et volentes rectam fidem sine ulla macula conservare, hortamur vos ut hujus quoque blasphemias examinantes, [Col. 1071C] de eo et sectatoribus ejus sententiam feratis: nam praeter innumera alia quae impie in Christum Deum nostrum maledicta evomuit, id quoque protulit, alium esse Deum Verbum, alium Christum, qui animi perturbationibus et carnis cupiditatibus molestiam ipsi exhibentibus, paulatim a deterioribus desistens, factorum profectu in melius evaserit, inculpataque optimae vitae ratione usus sit. Qui, ut purus homo, in nomine Patris et Filii et Spiritus sancti baptizatus, per baptismum gratiam Spiritus sancti consecutus, adoptione sit dignatus: et ad similitudinem regiae majestatis Christus in persona Verbi Dei adoratus, post resurrectionem animo constanti et peccatorum vacuo fuerit. Praeterea pronuntiavit eam fuisse Verbi cum Christo unitionem, quae est ab Apostolo dicta viri cum muliere: Et erunt duo in una carne (I Cor. VI).

Ad haec vos hortor, ut ea etiam examinetis quae a Theodoreto et Iba male scripta sunt contra Ephesinum [Col. 1071D] sanctum concilium I, contraque eos eodem modo sententiam feratis.«

Observa primo quod dicitur, »Eutychem sectam Nestorii et impium ejus dogma approbasse, cum diceret carnem non esse consubstantialem nobis.« Id enim verum eatenus tantum est, quatenus utraque haeresis in eo conveniebat, quod negaret beatam Virginem esse proprie , factamque ullam veram Verbi incarnationem: altera tamen alteram proferebat negandi causam: illa enim naturarum , ista carnis Christi consubstantialitatem rejiciebat.

Observa deinde haec verba: »Cum publice docerentur Nestorii, Dioscori, et Eutychis perniciosa dogmata, magnique praesertim in Oriente existerent tumultus, occisi sunt Proterius sacerdos magnus, et alii plurimi. Eo rerum statu Marcianus divinitus creatur imperator,« etc. Nam intolerabilem continent , siquidem Proterius occisus est a [Col. 1072A] Dioscoritis Alexandriae, post mortem Marciani. Vide Liberatum in Breviario, cap. 14.

Observa pariter ista: »Marcianus, coacto Chalcedone concilio sexcentorum triginta Patrum, praesentibus Dioscoro et Eutyche, interfuit. Vehementer allucinatur imperator theologus; neque enim Entyches adfuit concilio, sed ante fuerat in exsilium ejectus. Vide acta concilii.

Observa quarto, ubi dicuntur Theodoretus, Ibas et Basilius Seleuciae episcopus recepti esse, cum tamen priori concilio subscripsissent,« aberrasse interpretem: Graeca enim haec, , debuerunt ita reddi, susceperunt vero Theodoretum, Ibam et Basilium Seleuciae, postquam subscripsissent, definitioni nempe concilii Chalcedonensis et Leonis tomo. Vide acta concilii Chalcedonensis.

Observa denique annorum quindecim: »His quatuor conciliis sic actis et confirmatis, et auctoritatem in Ecclesia Dei obtinentibus, [Col. 1072B] Nestorii sequaces denuo suam haeresim confirmare studuerunt opera Theodori Mopsuesteni, qui multo pejora quam Nestorius ejus discipulus deliravit.« Memoria Justinianum defecit: nam annis saltem quindecim, antequam concilium Chalcedonense haberetur, excerpta ex libris Theodori pro Nestorii libris, imperiali praecepto combustis, in vulgus sparsa sunt: quod aperte constat ex litteris Cyrilli, Procli et Joannis Antiocheni.

Tam absurda porro tamque imperita quis eruditus putet esse hominis qui scriptor insignis sapientissimusque merito praedicetur? quis non credat potius illius esse qui si suapte industria typum composuit, non minus sit quam Justinus? si aliena opera usus sit, sibique supponi fetus siverit tam foedos, ab Halloixio jure dictus sit rudis et illitteratus, siquidem prae inscitia discernere non valuit quae adoptaret cum laude.

Ad ejusmodi epistolam respondit synodus, postquam [Col. 1072C] ad se transmissa ex Theodori libris excerpta rursum sollicite pervidit: »Chalcedonense sacrum concilium Theodoretum et Ibam graviter verbis insectatum non alia conditione in gratiam recepit, quam ut prius sua damnarent mala scripta et Theodorum ac Nestorium.

Nos autem, praeter reliquos omnes haereticos a dictis quatuor sanctis conciliis damnatos, atque Ecclesia exclusos, damnamus etiam atque proscribimus Theodorum, qui fuit Mopsuestiae episcopus, ejusque impios libros, necnon ea quae Theodoretus male scripsit contra veram fidem et duodecim sancti Cyrilli capita, ac sanctam Ephesinam synodum I, et pro defensione Theodori ac Nestorii.

Praeterea damnamus etiam epistolam quam Ibas fertur scripsisse ad Marim Persam, quae negat Verbum Dei ex sancta Virgine deipara Maria incarnatum hominem esse factum, et divum Cyrillum pro haeretico traducit: ac primam quidem Ephesinam sacram synodum reprehendit, ut quae incognita causa [Col. 1072D] Nestorium damnaverit, duodecim autem capitula sancti Cyrilli conspuit, Nestorio vero et Theodoro, eorumque impiis scriptis et opinionibus patrocinatur.

Quapropter effrenes haereticorum istorum linguas impiissimaque scripta, ipsosque ad extremum in falsis suis opinionibus ac malitia perseverantes, optimo jure patri mendaciorum diabolo annumerantes, dicemus: Vadite in lumine ignis vestri, et in flamma quam concepistis (Isai. L).«

Fallit Cappadox (fuit enim, et typi Justinianaei et responsionis synodicae auctor), fallit, inquam, cum maligne scribit Theodoretum et Ibam non alia conditione receptos Chalcedone, quam ut prius sua damnarent mala scripta, et Theodorum ac Nestorium: nam nec actione 8, in qua Theodoreti causa disceptata est, neque 9 et 10, in qua actum de Iba, verbum ullum factum est, aut de scriptis Theodoreti, [Col. 1073A] aut de Theodoro. Epistola vero Ibae, sin minus cum laude, saltem sine improbatione, vel synodi vel Ibae, lecta est: egebat tamen hoc mendacio Cappadox, ut facilius praesules induceret ad id damnandum, quod Theodoretus ipse Ibasque prius in Chalcedonensi concilio damnassent.

Neque vero istud unum commentus est, sed alia longe plura, ut naviter mentiri proprius ipsius character videri possit, et non argutius quam verius Halloixius scripserit, Justiniani epistolam de tribus capitulis a Theodoro quidem fabricatam, sed a patre mendacii, qua parte historiam spectat, dictatam.

Habet tamen observatione dignum id veri, tum epistola Justiniani, tum haec synodica responsio, quod Theodoretus »male scripserit contra veram fidem, et duodecim sancti Cyrilli capita, ac primam sanctam Ephesinam synodum, et pro defensione Theodori ac Nestorii.« Quibus verbis indicantur scripta tria, ex quibus primum solum vulgo notum est; alia duo, si tamen duo, hactenus ignota; [Col. 1073B] utriusque nos exiguam partem edemus in auctario Theodoreti, quod propediem prelo committetur.



CAPUT V. An damnatus sit reipsa Origenes in synodo V.

De damnatione Origenis in synodo V non una est eademque omnium scriptorum sententia. Sunt qui damnatum omnino negent, ut Halloixius; sunt qui fateantur: sed fatentium alii incognita causa, alii cognita, judicatum aiunt. Qui cognita, rursum in duas partes scinduntur, prout nempe cognitionem habitam esse volunt, aut antequam ageretur de tribus capitulis, ut dissertator; aut postquam actum est, ut illustrissimus Marca.

Ex hoc opinionum conflictu tres quaestiones oriuntur, an revera damnatus sit Origenes in synodo V, an institutum in eadem synodo de causa judicium? [Col. 1073C] quo tempore institutum sit? quanquam postremum istud non operose solvitur, si aliae duae quaestiones, ut par est, agitatae fuerint; illae autem vix separatim, conjunctim facile solvi possunt.


§I. Quid Halloixius nuper de quaestione senserit.

Scripsit opus non ita pridem Halloixius, cui nomen fecit: Origenes defensus, librisque quatuor absolvit. Praemisit omnibus testimonia Patrum quibus non tam Origenes laudatur, quam accusaturis, si pudentes sint, vox pene praeripitur: quis enim ausus fuerit crimen non timide inferre homini quem Alexander Hierosolymorum episcopus et martyr »dominum suum et suae fidei patrem« vocat; quem Gregorius Thaumaturgus »divinorum eloquiorum interpretem ita peritum, ut Dei verba, quasi Deo loquente, et intelligeret et hominibus enarraret;« quem Pamphilus aut quisquis auctor apologiae, »Ecclesiae magistrum, qui adversus haereticos ita fortiter dimicavit, ut omnia diabolicae machinationis fundamenta subverteret;« [Col. 1073D] quem Athanasius Magnus, »virum multae eruditionis et diligentiae;« Gregorius Theologus, »omnium theologorum cotem;« Gregorius Nyssenus, »Christianorum philosophiae parentem;« Ambrosius, »diligentem interpretationum indagatorem;« Hieronymus, »virum quem alterum post apostolos Ecclesiarum magistrum nemo nisi imperitus neget,« etc.

Haec et alia postquam prosecutus est, tum libro primo vitam Origenis contexit plane admirabilem: narrat enim quomodo patre martyre genitus, multos ipse vicissim Christo martyres spiritaliter pepererit; qua ratione, cum foret avidus fundendi pro fide sanguinis, singulari Dei consilio ad alia servatus sit; quam prodigiosam multitudinem sive gentilium sive haereticorum ad Ecclesiam adduxerit; quanta scientiae fama docuerit ipsos orbis doctores; quam multa passus sit, quamque gravia, et ab aemulis gloriae, et a viris alioquin piis, sed aliunde illusis: quanta pietate [Col. 1074A] tandem obierit, post sex millia librorum incredibili labore conscripta.

Secundo libro virtutes tanti viri exponit, sed quatuor praesertim: pietatem in Deum et Christum Jesum, humilitatem modestiamque singularem, charitatem martyrii avidam, et divinae gloriae procurandae indefessum studium: splendidius enim haec quatuor quasi lumina in scriptis emicant.

Post virtutes laudatas, in tertio libro explicat mentem Origenis, inducitque suis verbis dicentem quid de praecipuis fidei quaestionibus revera sentiat, qua doctrinae vi de omnibus sui temporis haereticis triumphaverit.

Denique accedit quarto libro ad examen eorum quae varia a variis Origeni objecta sunt, et illius imprimis quo cuncta praeconia obscurantur, quod nempe, licet ab Hieronymo tantopere laudatus sit, velut alter post apostolos Ecclesiae magister, ab episcopis tamen Ecclesiae magistris, et quidem in concilium collectis, velut impius et omnium haereseum hydra, damnatus [Col. 1074B] sit. Id vero neque semel, neque in uno loco factum est, sed variis in Ecclesiis variisque temporibus. Primum siquidem Alexandriae in patria, dum viveret, a Demetrio episcopo: iterum ibidem a Theophilo duobus fere post saeculis; tertium Constantiae Cypri, eodem tempore ab Epiphanio; quartum Romae ab Anastasio, a Venerio Mediolani, Aquileiae a Chromatio: denique, anno Christi 553, in synodo V generali ab omnibus totius orbis patriarchis. Undecimus enim canon sic se habet: »Si quis non anathematizat Arium, Eunomium, Macedonium, Apollinarem, Nestorium, Eutychen, Origenem, cum impiis eorum scriptis, et alios omnes haereticos qui condemnati et anathematizati sunt a sancta catholica et apostolica Ecclesia et a praedictis sanctis quatuor conciliis, et eos qui similia praedictis haereticis sapuerunt vel sapiunt, et usque ad mortem in sua impietate permanserunt, anathema sit.« Quintam synodum aliae consequentes imitatae sunt, aut potius exscripserunt.

[Col. 1074C] Halloixius facile particularibus conciliis tribus derogat auctoritatem: narrat enim singulorum historiam, qua constat primum dubia esse quae feruntur de Alexandrino primo, cum Hieronymus, qui solus meminit, alia ante dissidium cum Rufino, alia post dissidium super ea re scripserit. Deinde auctorem secundi Theophilum a viris ejusdem aetatis sanctissimis accusatum fuisse, quod in damnandis Origenistis ipsoque Origene, humano affectui, praeter rationis modum, indulserit; tertio Epiphanium iisdem Theophili artibus adversus Origenem, quibus in Chrysostomum, commotum esse, eaque commotione Cyprios ad ferendam in Origenem sententiam impulisse.

Non ita facile defendi posse intelligit objectionem quae ex canone 11 synodi V sumitur. Quare rei attentius adjuncta singula intuitus, id est concilium ipsum, de cujus auctoritate dubitatum sit, canonem cui vitium objici queat, et Origenem, cujus personam inter et doctrinam seu libros differentia ponatur, tres proponit excipiendi modos, quorum si vel unus constet, [Col. 1074D] consultum sit Origeni. Ait enim dici posse, primo, esse genuinum canonem, sed concilium illegitimum; secundo, legitimum quidem concilium, sed adulteratum canonem; tertio, etsi utrumque vitio careat, posse perinde excusari personam Origenis, damnata doctrina atque ab Augustino Cyprianus defensus est, repudiato errore circa haereticorum baptismum.

Primum multis argumentis conficit: nam cum nulla synodus jure conveniat, invito summo pontifice, nulla satis auctoritatis habeat, ante sedis apostolicae confirmationem, contendit Vigilium initio diu obstitisse ne cogeretur in Oriente concilium, permisisse tandem, sed nonnisi conditionibus quae a Graecis spretae sunt; deinde eumdem pontificem negasse consensum conditis canonibus, qua parte personas spectant, idque ex constituto patere, ideoque ejectum in exsilium, unde, fractus aerumnis, cum rediret, in Sicilia sancte quieverit; tertio negasse pariter consensum [Col. 1075A] summos pontifices, qui res Vigilii probe noverant, aut suis etiam oculis usurpaverant, Pelagium, qui Vigilio, Joannem, qui Pelagio, Benedictum, qui Joanni successit: denique consequentes pontifices consensisse quidem, sed errore facti, quippe cum constitutum Vigilii, aut non legissent, aut Graecis Vigilium, statim absoluto concilio, consensisse jactantibus, facile credidissent.

Verum, ut obiter dicam quod res est, modus hic defensionis, ut habuerit olim aliquam veri speciem, videri potest nunc omni carere, si modo legitimum est quod in regia bibliotheca illustrissimus Marca reperit Vigilii decretum pro confirmatione synodi V: datum enim scribitur ante VI idus Decembris, imperii Justiniani anno 27, post consulatum Basilii V. C. anno 12. Ex quo apparere potest Vigilium eo ipso anno quo synodus habita est, sex nempe mensibus postquam finem accepit, revocasse constitutum et synodum confirmasse, atque ita Graecos de confirmatione synodi V a Vigilio mentitos non esse.

[Col. 1075B] Tertium defensionis modum Halloixius exponit, collata Origenis et Cypriani causa, allatisque Augustini pro Cypriano exceptionibus, quas jure longe potiori, certe non minore, pro Origene facere demonstrat. Id praestat non eruditius quam efficacius. Verum tantis eruditionis opibus tantaque diligentia id unum consequitur, quod et Augustinus, ut deserto doctrinae patrocinio, persona defendatur.

Secundum defensionis modum sic explicat, ut simul probet, quod invicte verum est, nomine concilii V aliud a veteribus appellatum quam quod nunc legitur octo collationibus contentum. Sic igitur ratiocinatur: In concilio V nusquam Origenis agitata est causa, nusquam ulli ejus errores reprehensi, nusquam appellatum nomen, praeterquam in canone 11. Aut igitur canon ille adulterinus est, qua parte Origenis nomen intrusum est, aut a synodo graviter peccatum: quis enim secundum Ecclesiae regulas indicta causa [Col. 1075C] condemnetur?

Deinde nemo non intelligit ex verbis canonis in ipso tantum censeri haereticos qui praedictis quatuor in conciliis damnati sunt, velut Arius in primo, in secundo Eunomius, Macedonius et Apollinaris, Nestorius in tertio, in quarto Eutyches et Dioscorus. Cum igitur in nullo ex quatuor conciliis damnatus sit Origenes, videri potest ab Acephalo aliquo pro Dioscoro suppositus: quem tamen Acephalum stolide ac imprudenter fecisse fraudem oportuit, quam nempe ipsa produnt canonis verba, quae de solis haereticis antea damnatis ab Ecclesia in conciliis oecumenicis intelligi se debere ostendunt.

Tertio, si nominatim in concilio V de Origene perinde atque de Theodoro actum esset, non utique generali tantum anathematismo, et nomine tenus, sed proprio ac speciali denotatus esset, uti Theodorus aliique duo, Theodoretus et Ibas minus nocentes: denotatus tamen non est, cum maxime omnium deberet, si modo foret hydra haereseum, Arii parens, [Col. 1075D] gentilismi in Ecclesiam introductor, etc., quo nomine ab adversariis traducitur.

Adde, inquit Halloixius, quod Gregorius Magnus unam in synodo V damnatam personam asserit, cum debuisset duas dicere, si modo praeter Theodorum Origenes damnatus foret.

Adde pariter quod Eutychi magna erat cum Dioscoro communio, ut pro more sociarentur: nulla admodum cum Origene, ut simul jungerentur.

Adde etiam quod Origenes debuerat, propter aetatem, omnibus aliis uno canone proscriptis praeponi, si ipsis annumerandus erat, illi enim aetatis ordine censentur.

Adde tandem quod in Justiniani fide fideique adjunctis anathematismis, unde fere verbatim canon 11 synodi V acceptus est, nulla fit mentio Origenis: sic enim legitur: »Si quis non anathematizat Arium, Eunomium, Macedonium, Apollinarium, Nestorium, [Col. 1076A] Eutychem, et eos qui similia sapiunt aut aliquando sapient, anathema sit.«

Haec et alia eruditus Halloixius attulit, poteratque potentius quiddam adducere, quod postea demonstrabimus. Ex his autem concludit nihil praejudicare causae suae synodorum trium, VI, VII et VIII, consequentium Patres: imo neque summos aliquot pontifices, siquidem perinde egerunt in causa Origenis quod in illa Honorii synodus VII: exscripserunt quae in synodi V codicibus invenerant, non admodum solliciti de quaestione, quae tunc non magis moveretur quam quae ad Arium, Eunomium aliosque pertinet.

Adducit suae illius exceptionis auctorem in re simili Bellarminum, qui lib. IV de Summo Pontifice cap. 10, cum Honorii patrocinium adversus objecta susciperet, »Ad tertium, ait, respondeo, Patres synodi VII secutos esse synodum VI, et solum repetivisse quod in ea legerant, et proinde deceptos fuisse a synodo VI, quae vel corrupta erat, vel per errorem Honorium [Col. 1076B] damnaverat.«

Adducit etiam synodum VII, quae hanc ipsam videtur exceptionem actione 7 suppeditare, eo ipso quod in definitione fidei de Origene et Honorio perinde pronuntiat: nam post anathema dictum haereticis, quos priores quatuor synodi, quosque Constantinopolitana particularis sub Menna damnaverat: »Cum quibus, inquit, et Origenis, et Evagrii, ac Didymi fabulas anathematizamus, sicuti et Constantinopoli congregatum concilium V egisse cognoscitur; deinde quoque et duas voluntates et operationes secundum naturarum proprietatem in Christo praedicamus, quemadmodum et Constantinopoli synodus VI exclamavit, abjiciens Sergium, Honorium, Cyrum, Pyrrhum, Macarium, et eos qui sine voluntate sunt pietatis, atque istis similia sentientes.«


§II. Quid nuperus quidam dissertator Halloixio objecerit, et primum quid opinatus sit de tempore quo damnatus ipsi videtur in synodo V Origenes.

Quae pro Origene Halloixius adducit, ea refellere [Col. 1076C] conatus dissertator, congessit hinc inde multa, ad invidiam potius erudito Halloixio conflandam, quam ut rem suam promoveret: nam et nomini quo maxime Halloixius gloriatur, incredibiliter infensus est, et causam per se bonam, cum vellet videri defendere, reipsa prodidit: ad probandum enim quod a synodo V revera Origenes damnatus sit, argumenta protulit, vel falsa, vel dubia, vel jam responsionibus infracta.

Ut ergo Origenem in synodo V damnatum fuisse conficiat, dicit prius de tempore quo damnatum putat, sibique statim certum pronuntiat, id ante Maium anni 553, id est ante inchoatam synodum contigisse, patriarchis scilicet et episcopis ad synodum celebrandam jamdudum appulsis, causamque Origenis, ne nihil forsan agerent, cognoscentibus, »et approbantibus decretum Justiniani contra eumdem a decennio latum,« hoc est anno uno ante Zoilum depositum, si qua fides dissertatori depositionem collocanti anno 554.

[Col. 1076D] Confirmat eximiam illam suam chronologiam auctoritate Georgii Cedreni, qui ad annum 26 Justiniani, erat is aerae Christianae 552, recitat imperatoris sacram ad Patres, quos sibi persuadet ad synodum V venisse, creditque, auctore, ut quidem putat, Eustathio vitae sancti Eutychii scriptore, convenisse saepius ad res ecclesiasticas tractandas, atque unam saltem habuisse sessionem, quae tamen non sit inserta gestis, cujusmodi sunt in codicibus hactenus uspiam visis, quippe quae negligi potuerit, et in pauca exempla referri, quorum nulla pervenerunt ad posteros: »Relata vero non est in plura, inquit, exempla, propterea quod res graviori consideratione non egebat: siquidem ex litteris encyclicis olim Origenes in universa Ecclesia damnatus fuerat, et patriarchae, antequam consecrarentur, de more Origeni anathema dicebant, sic enim in edicto Justiniani mandabatur.« Pronuntiat denique controversiam de Origene paulo ante initium anni 553 discussam.

[Col. 1077A] Haec effatus, refellere aggreditur illustrissimum Marcam, cujus est in dissertatione opinio, »cognitionem de Origene successisse cognitioni trium capitulorum, idque ex serie actorum synodi V aperte ostendi.« Adversus tantae eruditionis virum argumenta profert ista duo: alterum, »ex actis synodi citra dubium oppositum colligi: nam canon 11,« cui nomen Origenis inseritur, »editus est collatione 8, habita IV nonas Junias, quae cum postrema fuerit in causa trium capitulorum, colligitur antea jam Origenis causam cognitam fuisse, alias Origenem damnassent Patres antequam illius errores examinassent, et ex consequenti per summam injuriam Adamantius fuisset indicta causa damnatus.« Alterum collatione 5 Theodorum de damnatione defunctorum interlocutum in haec verba: »Et multos quidem etiam alios invenimus post mortem anathematizatos, nec non etiam Origenem, et si ad tempora Theophili sanctae memoriae vel superius aliquis recurrerit, post mortem inveniet [Col. 1077B] anathematizatum, quod etiam nunc in ipso fecit et vestra sanctitas, et Vigilius religiosissimus papa antiquioris Romae.« Quo testimonio adducto infert: »En fatente Origenistarum principe a synodo V et a Vigilio papa Origenes damnatus fuit, et quidem antequam terminata esset cognitio trium capitulorum: hoc testimonium est adeo evidens, ut rem extra dubium ponat.«

Haec dissertatoris verba. Haec ratio hominis inquirentis quo tempore res acta sit, quae an aliquando acta sit, nondum confecit, cum tamen id in quaestione versetur, qua de methodo viderint dialecticae magistri. Nos singula ad examen vocemus.

Affirmat, primo, Patres ad synodum V appulsos saepius convenisse, priusquam synodum ipsam haberent, ut res ecclesiasticas tractarent, idque colligi ex Eustathio. Verum scriptor ille Vitae sancti Eutychii nihil refert, nisi quod alii omnes tradunt, Eutychium adhuc monachum et Amaseni praesulis apocrisiarium, [Col. 1077C] cum disputaretur apud imperatorem de mortuorum damnatione, exemplo Josiae regis, persuasisse licitum esse homines, etiam post obitum, condemnare. Quomodo vero inde conficiatur synodicos congressus a Patribus celebratos esse, nullus clare viderit, imo nullus non invicte confecerit, congressionem, cujus meminit Eustathius, cuique Eutcychius adhuc monachus interfuit, suaque sibi responsione episcopatum promeruit, contigisse pluribus ante inchoatam synodum mensibus, anno enim 552 Mennas Eutychii praecessor obiit.

Affirmat deinde a Patribus sessionem, utique synodicam, esse tunc temporis habitam, in qua Origenes damnatus sit, et Justiniani decretum probatum. Fuerunt igitur novem synodi V collationes, quod nemo hactenus cogitavit. An non apposite quispiam meritoque dissertatori dixerit, quod ipse alias Halloixio immerito; »Heu quo praecipitem egit hominem caecus livor!« Si novam aliquam sessionem concilio contendis addendam, »tuum erat codicem [Col. 1077D] cariosum quempiam alicubi gentium litteratarum, vel etiam barbararum nominare,« ubi sessio illa inter collationes synodi V censeretur: quanta porro religio, supponere synodo oecumenicae sessionem unam integram!

Memini me legere apud Nicephorum Callistum, sessione 2 synodi V conclamatum fuisse adversus Origenem, post lectos Palaestinorum monachorum libellos. Sed neque id dissertatorem, juvat, neque sum nescius confudisse Nicephorum oecumenicam synodum cum particulari, in eumque errorem ab Evagrio abductum esse.

Affirmat, tertio, sessionem illam suam haud in plura exempla translatam, cum unicuique edictum Justiniani sufficeret. Hominem interrogo unde sciat sessionem illam suam vel in unum exemplum translatam, cum nullus ipsam codex exhibeat; an non et hic dissertator merito audiat quod per injuriam Halloixio [Col. 1078A] exprobrat, »ut ista sine teste proferuntur contra signatas antiquitus tabulas, de quarum fide nullus huc usque dubitavit, ita velut somnia in fumos abeunt.«

Affirmat, quarto, approbatum esse in sua sessione decretum Justiniani contra Origenem a decennio latum: pugnat hic manifeste et cum veritate, ut ostensum est capite 2, et secum ipse; si enim habita sit sessio illa anno 552, quod mox dissertator ipse asseret, et decretum decennio sessionem praecesserit, latum oportet anno 542. At nemo nescit latum esse post ordinationem Zoili, quam dissertator, inconstanter quidem, nunc hoc, nunc illo anno collocat, sed tamen semper post annum 542, nempe anno 543 aut 544.

Affirmat, quinto, sessionem ejusmodi confirmari auctoritate Cedreni, qui epistolam Justiniani de Origene ad Patres collectos in synodum refert ad annum 26 Justiniani, atque adeo ad annum 552 aerae [Col. 1078B] Christianae.

Verum bona fides hac in parte desiderari merito potest, dissimulantur siquidem tria quibus animus lectoris illudi queat.

Nam in excusis Cedreni codicibus regiis, qui emendatissimi omnium, non Justiniani annus 26 legitur, sed 25, constatque lectio, cum ipso oculorum testimonio, tum ex serie praecedentium annorum expresse signata.

Deinde eo ipso anno quo Cedrenus missam scribit ad Patres sacram, synodum V celebratam tradit; annus ergo ille est 553, nec super ea re haerebit dubius, quisquis adverterit a Cedreno scribi synodum V abesse a IV annis centum duobus; quis enim ignorat synodum IV, quae Chalcedonensis, habitam fuisse anno 451, productamque a die 8 Octobris ad 1 Novembris?

Denique cum Cedrenus non tempora tantum confundat, sed etiam synodos Constantinopolitanas duas, oecumenicam et particularem, hominis non fuit, vel [Col. 1078C] docti, errorem non detegere; vel cordati, si detexerit, testem adducere falsi reum.

Affirmat, sexto, »patriarchas, antequam consecrarentur, de more Origeni anathema dixisse, idque edicto Justiniani mandatum, et de caeteris aliis episcopis etiam constare.« Sitne haec mera divinatio, an mala fides, nullus scio; ejusmodi enim nihil in edicto de patriarchis continetur, neque vero potuit; et ut contineretur, unde quis probet exsecutioni mandatum esse? Sunt haec imperatoris verba: »In posterum autem ne aliter ordinentur episcopi aut monasteriorum praefecti, nisi prius cum aliis omnibus haereticis, qui de more in editis libellis anathematizantur, id est Sabellio, Ario, etc., praedictum etiam Origenem, una cum exsecrabilibus impiisque ejus dogmatibus, anathematizent.« Ubi patriarcharum nomen? Sed qui potuit inesse, cum ad singularem unum patriarcham exemplar edicti mitteretur? et qua ratione Ecclesia in re tanta, quanta est professio fidei, saeculari potestati paruisset? quod denique [Col. 1078D] exemplum servati edicti? sed qua fide illud de more, quod dictum de haereticis ante edictum proscriptis, ad Origenem post edictum extenditur?

Affirmat, septimo, »controversiam de Origene ante initium anni 553, vivente Menna, discussam esse.« Recte quidem ad veritatem; nam pluribus ante annis, in concilio Mennae, Origenis causa agitata est, imo et prius in concilio Vigilii Romae: at quomodo ista constant cum assertione quod in synodo V controversia isthaec discussa sit? quomodo Theodorus Cappadox vere dixerit, ut revera dixit, a Patribus hujusce synodi Vigilioque damnatum Origenem? An accessit summus pontifex ad sessionem illam primam dissertatoris? Cur ergo ad consequentes alias convenire noluit? cur in litigio quod duas priores collationes tenuit, non fuit, vel semel, objectum quod jam ante cum Orientalibus, sine ulla conditione, paucis ante mensibus, convenisset?

[Col. 1079A] Argumentum porro quo contra illustrissimum Marcam pugnat, nempe ex serie actorum constare cognitationem Origenis cognitione trium capitum priorem esse, et in auctorem redit, et per se debile est. Sic enim ait: »Cum octava collatio postrema fuerit in causa trium capitulorum, colligitur antea cognitam fuisse Origenis causam, ne per injuriam damnatus dicatur.« Hoc argumentum, inquam, in auctorem redit, siquidem Halloixium admirabiliter juvet; nam si nulla in collatione, cujusmodi nunc habetur, cognita legitur Origenis causa, vel fingenda est nova quaedam collatio quae desit actis, vel Origenes dici debet damnatus per summam injuriam et indicta causa, vel suppositum est in canone 11 nomen Origenis pro Dioscoro. Primum quid aliud est quam miserabile quoddam hominis audacter desperantis perfugium? Reliqua duo Halloixii causam evincunt. Certe illustrissimus Marca, ut erat intelligentissimus, cum suspicari nihil posset de sessione dissertatoris anno priore habita, inspectis curiose actis synodi, [Col. 1079B] perspexit non tantum absolvi collatione septima trium capitulorum cognitionem (neque enim cognitionem causae, quod fecit dissertator, cum sententia confudit), sed etiam inter collationem septimam et consequentem sex dies intercessisse; prior enim VII calendas Junias, posterior IV nonas Junias habita est: qua re nihil prudentius dici posse in rem suam putavit, quam quod Origenis causa, interjecto tot dierum spatio, cognita sit, et dicta tandem in octava collatione communis in Origenem et tria capitula sententia. Non fuit vero admodum sollicitus de dicto Cappadocis, vidit enim referri facile posse ad damnationem Origenis ante aliquot annos factam, cum a Vigilio et a patriarchis reliquis edicto regio subscriptum est.

Postquam dissertator hunc in modum conatus est dicere quidpiam de tempore cognitae Origenis causae, tum aliquam exstitisse cognitionem probare jam aggreditur, adhibetque quatuor argumenta quae continentur [Col. 1079C] partim auctoritate synodorum, Lateranensis, sub Martino I, VI et VII, testantium Origenem una cum Evagrio et Didymo a synodo V esse inter haereticos proscriptum; partim testimonio Cyrilli monachi, qui scripsit de vita sanctorum Sabae et Euthymii; Cosmae diaconi, qui in synodo VII recitavit fragmentum ex Vita sancti Sabae; Sophronii Hierosolymitani, quem dissertator putat floruisse paulo post synodum V, et Evagrii historici, qui omnes idipsum, quod synodi tres, docent; partim acerba in Halloixium invectiva, cujus defensionem pro Origene, stultitiae proximam; opinionem de nomine Origenis pro Dioscori supposito, ridiculam divinationem; reprehensionem eorum qui cognitam in synodo V Origenis causam autumant, hominis impudentis factum pronuntiat: partim denique nonnulla specie responsionis ad ea quae pro sua sententia Halloixius protulit.

Et ad primum quidem, quo contendebat Halloixius additum aliquid fuisse canoni 11, excipit repertum [Col. 1079D] esse Origenis nomen in canonibus synodi V, cujusmodi erant in codicibus, sive qui Romae asservabantur, et post annos fere centum in synodo Lateranensi lecti sunt; sive quos ex Constantinopolitani patriarchii tabulario extractos synodus VI praelegi sibi jussit, quosque antiquos dixit et immutilatos, id est, quibus nihil detractum foret.

Ad secundum, non ausus inficiari solitos Patres Eutychen et Dioscorum sociare communique exsecratione prosequi, asserit tamen eam ob causam non sociatos in canone, quoniam Dioscorus eadem cum Eutyche, imo et cum Origene deliraret: unde ait in Lateranensi concilio, can. 18, Dioscorum quidem Eutychi conjunctum, sed simul annumeratum ipsis Origenem, quemadmodum et in synodo VII. Quo loco vim responsioni addere sibi visus est actuosa declamatione vehementique admiratione, quod »nullus ex tanto numero Patrum sive Lateranensis [Col. 1080A] concilii, sive VI et VII, erga Adamantium commiseratione, erga collegas amore motus ostenderet intrusum canoni 11 nomen Origenis, ut hunc ab infamia, illos ab errore vindicaret.«

Tum diluere tentat rationem ab auctoritate Gregorii Magni petitam, aitque singularem illam personam, quam Gregorius in synodo damnatam scribit, intelligi debere, non simpliciter atque absolute, sed unam de tribus quarum, proscripa sint scripta. Illarum enim trium Theodorus unus anathemate percussus est, solis Theodoreti et Ibae scriptis proscriptis. Profert, ut id probet, ipsum Gregorii locum, sed adducit simul locum epistolae a Nicolao I ad Michaelem imperatorem scriptae, quo suam responsionem confirmet, duasque personas, Origenem et Theodorum, damnatas conficiat.

Deinde adversus argumentum ab Halloixio inde sumptum, quod in edicto Justiniani nomen Origenis non legitur, excipit, cum Baronio, id factum fraude Theodori Cappadocis, qui cum Origeni perinde studeret [Col. 1080B] ac tria capitula odisset, edictum pro animi sui affectione fabricatus est.

Id postea quod Halloixius causatur, a nullis praecedentibus synodis damnatum esse Origenem a quibus tamen maxime deberet, si tot scelerum olim, quot postea, reus visus esset, dissertator repellit admirabili quadam responsione; non enim facti causam reddit, sed contendit a synodis omnibus damnatum, non suo tamen, sed aliorum nomine, Arii nempe a Nicaena, Macedonii a Constantinopolitana II (I voluit dicere), Nestorii ab Ephesina, Eutychis et Dioscori a Chalcedonensi: nec aliam responsionis causam affert, quam quod Origenes a Theophilo velut hydra omnium haereseum accusatus sit, quamvis ab Athanasio tanquam purus Ariani erroris defendatur; accusasse enim merito Theophilum, defendisse immerito Athanasium, pronuntiat.

Denique appellat sanctissimos quosdam monachos et antistites qui, cum Justiniani temporibus vixerint, [Col. 1080C] Origenis libros aversati sunt, Sabbam, qui legatione Petri episcopi Hierosolymitani ad imperatorem functus est, Joannem cui factum Silentiario nomen, et Quiriacum qui adversus Origenistas vehementissime decertavit.

Qua occasione invehitur in Halloixium, quasi Sabbam, Theodosium, Quiriacum et Joannem rudes monachos vocarit. Verum id ego nollem objectum, cum non sit bonae fidei: nam de sanctis viris reverenter, ut par erat, locutus est Halloixius, nec alios rudes monachos dixit, quam qui libellos ope Pelagii diaconi imperatori adversus Origenem obtulerant. Neque vero potuit de sanctis ita male sentire, quippe qui probe sciret ipsorum alios jampridem ad superos abiisse, ut Sabbam et Theodosium, alios suis in sedibus vacasse Deo, dum haec tragoedia ageretur.

Has sive objectiones, sive exceptiones, nullo negotio Halloixius, propter eximiam eruditionem, poterat refellere si legisset, sed ad superos transiit, unde [Col. 1080D] convicia despicit, aut jactantem potius miseratur, atque etiam diligit.

Dixisset enim, primo, non agi de tempore cognitionis, de quo satis hactenus, sed de ipsa Origenis damnatione. Auctoritatem synodorum de nomine Origenis, perinde ac VII de nomine Honorii, non utiliter proferri ad efficiendum quod Origenes vere sit in synodo V damnatus, cum pari jure proferri possit auctoritas synodi VII, ad demonstrandum quod Honorius fuerit in VI anathemate percussus inter Monothelitas, quod dicere nescio an ausit dissertator: quare argumentum quod ab Halloixio copiose tractatum naviterque pressum est dissimulavit callide, sentiens quam lubrico in loco versaretur; nam si negaret Honorium, aut omnino, aut jure damnatum in synodo VI, utereturque Bellarmini ac Baronii exceptionibus, totam ipse rationum suarum molem subrueret; si enim synodus VII a VI in errorem abducta merito dici potest, potest non immerito synodus VI dici a V [Col. 1081A] in errorem abducta: possunt et alii quique, Cyrillus, Sophronius et Evagrius, una procul dubio tota synodo minus prudentes. Quod si Honorium fateretur jure damnatum, non sine causa metueret sibi a tribunali in quo periclitatum nos docuit erudita Vincentii Lirinensis adversus dissertatorem defensio, quam vir pietate et doctrina insignis Pater Macedo elaboravit.

Dixisset deinde mirari se, qui potuerit a dissertatore Sophronius dici paulo post synodum V floruisse, Sophronius, inquam, qui post celebratam synodum anno 84 obierit, anno scilicet 637, ut tradit Labbeus, vir ille eximius, »cujus morti eruditionem ingemuisse,« dissertator fateri coactus est.

Dixisset, tertio, mirum sibi videri, primo, quod nihil additum canoni 11 dissertator inde probet, quia nihil actis detractum est, hoc enim est quod ait acta codicibus immutilatis contineri; quanquam mirabile non admodum est illi idem esse addere quod detrahere, cui excipere praecedere est. Et vero quis facile [Col. 1081B] intelligat qua pro integritate codicum, ex quibus concilii VI Patres acta synodi V praelegi sibi voluerint, tantopere laboret homo ille qui acta synodi V mutila atque imperfecta ad nos pervenisse asserit; nec valet tamen ostendere quo tempore Oriens simul et Occidens in acta quae tam curiose lecta sunt vitianda consenserit, aut quando primum ubique vitiata exstiterint; vitiata, inquam, non sola vocum varietate, quae plurima irrepsit librariorum vitio, sed totis duabus sessionibus detractis, iisque magni ad opprimendos auctoritate synodi oecumenicae Origenistas ponderis?

Dixisset, quarto, se declamanti dissertatori posse tritum illud occinere, dic tibi; posse, mutato Origenis nomine in illud Honorii, id usurpare, quod paratragoedians in se dixisset: »Ergone synodus VII a corrupto VI codice tracta est in errorem? nullusne Patrum germana ac legitima synodi VI acta nancisci potuit, ut Honorium tantae infamiae subduceret, ac [Col. 1081C] collegas admoneret intrusi in definitionem aliasque synodi partes Honorii? nullus ex tam numerosa synodo, cui praesidebant legati tres apostolicae sedis, pro Honorio advocatus surrexit? nullus erga primae sedis antistitem, vicarium Christi, caput Ecclesiae, Petri successorem, Patrum patrem, miseratione aliqua inflexus fuit?«

Dixisset, quinto, exceptionem, quae affertur adversus argumentum ab auctoritate Gregorii Magni desumptum, nullam prorsus esse; nulla enim ratione generalis sententia Gregorii de personis et de synodo, in qua de tribus capitulis actum est, ad personas tres tantum partemque duntaxat synodi contrahitur. Nam si Origenis, Evagrii et Didymi causa cognita est in synodo V, de sex personis absque dubio actum est: deinde cum Gregorius de synodo indefinite locutus sit, et tamen eo loci locutus sit tanquam doctor, cur contra leges dialecticas sumitur in parte propositio, ut aiunt, doctrinalis, et non de more . Ad rem certe non pertinet id quod ex epistola Nicolai I [Col. 1081D] ad Michaelem affertur: »Praeterea synodus V etiam jam mortuos Origenem atque Theodorum, per eorumdem damnanda scripta, non recte sapuisse repertos, anathemate perculit.« Nam Nicolaus nomine synodi V, id non intellexit de quo litem Halloixius movet, sed quod statim dicturi sumus.

Dixisset, sexto, non majoris esse ponderis exceptionem sequentem, quam dissertator a Baronio mutuatus est. Quis enim credat, quo tempore maxime oportebat exemplo comprobare defunctos posse damnari, omitti potuisse Origenis nomen in Justiniani anathematismo? Quis Cappadocis fraude id factum ausit asserere, nisi qui, reclamante dissertatore, fateatur has eidem episcopo voces esse suppositas? »Et multos quidem etiam alios invenimus post mortem anathematizatos: necnon etiam Origenem, etsi ad tempora Theophili sanctae memoriae, vel superius, aliquis recurrerit, post mortem invenerit anathematizatum, [Col. 1082A] quod nunc in ipso fecit et vestra sanctitas, et Vigilius papa religiosissimus antiquioris Romae.« Suntne haec hominis »suum Origenem inter damnata capita collocare« abnuentis?

Dixisset, septimo, id quod fingitur de Origene in prioribus quatuor oecumenicis synodis damnato, non suo, sed eorum nomine qui discipuli jactabantur, usque adeo paradoxum esse, ut a nemine, vel leviter ecclesiastica doctrina imbuto, aut credi possit, aut sine risu audiri. Nam cui par jus non esset contendendi Origenem a quatuor synodis Evangelio supparibus, ut loquitur Gregorius, receptum esse ac laudatum, non suo quidem, sed aliorum nomine qui, cum forent fidelium magistri, magistro tamen Origene gloriabantur? Gloriati sunt certe Gregorii tres, Thaumaturgus in oratione panegyrica, Nazianzenus apud Suidam et in Philocalia, Nyssenus in encomio Thaumaturgi: gloriatus est etiam Athanasius, qui ab accusantium de societate cum Ario calumnia tantum virum vindicat: quin et ipse gloriatus est Hieronymus, [Col. 1082B] qui cum in praefatione libri de Hebraicis Nominibus de Origene scripsisset, »hunc a nemine« tradit, »nisi imperito, negari Ecclesiarum post apostolos magistrum;« qui prologo lib. II in Michaeam, »eum se imitari velle profitetur, quem cunctis credentibus placere non dubitaret;« qui tandem in epistola 65 judicium fert, quo tota lis dirimi queat, apud homines contentionis non amantes. »Quis nostrum, inquit, tanta potest legere, quanta ille conscripsit? quis ardentem in Scripturis animum non miretur? Quod si quis Judas Zelotes opposuerit nobis errores ejus, audiat libere:

   Interdum magnus dormitat Homerus;
Verum opere in longo fas est obrepere somnum.
Non imitemur ejus vitia, cujus virtutes non possumus sequi. Erraverunt in fide alii tam Graeci quam Latini, quorum non necesse est proferre nomina, ne videamur eum, non sui merito, sed aliorum errore defendere.«

[Col. 1082C] Dixisset denique sanctissimos illos monachos, qui memorantur, primo de damnatione Origenis a synodo V non fuisse locutos; deinde saepius de Origenistis agere, quam de ipso Origene, solitos vero magistros, licet immeritos, discipulorum invidia onerari: sic enim et ipse Augustinus Adrumetinorum Praedestinationorum olim, nuper aliorum invidia laboravit; denique per errorem aliquando a sanctissimis sanctissimos esse calumniam passos: sic a viris admirandae sanctitatis quid non dictum de admirando et ipso Cyrillo Alexandrino? ab Isidoro certe Pelusiota audivit quae nefanda omnino, et a Gennadio Constantinopolitano de capitulis duodecim Cyrilli personaque scripta sunt, quae qui legerit, horrore perfundatur. »Vae mihi, inquit, a malis, heu heu! Unde enim quisquam in praesenti aliunde sumat exordium? quales Cyrilli Aegyptii, et quantas blasphemias incurri, et quantas blasphemias audivi? Quis revera det capiti meo aquam, et oculis meis [Col. 1082D] fontem lacrymarum, etc.? Prophetae prophetant iniqua, sacerdotes plauserunt manibus suis, et populus meus dilexit ita. Quid enim minimum, aut quid mediocre in illis? omnem supereminentiam blasphemiae jaculatus est adversus sanctos Patres, adversus eorum priores apostolos, adversus ipsum Salvatorem, etc. Anathematizaturus est te Deus, paries dealbate; justissimum enim est te, similiter Ananiae Judaeorum principi sacerdotum linguam adversus discipulos Christi moventem, similem ab eis indignationem exprimi.«


§ III. Fertur judicium de lite inter Halloixium et dissertatorem mota.

Vidimus hactenus confligentes de Origenis damnatione homines duos suis scriptis notos, nec tamen adhuc patuit quam in partem inclinet victoria, in neutram fortasse concessura.

Verum ex conflictione pugnantium inter se opinionum [Col. 1083A] emicat nonnihil luminis, in quo veritas non obscurissime cernatur. Quamvis enim Halloixius dissertatorque conditionibus non aequis ad concertandum venerint, ille nimirum eloquentia, scribendi methodo, curiosa Patrum lectione, utriusque eruditae linguae peritia, elegantia sermonis instructus. Iste ab his, sive quia sprevit, sive aliam ob causam, imparatus, uterque tamen partem causae obtinuit, parte cecidit, neuter totum id assecutus est quod sequebatur: vicit Halloixius cognitam non esse causam Origenis in ea quae nunc synodus V dicitur; vicit dissertator damnatum esse Origenem in ea quae aliquando dicta est synodus V: ambo veritatem, cum prope abesset, videre potuerunt; ambos vetuit, ne viderent, affectus animi. Halloixio damnati Origenis dolor, dissertatori livor nocuit. Verum detur humanitati quod humani uterque passus est. Quid veri post pugnam colligi possit, particulatim distinctis quinque propositionibus exponamus.

[Col. 1083B] PROPOSITIO I.---Habita est aliquando cognitio de Origene, Evagrio et Didymo.---Incognita causa ferre sententiam in hominem quemcunque, praesertim velut in haereticum, neque ratio sinit, neque lex evangelica, neque ipsa humanitas. Id vero clarius est, certiusque apud omnes, quam ut argumento probari postulet.

Quod si porro haec aequitas, vel erga ullum, vel unquam, vel ulla in causa servari debuit, debuit certe erga Origenem, synodi V temporibus, et cum de haeresis nota omnium foedissima inurenda ageretur; vix enim fuit ullus unquam celebrioris in utramque partem nominis, quam Origenes, ut diceretur ab aliis, velut a Vincentio Lirinensi, »magister Ecclesiae, ex cujus sinu innumeri doctores, innumeri sacerdotes, confessores et martyres prodierint;« ab aliis, cujusmodi Theophilus Alexandrinus, et Sophronius Hierosolymitanus, vocaretur »hydra multiceps, unde universa ferme haereseon pestis in Ecclesiam grassata est;« [Col. 1083C] quin eo usque ambigua fuit Origenis sors et quasi facies, ut ab uno scriptore Hieronymo, prout multipliciter spectabatur, nunc »alter post apostolos Ecclesiarum magister,« nunc »fons Arii« nominatus sit.

Quanta debuit servari aequitas, quantaque prudentia, cautioque, cum judicium exerceretur, de viro ejusmodi, duobusque ei supparibus Didymo et Evagrio, supparibus, inquam, non doctrinae tantum, sed etiam sanctitatis morum, et admirabilitatis vitae opinione.

Quod si in tres tantos viros, tantae famae, tantaeque auctoritatis, causa incognita, ferri sententiam nullo unquam jure licuit, non debuit sane illis temporibus, quibus et Ecclesia scindebatur in partes super ea quaestione; et contentiosius res agebatur inter sanctos, etiam Laurarum incolas; et dominabatur imperator ambitiosus audire jurisperitus, ac aequi tenax; et ipsa synodi Chalcedonensis acta calumniae [Col. 1083D] patebant, propter nonnullam formarum juris negligentiam; et in aula plurimum gratia valebant Origenis dilectores, Origenistarumque patroni; et nihil non aucupabantur obstinati partium duces, quo infringerent vim canonum, etiam exactissimorum; et non de dogmatibus solum lis erat, in quibus errare humanum est, sed de ipsis personis, deque nota haereseos, qua nulla turpior, nulla infamior, ignominiosiorque inuri potest.

Adde quod anathemate percutiendi erant libri hominum toto Oriente celeberrimorum; libri, inquam, qui de rebus divinis plurimi erant, qui omnium manibus terebantur, qui habebantur in pretio, velut fidei quaedam armamentaria, magisteriaque sanctitatis, et religionis sacraria, ex quibus vel ipsi accusatores cogerentur id haurire propter quod laudabantur in Ecclesia, fidemque defendebant, quorum auctores visi sunt, ipsis etiam thaumaturgis, »donum hoc maximum divinitus accepisse, et hanc praestantissimam [Col. 1084A] e coelo sortem, ut divinorum eloquiorum interpretes hominibus fierent, et Dei verba, quasi Deo loquente, intelligerent, eaque hominibus, ita ut perciperent, enarrarent.«

Ex his liquido patet de Origene aliquando Didymoque et Evagrio in legitimo coetu exercitum fuisse jure judicium; nonnisi enim causa legitime tractata, latam damnationis sententiam opinari fas est: nec damnatos negare permittit concors veterum omnium sententia traditioque, ut aliqui scripserint propter Origenem Didymum et Evagrium damnandos synodum V esse collectam.

PROPOSITIO II.---In ea, quae nunc quinta synodus dicitur, neque Origenis, neque Didymi, neque Evagrii causa cognita est.---Neque enim in ea uspiam Evagrii Didymique nomen legitur; neque Origenis fit ulla mentio, praeterquam verbo uno, tum collatione 5, ubi Theodorus Cappadox jam damnati meminit, tum collatione 8, ubi canone 11 Origenes haereticis accensetur.

[Col. 1084B] Duas porro comminisci collationes alias, praeter eas quae habentur octo, quarum altera reliquas omnes praecesserit anno plus medio, altera ipsam quoque canonum promulgationem subsecuta sit; quarumque in priore de Origene cognitum fuerit, in posteriore de Evagrio et Didymo; duas, inquam, alias collationes comminisci, quod fecit dissertator difficultate pressus, non est causam tueri, sed deserere, siquidem instrumenta supponere non est hominis causam agentis, sed desperantis.

Verum hocce totum de collationibus duabus commentum, saltem qua parte Origenem respicit, antea satis rejectum est ab ipsismet pugnantibus inter se adversariis, Halloixio et dissertatore; Halloixius enim demonstravit non fuisse actum de Origene ante collationem 8; manifeste ostendit dissertator non fuisse actum post collationem 5.

PROPOSITIO III.---In ea, quae nunc dicitur quinta synodus, vere damnatus est nominatim Origenes, neque [Col. 1084C] per fraudem intrusum in canonem 11 ipsius nomen dici potest.---Infiniti sunt sive in Oriente sive in Occidente codices quibus synodi V acta continentur, in nullo non reperitur canon 11 sicut est in editis: incredibile est in omnes irrepere potuisse errorem, nisi forte exstiterit in ipso primario exemplari, unde codices alii descripti sunt. At mirum est, si non plane , a notariis concilii corruptum fuisse hoc tanti momenti instrumentum, et neminem Patrum, ne ipsum quidem Theodorum Cappadocem, de notariorum mala fide atque improbitate questum tunc esse, cum exemplum canonum in provinciam deferendum quisque acciperet, illudque videret longe diversum a sancito.

Haec me ratio, infinitis praesertim testimoniis synodorum, pontificum, scriptorumque adjuta, impellit, ut Halloixii argumenta, ingeniose licet inventa et erudite conquisita, facile contemnam, siquidem falso fere omnia innituntur.

[Col. 1084D] Nam si nomen Origenis in synodi V canone 11 positum est, non continuo sequitur tantum virum indicta causa damnatum esse, sed quod cognitio praecesserit, et quidem solemnis: praecessit autem revera in omnibus patriarcharum synodis, et praesertim in Romana, ex qua respondisse Vigilium capite 2 ostendimus.

Non sequitur etiam in synodo qua de loquebatur Gregorius Magnus personas quarum causa cognita sit damnatas esse plures, sed unam duntaxat, nempe Theodorum Mopsuestenum; cognitum enim nihil est tunc temporis de Origene, sed de Theodoro, Theodoreto et Iba.

Non sequitur pariter ut quoniam Origenes alios qui proscribuntur haereticos aetate praecesserit, in proscriptione quoque praeire debuerit; neque enim in canone aetatis ordo servatus est, sed temporis quo quisque damnatus, in hoc autem ordine Origenem alii antecesserunt.

[Col. 1085A] Econtrario fit consequens ut facile responsum detur Halloixio quaerenti duo: alterum, cur in anathematismo Justiniani non apponatur Origenis nomen, apponatur tamen in canone 11 synodi, qui verbatim ex anathematismo acceptus est; alterum cur Origenes, si damnationis sententiam pati meruit, eam in prioribus synodis non pertulerit.

Haec ad primum expedita responsio. Imperator in alia fidei suae parte, quae proprie Origenem spectabat, post novem anathematismos, quibus dogmata ipsius perculerat, adversus personam decimum scripserat in haec verba: »Anathema etiam Origeni, qui et Adamantius, qui haec exposuit,« etc. Quid erat opus, post tam solemnem condemnationem, in alia fidei parte, quae ad tria capitula pertinebat, tot tantisque diris devotum caput iterum exsecrari? Patres autem Origenis nomen recensuerunt inter haereticos jam dudum proscriptos, quoniam et ipse ante decem circiter annos ab ipsorum synodis proscriptus erat.

Ad alterum respondetur, haereses ab Ecclesia damnari [Col. 1085B] solitas, non quo tempore oriuntur, sed quo turbas movent, easque quasi universales. Turbatum fuerat quidem longe antea ab Origenistis, quam ob causam, et a Theophilo Alexandriae, et in insula Cypro, auctore Epiphanio, et Romae ab Anastasio, synodi habitae fuerant. Sed illae videri possunt coactae, vel tantum, vel praesertim, propter libros , et ad motus quasi particulares sedandos: nunc vero cum toto ferme orbe Acephali Apollinaristaeque furerent, suasque haereses Origenis dogmatibus defenderent; illi enim causabantur, ut testatur Leo Magnus, praeexistentiam animorum, quo defenderent carnem Christi coelo lapsam non esse nostrae; isti restitutionem, etiam daemonum, in statum pristinum, ut suas, quas meminit Theodoretus, probarent; cum toto, inquam, orbe turbulenti illi furerent, coercendi fuerunt, everso funditus quo se tuebantur praesidio; atque ita subjici debuit tunc temporis anathemati Origenes, cui priora saecula, [Col. 1085C] propter celebritatem famae, patienter pepercerant.

PROPOSITIO IV.---Habita est de Origene cognitio in singulis patriarcharum synodis, de Evagrio et Didymo in Constantinopolitana Mennae, atque etiam forte Hierosolymitana Petri.---Dictum est capite 2 mandasse imperatorem patriarchis quinque ut synodos haberent, in quibus missum de Origene dogmatibusque edictum ad examen vocarent, et synodorum sententiam, non ab iis tantum episcopis qui judicium exercuissent, sed ab aliis quibuscunque singularum dioeceseon subscribi curarent.

Dictum pariter, id quod imperator optasset, a summo etiam pontifice, cujus in re fidei prima est auctoritas, praestitum fuisse; acceptoque summi pontificis synodico decreto, aliorumque antistitum responso, convenisse Constantinopoli concilium, in quo, Menna praesidente, adversus Origenem conclamatum est, et imperiale edictum subscriptione approbatum.

Ex his constat quod scripsit cap. ultimo Liberatus, [Col. 1085D] »dictatam in Origenem illiusque capita anathematis damnationem, non Mennae tantum Constantinopolitano archiepiscopo, sed etiam Vigilio Romano episcopo, Zoilo Alexandrino, Euphraemio Antiocheno, et Petro Hierosolymitano esse directam, quibus eam accipientibus et subscribentibus, Origenes damnatus est.«

Constat etiam damnatione priorem fuisse cognitionem, qualem imperator decreto praescribebat, diligentem scilicet et canonicam.

Habita est igitur in omnibus patriarcharum synodis de Origene cognitio, sed de Origene solo Romae, Alexandriae et Antiochiae, de solo enim agebatur in edicto. Est autem de Evagrio et Didymo institutum judicium a Menna, propterea quod soli Constantinopolitanae synodo suos adversus utrumque Origenis sectarium libellos monachi obtulerunt.

Id totum manifeste ostenditur, partim ex imperatoris [Col. 1086A] edicto, partim ex actis Constantinopolitanae synodi, de qua sermo est, ab Evagrio suae historiae insertis.

Conjicere tamen licet, neque improbabiliter, eosdem monachorum libellos in Hierosolymitana synodo lectos esse: quemadmodum enim illi e Palaestina venerunt a monasteriis, praesertim sanctae civitati vicinis, missi; ita credibile est monasteriorum praesules, quos edicto jubebat imperator ad synodum vocari, eosdem primati suo praesulibusque collectis libellos obtulisse, quos legatis in urbem regiam perferendos dedissent: nam et ad disceptandam causam conducebant, et de ipsis imperator mentionem fecerat, velut primis causae instrumentis.

PROPOSITIO V.---In ea, quae veteribus dicta est quinta synodus, causa Origenis, Didymi et Evagrii, et cognita est, et dijudicata.---Veteres, sin minus omnes, saltem plures, nomine synodi V complexi sunt id omne quod in codice fidei Justinianaeae continebatur. [Col. 1086B] Fuit vero codex ille distributus in partes omnino tres. Prima, quod jam monuimus capite 2, erat synodus Mennae adversus Anthimum, Severum, Petrum et Zoaram. Erat et secunda ejusdem Mennae synodus adversus Origenem ejusque sectarios duos. Tertia ea ipsa fuit quae nunc synodus V communiter nominatur, quaeque octo collationibus vulgo notis absolvitur. His subjuncta fuit, si legitima est, Vigilii ad Eutychium epistola de confirmatione synodi V, atque etiam, opinor, fides Justiniani de tribus capitulis.

Si res ita se habet, constat manifesta propositionis veritas, siquidem in tertia parte verbo uno confirmatur judicium quod in secunda de Origene ejusque sectariis exercitum est. Rem vero ita se habuisse demonstrat consonantia omnium quae de synodo V tradiderunt veteres, pugnantiumque in speciem opinionum concordia, quo argumento efficacius hac in parte nullum esse potest.

Photius, epistola 1 ad Michaelem Bulgariae ducem, [Col. 1086C] de concilio V haec habet: »Sanctum et oecumenicum concilium V magnam Constantini civitatem sacrum sibi templum consecravit, centum sexaginta quinque episcoporum praesentia et concursu confirmatum, quibus praefuerunt Mennas primum, deinde Eutychius, qui ex successione ipsius regiae civitatis archiepiscopalis rexerunt claves, et Vigilius Romae episcopus, qui in civitate quidem erat, sed concilio non aderat, et quamvis ad sacri coetus conventum promptus non esset, communem tamen Patrum fidem libello comprobavit, et Apollinaris Alexandriae Domnusque Antiochiae archiepiscopi, et Didymus et Evagrius Eustochii Hierosolymorum episcopi vicem gerentes. Tunc autem et Justinianus optimus imperator Romanum imperium obtinebat, et decretis favebat ecclesiasticis. Hoc igitur sanctum oecumenicumque concilium nefaria Nestorii dogmata iterum pullulantia penitus evulsit, cum ipso satore zizaniorum, Theodorumque ac Dioscorum, quorum hic Tarsi erat episcopus, ille autem Mopsuestiae, qui cum Nestorii [Col. 1086D] prius haeresim parturirent, eam denique scriptis etiam ediderunt, mentisque suae tanquam partus adulterinos horrendosque reliquerunt. Praeterea damnarunt et anathemate confuderunt Origenem et Didymum et Evagrium, veteres fidelium morbos, qui sane homines Graecorum fabulas in Dei Ecclesiam inferre conati fuerant, etc. Non solum autem haec maledicta, sed etiam illam, quae paulo ante exstiterat, haeresim Anthimo Trapezuntio, qui Eutychis opinionem fovebat, et Severo Petroque Apameensi, et Zoara auctoribus, cum reliqua illa scelerata atque multiplici ipsorum manu sacer hic Patrum chorus sustulit, anathemateque damnavit, hujus sancti operis duce potissimum Agapeto Romae pontifice, adjuvantibus et collaborantibus illustribus episcopis, inter quos fuit inclytus Antiochiae antistes Ephraemius, et Petrus antistes Hierosolymorum. Divinus igitur ille coetus episcoporum, his omnibus damnatis atque rejectis, [Col. 1087A] vera divinaque catholicae atque apostolicae Ecclesiae decreta sanxit et confirmavit, ac concilium quidem V his continetur.«

Ex hoc testimonio discimus Photianum synodi V codicem ea continuisse quae diximus, ideoque scripsisse de synodo V Photium ista octo: 1. praefuisse Mennam et Eutychium, sed Mennam primum, deinde Eutychium; 2. Justinianum eadem sensisse cum Patribus, id est, paria fuisse illius edicta istorum decretis; 3. nefaria Nestorii dogmata iterum pullulantia penitus evulsa cum ipso satore zizaniorum Theodoro ac Diodoro, 4. anathemate percussos Origenem, Didymum et Evagrium, veteres fidelium morbos; 5. Non solum has antiquiores duas haereses, sed aliam etiam, quae paulo ante exstiterat, Anthimo Trapezuntio, qui Eutychis opinionem fovebat, et Severo Petroque Apameensi, et Zoara auctoribus, cum reliqua illa scelerata atque multiplici ipsorum manu, sacrum hunc Patrum coetum sustulisse, anathemateque damnasse; 6. hujus sancti operis ducem potissimum [Col. 1087B] exstitisse Agapetum Romae pontificem, collaborantibus illustribus episcopis Ephraemio Antiochiae, Petro Hierosolymorum antistite, et aliis; 7. hos omnes, , a divino episcoporum coetu damnatos, simulque confirmata Ecclesiae dogmata; 8. concilium V his contineri, .

Nihil autem clarius in rem nostram afferri potest: nam prioribus duabus synodis praefuit Mennas, Eutychius tertiae: primae initium dedit Agapetus papa, collaboraverunt Mennas, Ephraemius et Petrus. Secundam promoverunt Vigilius, Mennas, Zoilus, Ephraemius et Petrus. Tertiam habuerunt Eutychius, Apollinaris, Domnus et Elias, confirmavit Vigilius suis edictis, Justinianus paria cum singulis synodis sentiebat, . Habentur sanctiones definitionibus consonae. In prima Anthimus, Severus, Petrus et Zoaras; in secunda Origenes, Didymus et Evagrius; in tertia Theodorus et alii proscripti sunt. Quae omnia historicae veritati consentiunt.

[Col. 1087C] Quod autem Photius Eliae legatos scripsit fuisse Didymum et Evagrium, memoria lapsus est; fuerunt enim Damianus Sozusae, Georgius Tiberiadis, et Stephanus Raphiae episcopi.

Tam claro testimonio potentius adhuc alterum est, quippe quod a summorum pontificum longa serie dictum est, quanta maxima potuit celebritate et sanctitate. Namque ducentis ferme annis ante Photium, id est sub finem saeculi VII, paulo post coactam synodum VI, edita est, vel a Leone II, vel a Sergio I, confessio fidei, quam consequentes summi pontifices in ordinatione emitterent. In ea, cum agitur de synodo V, continentur multa non similia tantum Photianis, sed longe majoris propter sanctitatem auctoritatis. Electus igitur in summum pontificem presbyter, inter profitendam fidem, postquam de quatuor prioribus synodis dixit, sic de synodo V: »Haec igitur sancta atque universalia quatuor concilia, etiam sanctum quintum concilium venerandum assecutum [Col. 1087D] est, et sub piae memoriae Justiniano principe apud Constantinopolitanam urbem est congregatum, cujus salutari consultu unus esse de sancta Trinitate Dominus noster Jesus Christus veraciter praedicatus est; et confundentes ac dividentes sacrae ejus incarnationis arcanum, istius vocis spirituali mucrone prostrati sunt. In hoc Origenes, cum impiis discipulis et sequacibus Didymo et Evagrio, et qui creatorem omnium Deum, et omnem rationalem ejus creaturam gentilibus fabulis prosecuti sunt, aeternae sunt condemnationi submissi. In eo Theodorus Mopsuestenus auctor Nestorii, pariterque Diodorus, et omnes exsecrandae divisionis discipuli, qui et semi-nestoriani vocati sunt, sub anathematis aeterna censura ab Ecclesia Dei projecti sunt. In hoc Severus Acephalus, cum Petro et Zoara, caeterisque eorum impiae confusionis consortibus atque sequacibus, perpetua condemnatione prostrati sunt.«

[Col. 1088A] Quanquam inversus est parumper ordo, fit tamen trium veluti partium synodi unius mentio; suis enim singulae damnationibus haereticorum distinguuntur; idque eximium, quod expresse in hoc concilio damnatae dicuntur tres haereticorum quasi turmae.

Quamvis plurimum per se momenti habeant testimonia haec duo, remque meo judicio conficiant, operae tamen pretium est minora producere, quae lucem, sin minus dent, saltem accipiant.

Cyrillus Scythopolitanus, in Vita sancti Sabae, cap. 109: »Cum sancta et oecumenica synodus V congregata fuisset Byzantii, Theodorus Mopsuestiae, et Origenes, et una cum his impia de praeexistentia et restitutione dogmata generali fuerunt subjecta anathemati.« De praeexistentia et restitutione in solo Mennae concilio ecclesiasticum judicium exercitum est.

Quid Evagrius tradiderit, quantumque id quod tradidit conducat ad hunc locum illustrandum, capite 2 demonstratum est; juvat tamen ista iterum adnotare [Col. 1088B] verba: »Synodus V a Justiniano coacta est hanc ob causam: Eustochius, cum Origenis dogmatum assertores in monasteriis Palaestinae, et praecipue in ea quae dicitur Nova Laura, invalescerent,« etc. Ostendunt enim judicium de Origenis dogmatibus, atque adeo concilium Mennae, cum decreto Vigilii ad synodum V pertinere; nullum siquidem aliud judicium ea de causa exercitum est.

Sergius in ecthesi ascripta Heraclio, postquam conciliorum quinque generalium meminit: »Haec, inquit, in omnibus sequentes, et divina eorum suscipientes dogmata, omnes, quos exceperunt, excipimus, et quos ejecerunt, ejicimus, et anathematizamus, praesertim Novatum, Sabellium, Arium, Eunomium, Macedonium, Apollinarium, Origenem, Evagrium, Didymum, Theodorum Mopsuestenum, Nestorium, Eutychen, Dioscorum, Severum, et impia conscripta Theodoreti,« etc. Si ejicit, quos quinque synodi ejecerunt, necesse est nomine synodi V tres illas intelligat in quibus Severus, Origenes et Theodorus [Col. 1088C] damnati sunt; nec enim in ulla alia, quae vim habeat oecumenicae, quaeque a sede apostolica approbari meruerit, tria, quae dixi, capita anathemate percussa sunt; quod si vero intelligat, plana sunt et aperta omnia.

Sophronius in synodica ad Sergium: »Aliud constitutum universaliter concilium suscipio, quod in regia urbe etiamnum celebratum est, Justiniano tunc sceptra Romani imperii disponente, omnesque ejus praeclaras diffinitiones: quod ad confirmationem quidem nominatissimi Chalcedonensis concilii congregatum est. Perimit autem et in interitum projicit, principaliter quidem Origenem insanum, et omnes ejus pomposas somnolentias, et plena multae impietatis commenta, Evagrii quoque cum eo et Didymi dogmata omnia eorum pagana atque prodigiosa, nec non et fabulosa deliramenta, post quos et Mopsuestenum evellit Theodorum magistrum Deo rebellis Nestorii, et ut immundum zizanium cum [Col. 1088D] suis blasphemis opusculis ab apostolica Ecclesia projicit.« Eadem habet synodus VI in definitione fidei; eadem pariter synodica Theodori Hierosolymitani. Ista vero, si constent, quae de synodo V veterum tripartita diximus, apertam habent veritatem; sin minus, apertam falsitatem.

Synodus VII in definitione fidei ea tradit quae secutus videtur Photius mox laudatus. Nam cum professi essent Patres se eos rejicere quos quatuor priores synodi rejecissent, pergunt in haec verba: »Conferentes cum illis pariter Severum Petrum et eorum multifarie blasphemantem alterutris perplexionibus restim contextam, cum quibus et Origenis et Evagrii ac Didymi fabulas anathematizamus, sicuti et Constantinopoli congregatum concilium V egisse dignoscitur.« Illud testimonium tanto locupletius est, quanto clarius loquitur de iis quae dubium creare possent, omissis quae pertinent ad Theodorum velut [Col. 1089A] indubitatis, quanto etiam affirmantius docet dignosci ab omnibus Severum et Origenem, cum suis unumquemque, in synodo V proscriptos.

Ex his autem quae attulimus nonnulla, credo, lux oritur, in qua secerni possit pretiosum a vili, in Theophanis, Cedreni Nicephorique historia de synodo V; etsi enim perturbatis temporibus miscuerunt omnia, vere tamen Theophanes synodum V scripsit coactam , , , . Vere Cedrenus sacram Justiniani de discutienda Origenis causa ad synodum V, ut illis temporibus habebatur, retulit; vere Nicephorus in secunda sessione (partem synodi intelligit) de Origene judicium habitum narrat.

Confectum est, opinor, quod demonstrandum fuerat, scilicet nomine synodi V comprehendisse veteres concilia tria quae nunc distinguimus; atque ita Origenis, Didymi et Evagrii in synodo V cognitam atque dijudicatam esse causam. Verum ut veritas clarius [Col. 1089B] adhuc illucescat, solvendae videntur quaestiones nonnullae eo pertinentes.

Et prima quidem quo tempore synodus V tripartita videri incoepit, ita ut singulae synodi, quasi totidem, aut actiones, aut, ut loquitur Nicephorus, , id est, conventus forent. Justiniano imperante id factum reor; quidquid enim de fide statutum esset suis temporibus, ad unius concilii instar esse voluit, ut quemadmodum praecessores qui maximi nominis fuerunt, suum coegerunt singuli concilium, Constantinus Nicaenum, Theodosius Magnus Constantinopolitanum I, Theodosius Junior Ephesinum, Martianus Chalcedonense, suum et ipse haberet, quo fidem videretur absolvisse, cujus illi fundamenta jecerant.

Secunda quaestio, cur tres dicantur tantum fuisse, cum Justiniani temporibus synodi plures, et illae quidem sacra imperatoria coactae, exstiterint, exempli causa, ea quam Mennas habuit de tribus capitulis, priusquam Vigilius Constantinopolim [Col. 1089C] veniret; videri enim potest perinde annumeranda synodis ejusmodi, ac quae Origenis causam spectabat. Verumtamen tres illae de quibus agimus habuerunt id eximium prae aliis, etiam jussione principali convocatis, ut et de fide fuerint, et patriarcharum consensione, sedisque apostolicae synodica auctoritate, atque adeo utriusque Ecclesiae, Occidentalem dico et Orientalem, sententia approbatae sint. Quod fuerint in causa fidei collectae, aperte constat, nam prima Acephalos, secunda Origenistas, tertia Nestorianos, quae tres haereses ea tempestate vigebant, proscripsit. Constat pariter quod utriusque Ecclesiae consensione approbatae sint: siquidem primae Hormisdas et Agapetus vim atque auctoritatem addiderunt; nec enim aliud quidquam fuit, praeter exsecutionem sententiae a praefatis pontificibus latae, ut ex sententiis Mennae, subscriptionibusque Occidentalium episcoporum et sedis apostolicae legatorum, ac aliis pluribus patet. Secundae Vigilius robur dedit, cum [Col. 1089D] ex ipsius litteris Mennas definitionem dixerit. Tertiam idem Vigilius sua, ut fertur, ad Eutychium epistola confirmavit. Primae interfuerunt plurimi utriusque Ecclesiae praesules cum legatis majorum sedium, Romanae, Antiochenae et Hierosolymitanae, non tamen Alexandrinae, quae Acephalorum factionibus Gaianique et Theodosii schismate scindebatur. Secundae consenserunt patriarchae omnes, interfuitque Pelagius sedis apostolicae apocrisiarius. Tertiae praefuerunt per se Eutychius Constantinopolitanus, Apollinaris Alexandrinus, Domninus Antiochenus, per legatos Eustochius Hierosolymitanus. Omnes suis quae habentur tractoriis imperator coegit; suis omnes, non edictis modo, sed libris etiam integris firmavit: quod cum non fecisset, quo tempore habita est prima, praestitit sex fere post annis, misso, ut testis est Agatho papa, ad Zoilum Alexandrinum adversus Acephalos libro.

Tertia quaestio, an aliqua etiamnum exstent expressa [Col. 1090A] vestigia synodi V ex tribus compactae? Exstant sane, nam in veteribus tum Graecis, tum Latinis codicibus gesta adversus Anthimum synodi V nomine inscribuntur. De Graecis testem adduco Severinum Binium, qui in notis ad concilium adversus Anthimum narrat se acta hujus concilii ex quodam manuscripto codice Graeco antiquo bibliothecae Palatinae, in cujus frontispicio reperitur haec inscriptio: Acta sanctae synodi V Constantinopolitanae, fideliter accepisse. Putat ille quidem inscriptionem esse erroneam, sed putat ex errore, vel incogitantia potius eorum quae hactenus diximus. De Latinis fidem facit conciliorum collectio Merlini, Surii et Crabbi, in quibus non synodus tantum Mennae adversus Anthimum, sed aliae quoque priores, synodi V nomine inscribuntur. Unde haec ipsa synodus V in ejusmodi collectione dicitur sub Agapeto, Silverioque et Vigilio habita. Nullus dubito quin plures mss. codices id ipsum praeferant quod qui, vel a Binio, vel ab aliis tribus conciliorum editoribus visi sunt. Sed Graeci admodum pauci in Occidentem [Col. 1090B] delati sunt, propter veterum Latinorum linguae Graecae incuriam: Latini, qui ad nostra tempora pervenerunt, id habent maximam partem quod mox relati. Nihil porro in Latinis uspiam de Origenis judicio memini me legere, forsan quia, cum Origenistarum errores minus in Occidente noti essent, minus quoque sollicite synodicae adversus ipsos sententiae conquisitae sunt: quemadmodum et in Oriente, cum minus innotesceret Pelagiana haeresis de gratia, minor etiam de conquirendis synodicis contra Pelagianos sollicitudo Graecos tenuit: ut vix reperiantur, si tamen reperiantur, in his Graecorum libris canones ejusmodi, nisi post saeculum XI vel XII, quibus vixerunt Joannes Zonaras et Theodorus Balsamon.

Quarta quaestio, an non merito censeri debeat inauditum ac insolens in unam oecumenicam synodum tres conflare, quarum duae sint particulares? Qui ita censuerit, deponet ille admirationem facile, si meminerit, primo, synodos quas particulares vocat, merito [Col. 1090C] dici posse oecumenicas, quippe quae, ut ostensum est antea, et sedis apostolicae definitionem secutae sint, et decretorum Agapeti Vigiliique summorum pontificum exsecutionis purae jure dicantur instar esse, et consentientes habuerint patriarchas omnes, quomodo praefati sumus.

Deinde, si exemplo res agenda est, an non plura temporibus Augustini concilia Africana in unum illud, quod anni 418 vocatur, coaluerunt? Plura certe Augustinus nominat, quae alii pro uno censent, ut ostendimus in dissert. 2 ad priorem partem operum Marii Mercatoris. An non avorum aetate, quatuor et viginti annorum spatio celebrati, partim Ferrariae, partim Tridenti, episcoporum conventus uno Tridentinae synodi nomine dicuntur, etsi variis in locis, ad varias haereses abususque tollendos, sub tribus pontificibus, imperatoribusque duobus, habiti sunt?

Si plures diversique adeo conventus uno Tridentini concilii nomine appellati sunt, quoniam ad unum omnes finem dirigebantur, quae reformatio Ecclesiae, [Col. 1090D] quidni conventus tres, ad unum pariter directi finem, pacem nempe Ecclesiae, ad unos indicti Eutychianorum et Nestorianorum motus comprimendos, ab uno imperatore Justiniano decretis firmati, unius fere Vigilii papae tempore, una in civitate regia, uniusque sedis praesidente praesule Constantinopolitano habiti, uno pariter nomine vocentur? Quid mirum conventus tres, minore spatio temporis quam Tridentini celebratos (illi enim spatio annorum septemdecim absoluti sunt, isti viginti quatuor annos tenuerunt) uno censeri nomine, unoque codice contineri, qui ad unum finem ab uno imperatore, unius papae temporibus, in una urbe, ab unius sedis episcopo, coacti sunt.



CAPUT VI. Observationes aliquot ad acta synodi V.

Nulla fere synodus est, cujus actis ecclesiasticae [Col. 1091A] critices studiosus lector plura observare debeat, si modo velit veritatem eruere e tenebris, quibus eam, partim negotii totius gerendi perplexa utrinque ratio, partim artes Theodori Cappadocis multa producentis instrumenta suo ingenio similia involverunt. Singula curiosius ad examen vocavi, quae, ne dissertationem ultra modum augeant, in aliud opusculum rejicienda duxi, tribus tamen in specimen adductis, ut suus constaret promissis capitibus numerus, et populares quaedam opiniones tollerentur.


§ I. De die qua factum est initium synodi.

In codicibus editis initium datum synodo legitur IV nonas Maii; in Bellovacensi ms. III nonas, quae potior lectio, siquidem anno 553 littera dominicalis erat E, et proinde dies quartus nonas fuit dominicus, tertius feria 2, qua more majorum, post rem divinam die dominico rite procuratam, inchoabantur synodi. Sic Chalcedonensis die 8 Octobris, quo anno littera dominicalis G; sic Ephesina die 22 Junii ann. [Col. 1091B] 431, litt. dom. D; sic Constantinopolitana I die 24 Maii ann. 381, litt. dom. C; sic Nicaena die 14 Junii ann. 325, litt. dom. C.

Hanc Bellovacensis codicis lectionem demonstrant acta collationis 1 et 2: nam quo die inchoata est synodus, accesserunt ad Vigilium patriarchae cum aliis episcopis, rogaturi ut una cum ipsis conveniret. Promisit Vigilius se postero die responsurum; postero illo die, qui fuit secundus ab inchoata synodo, redierunt patriarchae ad Vigilium; atqui aiunt se ad eum rediisse ante duos dies quam habita est secunda collatio: cum igitur illa sit habita VIII idus Maias, necesse est habitam esse primam III nonas, quae cum lectione Bellovacensis codicis omnino conveniunt, cum vulgata neutiquam.


§ II. De recensione episcoporum in collatione 1.

Cum recensentur initio collationis 1 nomina episcoporum qui interfuerunt, alio disponuntur ordine [Col. 1091C] quam quo subscribuntur in fine collationis 8. Exempli gratia, Thalelaeus Isindorum episcopus post Macarium Prymnesiae et Megalium Myrenorum inscribitur, longe ante ipsos subscribitur. Valerianus Obbae in Africa episcopus Cresconium Cuiculitanum Africae pariter episcopum, pluribus interjectis, in inscriptione praecedit, sequitur in subscriptione, etc. Argumentum igitur quod nonnulli ducunt ab ordine quo censentur episcopi in actis conciliorum, cujusmodi nunc habentur, ad aestimandos ordinationis praecedentis aut subsequentis annos, infirmum est, adeoque fallax, ut nuperum quemdam censorem abduxerit in intolerabiles errores, quod in opusculo mox edendo, alioque deinceps consecuturo de episcopis Africae, indubitatis ex ipso codice Africanae Ecclesiae argumentis demonstrabitur.

Ad id autem operis suscipiendum necessitas invitum adigit, ut ex praescripto Salomonis obtrectatori responsum detur, qui »non solum verba (utor sententia Hieronymi de importuno monacho querentis [Col. 1091D] praefat. 1 et 3 ad Comment. in Hierem.), sed syllabas quoque verborum calumniatus est, in eo scire se aliquid arbitratus, si de alienis operibus detraheret, quique patientiam nostram de humilitate Christi venientem malae conscientiae signum interpretatur.«


§ III. De synodo Mopsuestena actis synodi V inserta.

Synodus Mopsuestena coacta est ann. 550, atque adeo annis centuni viginti tribus post obitum Theodori; suo enim ille fato functus est ann. 427, et sacrae duae quibus indicitur synodus consignatae leguntur anno 9 post consulatum Basilii.

Adfuerunt omnes secundae Ciliciae praesules, totusque Ecclesiae Mopsuestenae clerus, cum primoribus civitatis, saltem provectioribus aetate: praesedit Joannes Anazarbi episcopus provinciae metropolita.

Totum unica actione, die 17 Junii, peractum negotium; nam et diptycha Ecclesiae Mopsuestenae recognita [Col. 1092A] sunt, et auditi seniores, ut sciretur quo tempore, quave de causa, Theodori nomen expunctum sit e sacris tabulis.

Id rescire intererat imperatoris, quo responderet Vigilio renuenti damnare Theodorum, propterea quod in pace Ecclesiae diem obiisset, et a nulla synodo damnatus foret: quare voluit ad se pariter et ad Vigilium referri, mittique acta concilii, quod synodicis duabus praestitum est.

Haec omnia porro constant, cum ex evocatoriis litteris Justiniani, tum ex actis concilii, testantibus nomen in diptychis jam non haberi, nec tamen de tempore et causa expunctionis constare.

In libello synodico fit mentio synodi Mopsuestenae, in qua, sin minus diversa sit, longe aliter peracta sunt omnia quam quomodo in actis synodo V insertis referuntur; praesules enim dicuntur, sponte fideique studio convenisse Mopsuestiam, seniores quosque interrogasse judicio, an aliquando sacris tabulis inscriptum fuisset Theodori nomen, et quod affirmassent [Col. 1092B] seniores, retulisse ad Vigilium Romanum pontificem.

Quid si fuerint synodi duae Mopsuestenae, quarum alterius meminerit synodicus liber, alterius acta synodi V? Quid si unam Vigilius, alteram Justinianus haberi mandaverit: ille, ut sciret an aliquando appellatus fuisset Theodorus in sacris diptychis; iste, an expunctus foret? Quid si priorem cogi voluerit Vigilius, ut suam inde sententiam, de non damnanda Theodori persona firmaret; posteriorem Justinianus, ut prioris auctoritatem infringeret? In re obscura conjicere tantum licet.

Habita est porro, sive una, sive gemina, Mopsuestiae synodus, post absolutos a Facundo libros duodecim, quibus capitula tria defendit, imo post singulare contra Mocianum opus; neque enim siluisset procul dubio de re quae tantum afferret in utramque partem causae suae praejudicium. Absolvit igitur libros Facundus circa annum 548, aut etiam priusquam [Col. 1092C] erumperet in apertum Justiniani in Vigilium tyrannica ferocitas.

Inscriptum fuit diptychis aliquandiu Theodori nomen, alioqui ea non scripsisset Cyrillus, quae sunt in litteris ad Joannem Antiochenum de Theodori opinione in Orientalium mentibus. Retentum est ad Theodoreti usque mortem, quae contigit ann. 457. Quomodo enim amicos Cilicas id permisisset committere adversus hominem quem velut divinum ubique suspicit? Non permansit tamen ad annum usque 490, nam Martyrius, presbyterorum Ecclesiae Mopsuestenae provectissimus, cum interrogatus esset in synodo ann. 550, sacramento testatus est se, qui a sexaginta annis in Ecclesiae Mopsuestenae clero militabat, nunquam inter episcopos in diptychis appellatos Theodori nomen audivisse: imo nec videtur ad annum usque 484 remansisse, alioqui audivisset nonnihil senex ille de tanto negotio, si tunc cum in clero annumeratus est, adhuc recens fuisset memoria. Oportet igitur id accidisse eo temporis spatio quod [Col. 1092D] ab anno 457 ad 480 aut 484 intercessit.

Et vero e clericis quidam, ut Theodorus et Parenorius, quorum alter quinquaginta quinque annos, alter octo et viginti in clero egerat, professi sunt se a senioribus accepisse pro Theodoro Cyrilli nomen esse suppositum, utique seniorum aetate, quod non incongrue dici potest de re quae quo dixi tempore sit peracta.

Definire certo tempus quo Cyrillus, deleto Theodori nomine, inscriptus sit diptychis, mihi non licet: probabile tamen videtur id tunc accidisse cum Eutychiani potentia valerent plurimum; valuerunt autem, et cum Basiliscus tyrannidem occupavit, Cnapheumque Ecclesiae Antiochenae reddidit ann. 475; et cum Zeno imperator unitivum edidit ann. 482; et cum, Calendione pulso Antiochia, iterum Cnapheus in sedem unde dejectus fuerat restitutus est, ann. circiter 484; cum Eutychiani, inquam, potentia valerent, [Col. 1093A] ferverentque in Cilicia tumultus, atque Acephalorum haeresis invalesceret.

Videor ergo mihi non temere conjicere eo tempore expunctum esse Theodori nomen e diptychis, quo Cnapheus, Calendione pulso, Antiochenam Ecclesiam invasit: nam tumultuosis temporibus quid non licebat? Quid non audebat Eutychianus Cnapheus adversus haeresis suae nominatissimum adversarium? Quid non pateretur Mopsuestenus clerus inter arma, et a potentissimo suo exarcho, cujus nomen potius pro Theodoro supponeretur, quam Cyrilli, quo mendaciter auctore Eutychiani gloriabantur? Qua tempestate facilius deleretur memoria facti tam audacis, quam qua, rebus omnibus, sive imperii, sive Ecclesiae, perturbatis in Orientis dioecesi, facile erat Mopsuestenos Antiochenis consentire, quibus jamdudum Eutychis sectatores praeerant?

Tunc enim videntur vetera diptycha, suppositis novis, sublata: nam quae producta sunt in concilio, vetera absque dubio non fuerunt, alioqui vel erasi [Col. 1093B] in membranis, vel obducti in chartis Theodori nominis vestigium Cilices deprehendissent, nec id in tanta, quantam jactant, referre omisissent. Hanc forte ob causam factum est ut episcopi semel atque iterum a Cimiliarcha expeterent an non haberet diptycha productis veteriora, negantemque cogerent, »propositis divinis Scripturis,« responsum firmare.

Inter episcopos qui censentur in Mopsuestenis diptychis, frustra fuerit qui Macedonium quaerat Arianae haeresi addictum; censentur enim illi tantum qui fato functi sunt, »ex quo immaculata et orthodoxa fides in Ecclesia Mopsuestena praedicata est.« Fides, inquam, Nicaena, quae apud veteres nomine fidei intelligitur. Vitam porro Macedonius ille, postquam interfuit Nicaenae synodo, ad annum circiter 350 protraxit, siquidem Sardicensi conciliabulo, ut dicitur, anno 345 subscripsit: quare Protogenes et Zosimus, qui Macedonium exceperunt, et praecesserunt [Col. 1093C] Olympium, non videntur episcopalem tenuisse sedem amplius quam annis triginta, quando quidem Olympius, qui Zosimum excepit, concilio II generali interfuit ann. 381; Olympius Ecclesiam Mopsuestenam rexit ad annum usque 391, quo anno decessit Theodoro; Theodorus Thomae post episcopatum triginta sex annorum; Thomas Bassiano post duo et viginti aut tres et viginti annos: nam Bassianus suum habuisse legitur in concilio Chalcedonensi vicarium ann. 451. Ipse vero, et qui sequuntur in diptychis, Joannes, Auxentius, Palatinus, Jacobus, Zosimus et Theodorus Junior ad annum usque 547 Mopsuestenae Ecclesiae praefuerunt; Theodorus enim ille dicitur in gestis ante triennium obiisse; Simeon vero postremus omnium ea ipsa indictione 13, qua convenit synodus, post tres episcopatus annos obiit.



CAPUT VII. De confirmatione synodi V a sedis apostolicae antistitibus.

[Col. 1093D] Hac etiam parte defunctus sum non incuriose in opusculo mox edendo; inquisivi enim exactius de singulis pontificibus usque ad synodi VI tempora, post quae nihil negotii relinquitur, cum habeantur professiones fidei a summis pontificibus in ordinatione factae, quibus synodum V recipiunt, coluntque pari cum aliis prioribus reverentia. Has professiones propediem edemus. De sola Vigilii nunc epistola confirmatoria synodi, quam illustrissimus Parisiorum archiepiscopus Petrus Marca in lucem e Regia bibliotheca protulit anno 1642.

Haec epistola data legitur ante VI idus Decembres, imperii Justiniani anno 27, post consulatum Basilii 12, id est die 8 Decembris anni 553, mensibus sex post absolutam synodum. Non esse suppositam probat illustrissimus editor editor pluribus nec infirmis argumentis: nam primo, inquit, exscripta est ex volumine [Col. 1094A] quod calamo exaratum in vetere bibliotheca Romanae Ecclesiae jam inde ab ann. 753 asservabatur; exscripta est, inquam, anno Christi 1276, a viro eruditione nobili Leone Cinnomo, simulque commendata imperatoriae Graecorum bibliothecae, cum aliis pluribus, et praesertim actis synodi V, cui subjuncta fuit.

Deinde Evagrius, lib. IV Hist., cap. 34, scripsit Vigilium synodo V consensisse, , quod vero aliud scriptum? Evagrii autem auctoritas eo gravior est, quo propius e synodi temporibus Historiam composuit, triginta nempe post annis.

Tertio Photius, Zonaras, Cedrenus, Euthymius et Nicephorus Callistus, Vigilium synodo consensisse tradunt; id vero non aliunde quam ex actis synodi V, subjunctam habentibus decretalem, acceperunt.

Quarto, Vigilium VI synodus, in Prosphonetico ad Pogonatum, consonuisse Justiniano narrat, quemadmodum Leoni I Marcianum.

Denique Pelagius II, in epistola ad episcopos [Col. 1094B] Istriae, sedem apostolicam ait, post longa pro tribus capitulis certamina, perpessaque plurima, cessisse tandem, »cum veritas se patefecit,« quae ipsissima Vigilii ratio cur constitutum suum decretali rescindat, quia sibi lux affulsisset, »omni confusione mentis remota.«

Quibus suspecta nihilominus videtur, illi et pro se rationes afferunt sane graves, et illustrissimi editoris argumenta, suas in partes inflectendo, non parum infringunt.

Dicunt, primo, in hacce decretali contineri plura, non contraria magis sedis apostolicae dignitati quam falsa et inepta.

Quid enim indignius quam quod Christi Vicarius fateatur in negotio quod in concilio suo agitavit, se a diabolo »impulsum, multa tum loquendo, tum scribendo composuisse;« se ejusdem diaboli dolo divisum esse a fratribus; se »contempta charitate in discordiam abiisse;« se »confusionem in mente [Col. 1094C] prius habuisse,« etc.?

Quid hoc utroque falsius? quo tempore decretalis consignatur, id est sexto post absolutam synodum mense, »universum orbem et Ecclesiam ad pacem revocatam fuisse;« se Theodori blasphemias affusa luce, quo tempore scripsit, primum deprehendisse: nam pro certo, post peractam synodum, toto Occidente turbatum est; et in constituto sua singulis Theodori capitibus nota inusta est.

Quam parum apte exemplum Augustini adducitur, ut sententiae mutatio excusetur? VIX enim quidquam similitudinis habet Augustini et Vigilii causa. Augustinus fuit unus aliquis episcopus, Vigilius caput Ecclesiae; erat Augustinus unius per se Ecclesiae doctor, Vigilius orbis universi; retractavit Augustinus opera privati hominis, Vigilius decretalem e synodo missam ad omnes orbis fideles; emendavit proprie ea tantum Augustinus quae laicus aut certe ante episcopatum scripsit, caetera magis recensuit; [Col. 1094D] emendasse Vigilius dicitur quae jam septemdecim fere annorum pontifex ediderat; Augustinus correxit quae de variis argumentis commentatus fuerat, Vigilius quae maturo fratrum consilio judicioque definierat.

Aiunt, secundo, mirum videri cur Leo Cinnomus, cum testatur se in volumine chartaceo, quod in vetere bibliotheca Ecclesiae Romanae asservabatur, epistolam qua de agitur nactum esse, id unum retulerit, adjuncta reliqua praetermiserit.

Cur siluit an Graecam eo loci repertam descripserit? an Latinam e Graeca fecerit? Si Graecam reperit, non item Latinam, suspecta merito est narrantis fides; quidni enim, vel a Cinnomo composita credatur, vel ab alio aliquo Graeculo? cur pontificis Romani epistola Latina nusquam reperitur, a nullo certe Latino memoratur?

Si ex Latina Graecam fecit, rursus oritur suspicionis non imprudentissimae materies, an bona fide interpretatus [Col. 1095A] sit, an secus? an de suo addiderit quae non decent, an in autographo repererit?

Certe si anno 753, id est ducentesimo post finitam synodum, exstabat adhuc Latina decretalis in bibliotheca Ecclesiae Romanae, quomodo latuit pontifices Vigilii successores? Si non latuit, quomodo ab iis memorata non est, cum maxime debuerit, tunc saltem, cum adversus schismaticos vehementius a Pelagio II et Gregorio Magno disputaretur? atque hoc est quod tertium causantur epistolae improbatores.

Sed et quartum addunt, apparere non incerta suppositionis judicia: nam praeter ea quae hactenus exposita sunt, non erudite profecto inducitur Vigilius, exemplum afferens Patrum suorum, qui propria dicta retractaverint atque correxerint; Patrum enim nomine intelligit, opinor, praecessores, ut ex constituto colligitur: quis autem decessorum propria dicta retractavit et correxit? an Hormisdas? hic enim unus produci posse videtur; verum ipsius ratio mirum [Col. 1095B] quantum a ratione Vigilii diversa est, ut nemo nescit eruditus.

Deinde, cum Augustinus statuitur in exemplum, quod imitetur pontifex, imprudenter, ne dicam inepte, Romanae eloquentiae magister praedicatur: verum id non magni admodum est momenti, cum forte non , sed legi possit, quo sensu Hormisdas scripsit Possessori ex Augustino addisci posse quid Romana sentiat Ecclesia »de libero arbitrio et gratia Dei.«

Id magis urget, quod contra publicam fidem veritatemque notam dicuntur ubique, tunc cum scriberet Vigilius, redarguti Theodori sermones: nam ea tempestate, non Africa tantum pro Theodori libris, sed etiam Orientalium plures pugnabant; quod maligne describuntur ferme verbatim ex edicto synodoque posteriores tres canones, de Theodoro, Theodoreto et Iba, ut pontifex videatur in ipsa eorum quibus, cum judicium exercerent, adversabatur, [Col. 1095C] verba jurare, eoque facto suae mentis pristinam, vel caecitatem, vel obstinationem fateri.

Certe, si reipsa pontifex epistolam conscripsit, vel consultissime non egit, cum dignitati sedis suae non consuluit, qua ratione poterat, cum haberet doctissimorum virorum sibi assistentium coronam; vel durissimam scribendi necessitatem a tyrannide Justiniani, qui suis et ipse praeceptoribus serviebat, passus est; quo pacto epistola, cum per vim metumque extorta sit, nulla pollet auctoritate.

Postremum istud adjungunt, non plus admodum habere ponderis argumenta in contrarium allata quam quantum mutuantur ab illustrissimi Marcae auctoritate.

Nam primo, quod Graeci tradunt Vigilium synodo V consensisse , intelligi, potest, aut etiam debet, vel de primis litteris ad Eutychium, quibus pontifex in celebrationem synodi consensit, vel de constituto, ubi eadem omnia quae in synodo V damnantur, praeter Theodori personam; vel etiam de [Col. 1095D] judicato longe antea edito, et turbarum in Occidente causa, quas turbas Graeculi arripuerint, ut suae fictionis locupletes testes.

Neque temeraria est ejusmodi exceptio; huic enim favet quod ab illustrissimo Marca adducitur ex Prosphonetico synodi VI: agitur siquidem eo loci de consensione Vigilii et Justiniani, qua synodus coacta est, .

Deinde quod illustrissimus idem dissertator adjicit numero 3, suis prioribus rationibus »addi posse eximium Pelagii II testimonium, ex epistola ad episcopos Istriae, cujus adeo aperta sunt verba, ut mirari subeat qua ratione viros, alioqui perspicacissimos, fugerit tam expressa de Vigilio sententia; etenim prolixis verbis ibi refertur sedem apostolicam per Vigilium initio quidem probasse tria capitula, et pro eorum defensione diu laborasse, longoque tempore ad injurias usque certasse, quod de solo Vigilio [Col. 1096A] intelligi potest; deinde cessisse, QUANDO VERITAS SE PATEFECIT, quae verba ad epistolam Vigilii respiciunt, qui, re diligentius tractata, veritatem sibi affulsisse, seque tria capitula damnasse scribit,« id, inquam, totum non vehementer urget; nam perspicacissimi illi forsan causentur verba Pelagii II, ut non referuntur , ita non plene exponi. Sic illa numero 3 se habent: »Latini quippe homines et Graecitatis ignari, dum linguam nesciunt, errorem tarde cognoverunt; et tanto eis celerius credi debuit, quanto eorum constantia, quousque verum cognoscerent, a certamine non quievit, quorum consensum certe fraternitas vestra despiceret, si ausu praecipiti, priusquam verum cognoscerent, consensissent: at postquam diu ab eis laboratum est, et longo tempore ad injurias usque certatum, hinc vestra fraternitas penset quia tot labores repente non relinquerent, nisi quae vera sint, agnovissent.« Et paulo post: »Debet ergo perpendere vestra dilectio quia praedecessorum nostrorum in hac causa consensus [Col. 1096B] tanto post inanis non fuit, quanto prius duris contradictionum laboribus insudavit.« Et postea: »Si in trium capitulorum negotio aliud cum veritas quaereretur, aliud autem, inventa veritate, dictum est, cur mutatio sententiae huic sedi in crimine objicitur, quae a cuncta Ecclesia humiliter in ejus auctore veneratur? non enim mutatio sententiae, sed inconstantiae sensus in culpa est; quando ergo ad cognitionem recti intentio incommutabilis permaneat, quid obstat, si ignorantiam suam deserens, verba permutet?«

Agitur enim, et de veritate, »quae Vigilium papam ac Latinarum provinciarum principes latuit;« et de errore tardius cognito, propter imperitiam Graecae linguae: ejusmodi autem seu veritas latens, seu error ignotus, pertinuit sine dubio ad blasphemias Theodori, sensusque Theodoreti et Ibae; illaque apparens, hic agnitus effecit ut Vigilius latam in via, qua Roma Constantinopolim tendebat, sententiam [Col. 1096C] pro tribus capitulis, in judicato post annum, in constituto post annos septem edito, mutaret, idque omne quod tribus capitibus contineretur, praeter personas, damnaret.

Nam quod disputat eruditissimus praesul de gemina veritate ante ignota Vigilio, postmodum retecta, prima posse quae in conciliis gesta sunt omnia retractari, praeter fidem; altera posse mortuos damnari qui haeresim professi sint; vix persuaserit, opinor, ei, qui vel historiam rei meminerit, vel Pelagii Il epistolam perlegerit: neutra siquidem veritas latebat propter imperitiam Graecae linguae, cum posterior ante editum constitutum in collatione 5 probata fuerit sacrae Scripturae atque Augustini testimonio, prior manifestis Leonis Magni verbis constet. Quare mutatio sententiae, quam Pelagius memorat, spectat omnino ad judicatum, aut ad constitutum potius, idque conficitur, vel ipsis ab illustrissimo praesule prolatis testibus. Nam Photius cum de Vigilio scribit: »Aderat praesens in Urbe, sed non intererat [Col. 1096D] synodo; etsi vero non adeo prono animo esset erga sacri concilii coetum, nihilominus tamen communem Patrum fidem libello confirmavit.« Et ista codicis Arabici canonum: »Excommunicavit synodus et vivos et mortuos, quod antea non praestitum, nisi in illos solos, factumque hoc, patriarcha Romano sciente, qui et confirmavit, et scripto ad imperatorem dato fidem suam professus est;« intelligi debent de constituto ad imperatorem misso, cujus censura fidem Patrum canonibus comprehensam confirmat, non de decretali quae ad Eutychium data. Hae fere sunt utriusque partis rationes, quas qui diligentius expenderit, si non improbet, ut certe non decet, gravissimum illustrissimi Marcae de Vigilii epistola judicium, non tamen ita approbabit (quod fecit nuperus dissertator), ut inde putet invictum posse argumentum desumi, quo »Halloixii« negantis a Vigilio statim approbatam synodum »temeritas appareat.«



ADDENDUM.




[Col. 1097]
FRAGMENTUM VICTORIS CAPUANI DE CYCLO PASCHALI.
(Ex libro Bedae Ven. de Rat. Temp. cap. XLIX.)
(C,S)

Exagitato cyclo paschali Victorii sic pergit Beda loco citato:

Verum, ne nos amatores Victorii temere illum aggressos esse lacerent, legant librum doctissimi et sanctissimi viri, Victoris videlicet Capuani episcopi, de Pascha, quod quindecimo calendas Maias putabatur celebrari debere, indictione autem decima tertia novies proconsule Basilio, et quanti a prudentibus et catholicis Ecclesiae doctoribus aestimatus sit suus magister invenient; cujus principium libri est:

»Cum paschalis veneranda solemnitas, quanam die potissimum proveniret per anni praesentis indictionem tertiam decimam a nobis sollicite quaereretur, et juxta patrum venerabilium constituta octavo calendarum Maiarum diceremus resurrectionem Domini [Col. 1098] mini procul dubio celebrandam; aliquibus minime rationabilis visa est nostra responsio, eo quod Victorius quidam, in circulo paschali quem edidit, aliter diem dominicae resurrectionis adfixerit, licet et hunc designaverit quem nos celebrandum pariter profitemur.« Et in processu operis: »Sed nunc, inquam, ordo expetit ut cyclorum quos Victorius edidit patefaciam evidenter errores, dum nescit legitimum diem definire paschalem, ut cum in praeteritis ostensus hoc modo fuerit deliquisse, in praesentibus ac futuris et auctoritate careat et occasionem pravae persuasionis amittat.«




Volume back matter




INDICES IN ARATORIS SUBDIACONI EPISTOLAS TRES AD FLORIANUM, VIGILIUM ET PARTHENIUM, ET LIBROS II DE ACTIBUS APOSTOLORUM.
[Col. 1097]



[Col. 1097]
INDEX CAPITUM EX ACTIBUS APOSTOLICIS ARATORIS VERSIBUS ACCOMMODATUS. [1Kb]



LIBER PRIMUS.
    CAPUT PRIMUM, vers. 21-119
    CAP. II, 119-244
    CAP. III, 244-293
    CAP. IV, 293-417
    CAP. V, 417-552
    CAP. VI, 552-586
    CAP. VII, 586-624
    CAP. VIII, 624-708
    CAP. IX, 708-846
    [Col. 1097] CAP. X, vers. 846-966
    CAP. XI, 966-1007
    CAP. XII, 1007-1076

LIBER SECUNDUS.
    CAP. XIII, 1-156
    CAP. XIV, 156-242
    CAP. XV, 242-307
    CAP. XVI, 307-443
    CAP. XVII, 443-506
    CAP. XVIII 506-569
    [Col. 1098] CAP. XIX, vers. 569-753
    CAP. XX, 753-913
    CAP. XXI, 913-924
    CAP. XXII, 924-992
    CAP. XXIII 992-1030
    CAP. XXIV, 1030-1050
    CAP. XXV, 1050-1067
    CAP. XXVI. Omittit Arator.
    CAP. XXVII, 1067-1156
    CAP. XXVIII, 1156-1250






[Col. 1097]
INDEX RERUM ET VERBORUM QUAE IN NOTIS EXPONUNTUR. [1Kb]
[Col. 1097]



A
    A et e, confusa, 145; et o, 157; et u, 83. In versu repetitum, asperitatem notat; si vero producatur, gravitatem; si corripiatur, suavitatem, 123.
    A, pro propter, 149.
    Ab, pro propter, 30; pro post, 67.
    Abi et ubi, permutata, 83.
    Abitus et habitus, confunduntur, 242.
    Ablatus, et oblatus, et allatus, permutantur, 216.
    Abortus et obortus, confunduntur, 97.
    Abraham, media producta, interdum duabus prioribus correptis, 188.
    Abreptus et arreptus, permutantur, 251. Abripi dicuntur naves, tempestate actae, 251.
    Abscidens et abscindens, permutantur, 164.
    Abscindens et abscidens, permutantur, 164.
    Abscisus et abscissus, confusa, 181.
    Abscissus et abscisus, confusa, 181.
    Abstracta, pro concretis. 10.
    [Col. 1097] Ac, pro veluti, 8.
    Accedere et accendere, permutantur, 209.
    Accipere et excipere, permutantur, 145.
    Accusativus, per Graecismum adjectivo additur, 149.
    Acerba fremere, 135.
    Achilli genitivus, 144.
    Acta et actus, 31, 32. Acta diurna supposititia, 33.
    Actus et auctus, permutantur, 239, et ictus, 266.
    Ad, pro ob, 245.
    Adusque, 169.
    Adam, prima longa et correpta, 162.
    Addere viam, pro celerare, 109. Addere diis, astris, 266.
    Addictus et afflictus, permutantur, 229.
    , quid notet, 74.
    Ademptus et adeptus, permutantur, 144.
    [Col. 1098] Adeptus et ademptus, permutantur, 144.
    Adesse, pro esse, 189, 269.
    Adjectiva, pro adverbiis, 103, 135, 198, 209. Duo uni substantivo addita, 101. In is et us, 68. Neutra pluralia, cum substantivo in genitivo, 149.
    Admodum, superlativo additur, 151.
    Adriatici maris qui sint termini, 257.
    Aeger membris, 178.
    Aegyptus, pro mediterraneis ejusdem locis, 168.
    Aer et Aether, permiscentur, 218.
    Aerius et Aethereus, confusa, 218.
    Aether et aer, confusa, 218.
    Aethereus et aerius, confusa, 218.
    Aethiopa, pro Aethiopissa, 133.
    Aevum, pro vita, 269.
    Affatim, secunda producta, 191.
    Affectus et effectus, confunduntur, 66, 178; et effetus, 145.
    Afficere, pro inchoare, 66.
    Affigere crimina, calumunias, et affingere, 59.
    [Col. 1099] Affingere et affigere, permutantur, 59.
    Afflictus et addictus, permutantur, 229.
    Agere grates et gratias, 25.
    , arca, 139.
    Agger, pro terra, 184.
    Agit et ait, permutantur, 219, 254.
    Agon, tria notat, 119.
    Ait et egit, permutantur, 219, 254.
    Alae, de velis, 250.
    Alere et habere, permutantur, 76.
    Alexandrini, aspidum morsu sontes interficiebant, 260.
    Alienus mensis, alienum tempus, 114.
    Allatus, et ablatus, et oblatus, permutantur, 216.
    Allegorica Scripturae sacrae interpretatio, 235.
    Allusiones ad nomina in carmine damnantur, 4.
    Alpis, singulari numero, 227.
    Alterius et ulterius, permutantur, 212.
    Altus timor, somnus, 45.
    Alvus, masculini et feminini generis, 106.
    Amator oculus, 254.
    Ambrosii in cunis ori apes intrasse dicuntur, 274.
    Amicitiae signum mens una, 99.
    Amnis, antique feminini generis, 220.
    Amphora, pro vase quodam, 236.
    Anagogica Scripturae sacrae interpretatio, 236.
    , de mortuis, 36.
    Angariare, 237.
    Angelorum aspectus in veste alba, 46.
    Angustus, de coenis tenuioribus, 118.
    Animare, pro vitam indere, 224.
    , de viventibus, oppositum inferis, 73.
    Anthus, Anthusa, 5.
    Antra et astra, permutantur, 113.
    Anxius, pro sedulo ad audiendum, 272; et inscius, permutantur, 273.
    , de tactu Venereo, 50.
    , de mortuis, 36.
    Apostoli, idiotae habiti, 80.
    Apostolici quinam dieti, 15. Is titulus primum nihil episcopos et papam distinguebat, 17.
    Appellare, quis dicitur magistratus aequales; provocare autem ad majores, 248. Appellare ad populum, 248.
    , 50.
    Aquila et Priscilla, 206.
    Aquila, quo modo senio confectos oculos restituat, 208.
    Arae primo tempore apud Christianos ignotae, 182.
    Arator bos, 254.
    Arator, res in foro egit; pro Dalmatis legationem obiit; comes domesticorum fuit et privatarum; tandem subdiaconus, 22. Puer jam poesi deditus varia conscripsit, 25. Allegoriis nimium indulget, 26.
    Arbiter, pro rege, 107.
    , pro denario, 218.
    , pro cujusque rei extremitatibus, 154.
    Ardere, de fide, 210; de bello, 242.
    Areopagus, 204.
    Aridus de parum eloquenti, 65, 111.
    Ariete, trisyllabum, 28.
    Arii exitus, 106.
    Armenia et Carmania, permutantur, 145.
    Arreptus et abreptus, permutantur, 251. Arripere vela venti dicuntur, licet non impetuosi, 251.
    Ars et arx, permutantur, 44, 221.
    Artifex, pro artificio, 10. Artifex doctor, 177.
    [Col. 1099] Arva, pro terris, regnis, 42, 149, 220.
    Arx, de coelo, 44; pro monte, jugo, 204; pro auxilio, 221; et ars, permutantur, 44, 221.
    Asinus, de homine stupido, 59.
    Aspiratio, in codd. nunc additur, nunc negligitur, 8.
    Aspis, 137. Eorum morsu Alexandrini sontes interficiebant, 260.
    Astare et exstare, permutantur, 183.
    Astra et antra, permutantur, 113.
    , pro Athenis, 201.
    At, cum et permutatur, 13, 21; et ut, 184.
    Ater, de inferis et morte, 44.
    Athenae, eruditionis mater, 204.
    Auctor, non author; unde derivetur, 8; pro creatore, 9; pro domino et principe rerum omnium, 231.
    Auctus et actus, permutantur, 239.
    Audere et audire, confunduntur, 199.
    Audire et audere, confunduntur, 199.
    Aula, de coelo, 64.
    Aura, de favore populi, 246. Auras et aures permutantur, 246.
    Aure et ore, permutantur, 64, 245, 272. Aures et auras, 246.
    Aurum corruptor, 254.
    Aut et ut, permutantur, 165.
    Avaritia, dicitur amor et fames habendi, 102; radix omnium malorum, 103.
    Axis, de coelo, 253.

B
    B et v, permutantur, 135, 210.
    Baptismo peccata aboleri credebant; hinc ad vitae finem nonnunquam differebant, 42; baptizati oleo perungebantur, et frons illis cruce signabatur, 41.
    Barcae, 159.
    , 226.
    , progressu, 83.
    , pro eo qui excellit, 80.
    , pro lege praecipua, 80.
    , aufero, 51; de gravida, 52.
    , de eo quod magnum est, 45.
    Bellare alicui, 84.
    Bestia, pro homine malo, 59.
    Bimaris Corinthus, 206.
    Bis et his, permutata, 46.
    Bos arator, 254.
    Brevis, pro exiguo, 275.

C
    C et d, permutantur, 176.
    Cadaver, de homine vivo, 141. Cadavera lavabant, et reponebant in coenaculis, 146.
    , adversativum, 8; pro insuper, 86, pro , 121.
    Calcare victores dicuntur colla devictorum, 46; pro contemnere, 46, 101.
    Calceamentum, antepenultima brevi, 162.
    Calens et canens, permutantur, 136.
    Calor et color, permutantur, 215.
    Canes, de hominibus qui alterum deferunt, 56, 59.
    Canere, pro praedicere, 86; et calere, permutantur, 136.
    Canescere dicitur mare turbatum, 250.
    Canorus, prosaicis usitatum est; sonorus poetis, 148.
    Canticum canticorum, metro est compositum, 28.
    Canus, pro antiquo, 187; de undis spumantibus, 250.
    Capere et cupere, confunduntur, 179.
    Capra, de homine, 59.
    Captus et coeptus, permutantur, 196, 220.
    Cardinales diaconi, 3.
    [Col. 1100] Carmania et Armenia, confunduntur, 145.
    Carmine dicere, canere, 25.
    Carnaliter, 71.
    Casus et pactum, permiscentur, 256.
    , regioni additum notat ad fines, 189.
    , de diis opem ferentibus, 180.
    , de aegrotis, 110.
    Cataplasmare, 216.
    , de illis quae dejiciuntur et cadunt, 221.
    , ligare, illigare, 259.
    Cautio, pro sponsione, 104.
    Cecropidae, pro Atheniensibus, 201.
    Cedere, pro concedere, 13, 88, 111, 213, et credere, permutantur, 263.
    Celebrare et celerare, permutantur, 129; pro iter peragere, 129.
    Celebris et celeris, permutantur, 129.
    Celerare et celebrare, permutantur, 129.
    Celeris et celebris, permutantur, 129.
    , cum tertio et quarto casu, 63.
    Census et sensus, confunduntur, 78, 102.
    Centum linguae, 108. Numero centenario quare veteres usi, 108.
    Cera tabulae oblinebantur, 65.
    Certare, cum tertio casu, 84, 239.
    Certus, de eo qui firmis gressibus insistit, 251.
    Cessante gemitu, est sine gemitu, 55, 129.
    Chaos, quid significet, 74.
    Chrisma, 42.
    Christiani, non omnia habuerunt communia, 78. Habiti rudes et artium expertes, 80. Illis vexillum tribuitur, cui crucis insigne, 90. A Romanis puniti, quia majestatis rei habebantur, 197, 240. Eorum nomen Romae innotuit extremis Claudii annis, vel primis Neronis, 248. Privatim Romae potuerunt sua sacra colere, 249.
    Christus post resurrectionem cibum sumpsit, 40.
    Chrysanthe. 4.
    Cibus, de alimentis arborum, 92.
    Cingula, pro honoribus, 269.
    Circumcisio, 188.
    Circumtonare, 241.
    Clamare, pro testari, 60, 230.
    Claviger Petrus dicitur, 53, 158.
    Clavis et clavus, permiscentur, 53.
    Clavus et clavis, permiscentur, 53.
    , de factis clandestinis, 108.
    Clodus, antique pro claudus, 85.
    Cludo, antique pro claudo, 38, 222.
    Coaequalis, apud antiquiores quoque invenitur, 82.
    Coaevus, est cadentis Latinitatis, 82.
    Codices quadrati et volumina distinguebantur, 267.
    Coeli, plurali numero, quibusdam damnatur, 124.
    Coenacula erant in superiori parte domus, 60. In illis preces fundebant, 60.
    Coeptus et captus, confunduntur, 196, 220.
    Cognoscere, pro agnoscere, 156.
    Collatus et collectus, permutantur, 183.
    Collectiva post se pluralem habent, 222.
    Collectus et collatus, permutantur, 183.
    Color et calor, permutantur, 215.
    Columbae simplicitas tribuitur, 67. Ea Veneri sacra, 168.
    Coma, de frondibus, 263.
    Comito, pro comitor, 62.
    Commentarii Caesaris facti ex ejus Ephemeridibus, 273.
    Complere hominem, 189.
    [Col. 1101] Con, in compositis saepe est corruptum a librariis, 66.
    Conclamare, pro clamando cogere, inclamare, 254; solemne de mortuis, 255.
    Conculcare, pro contemnere, 46.
    Concurrere, de uno homine, 6; et consurgere, permutantur, 97; et concutere, 197.
    Cuncutere et concurrere, permutantur, 197.
    Conferre, de uno homine, 7; conferre se alicui rei, pro ad aliquam rem 206.
    Confligere alicui, 84.
    Conjugia, pro conjugibus, 10.
    Consimilis, 66.
    Consurgere, de motu undarum, 97; et concurrere, permutantur, 97.
    Contingere, 265.
    Convenire et devenire, permutantur, 263.
    Cor, corripitur, 98.
    Corinthus bimaris, 206.
    Coronare, de quovis honore, 120.
    Corrigia, calceamenti lorum, secunda longa, 174.
    Corruptor aurum, 254.
    Coruscus, de fulmine, 46.
    Corvus animal vorax, 128; ex arca Noe emissus, 128.
    Cotyle, pro vase quodam, 236.
    , pro sanare, 141.
    Cratera, ae, 133.
    Crebrescere, non crebescere, 250.
    Credere et cedere, permutantur, 263.
    Crementa, pro incrementis, 77, 232.
    Crepida, ae, 133.
    Crepido, de carcere, 114.
    Crinis, de frondibus, 263.
    Crucis cultus apud Christianos, 91. Crucis monumento Hierosolyma dicuntur insignia, 158.
    , occasionem do, ut acquiram 57.
    Cui et cur, permutantur, 76; et qui, 183, 199; et quia, 165.
    , de oculis, 137.
    Culeus parricidarum, et qua fuerit materia, 139.
    Cum et tunc, confunduntur, 184; et tum, 234; et dum, 235. Praepositio interdum omittitur, 147.
    Cupere et capere, permutantur, 179.
    Cur et cui, confunduntur, 76.
    Curiosus, de eo qui artes magicas tractat, 218.
    Currere pelagus, 130.
    Custodia militaris, 249.
    Custos saxum, 254.
    Cylindrus, 198.
    Cypria, pro Venere, non vero Cypris, 168.
    Cyprus, pro mediterraneis Cypri locis, 168. Veneri fuit sacra, 168. Caesaris provincia, postea populi, 170.
    Cytherea, pro Venere, 168.

D
    D et i, permutantur, 152, 168; et c, 176.
    Dactyli cumulantur celeritati indicandae, 123.
    Daemones, quinam dicti, 195.
    , pro bellicoso, 19.
    Damnare, pro efficere ut quis damnetur, 57; pro obstruere, 176.
    Dare, sequente infinitivo, 63; pro dicere, 131; dare verba, 171.
    Dativus, causam significat, 271; pro accusativo cum praepositione ad, 43.
    Datum, pro dono, munere, 65.
    Davidicus, secunda brevi, ut et in Davidis, 173, 176; et Daviticus, 173, 176, 276.
    De, causam notat; de medio, 239.
    Decidere, pro mori, 102; et occi dere, permutantur, 102
    [Col. 1101] Declivis et declivus, 68.
    Decor, de nitore pennarum, 209.
    Defero, ultima correpta, 23
    Defletus, pro fletus, 149.
    Defossum aurum, pro terra obrutum, 233.
    Defunctus, de mortuo, 72.
    , religiosissimus, 201.
    Deliciosus, 153,
    Deluere et diluere, permutantur, 77, 127, 212, 219.
    , de multitudine animalium, 53.
    Denarius et duodenarius, utrum antepenultimam habeant brevem, 63.
    Deponentia, passive, 62.
    Deprensus, de navi tempestate oppressa, 219; et depressus, confunduntur, 219.
    Depressus et deprensus, confunduntur, 219.
    Deputare, pro assignare, 164.
    Desero, ultima brevi, 23.
    Desino, ultima correpta, 23.
    Destituere, pro contemnere, 101.
    Deterere, pro minuere, 159.
    Devenire et convenire, permutantur, 263.
    Deverberare et diverberare, confunduntur, 243.
    Deus, vocativo casu, 93. Dei primam habet brevem, dii longam, 181; et Dominus confunduntur, 262.
    Dextrae extensione silentium faciebant, et favorem sibi auditorum conciliabant, 171.
    Diaconium, pro munere diaconorum, 2.
    Diaconissae, 2.
    , de pedisequo, sacrorum ministro, et vini funditore, 2. Iis pauperum cura data, et ministerium in sanctioribus conviviis, 2. Diaconi cardinales, 3. Sunt a ministerio mensae dicti, 116.
    Dianae templa erant aediculae argenteae, in quibus sigilla Dianae, 220. Quare Magna dicatur, 222.
    Dicere et ducere, confunduntur, 242.
    , ostendere, 232.
    Didymus, Graecum nomen, Thomas Syriacum, 147.
    Dies etiam noctem complectitur, 258. Die monosyllabum, 28.
    Dignus, cum tertio casu, 212
    , Nemesis, 260.
    Diluere et deluere, permutantur, 77, 127, 212, 219.
    Diospolis, quae et Lydda dicitur, urbs Palaestinae, 140.
    , vehementer cupere, 104.
    Discedere et discernere, confunduntur, 187.
    Discernere et discedere, confunduntur, 187.
    Disco, ultima brevi, 23.
    Discrimina, pro morte, 241.
    Discussor, pro eo qui examinat, 231.
    Dispensare, 10.
    Dissolvi dicuntur mortui, 36.
    Diverberare et deverberare, confunduntur, 243.
    Diversus et divisus, permutantur, 214.
    Divisus et diversus, permutantur, 214.
    Divus et Dominus, confunduntur, 180.
    Docere, pro ostendere, 232; et dolere, confunduntur, 232; et ducere, 140.
    Doctor et ductor, confunduntur, 140.
    Documenta, pro allegoriis, 71.
    Dogma, pro doctrina, 204.
    Dolere rem, 232; et docere, confunduntur, 232.
    Dolor et dolus, permutantur, 243.
    Dolus et dolor, permutantur, 243; et donum, 127.
    [Col. 1102] , pro coenaculo, 153.
    , de parte domus interiori quae simul est superior, 153.
    Dominus et divus, confunduntur, 180; et Deus, 262. Domina urbs, 177. Domina terrarum dicitur Roma, 264.
    Domiseda, honorifice mulier dicitur, 148.
    Domu, pro domo, antique, 115.
    Donare, pro remittere, 194.
    Donum et dolus, confunduntur, 127.
    Dorcas, a , nomen muliebre, 147.
    Dositheus, 61.
    Dubitare aliquid, 99.
    Ducere et docere, confunduntur, 140; et dicere, 242.
    Ductor et doctor, permutantur, 140.
    Dudum et laudum, confunduntur, 168.
    Dum et cum, permutantur, 234.
    , inservit periphrasi, 24, 114.
    Duodenarius, quinque syllabarum, 28.
    Durus et surdus, confunduntur, 174.

E
    E et a, confunduntur, 145; ex corripitur, 27.
    Ebraeus, ex derivatione scribendum. non Hebraeus, 61.
    Ecclesia, antepenultima correpta; interdum est trisyllabum, 21, 22, 27.
    Edens et uiens, permutantur, 259.
    Edere vocem, 217.
    Effectus et affectus, confunduntur 66, 178.
    Effetus et affectus, confunduntur, 145.
    Effundere, de bonis, 145.
    , inserere, 92.
    Eheu, primam brevem habet, 102.
    , pro , 127; , 74.
    Ejus contra carminis majestatem adhiberi nonnulli putant, 208, 227.
    Ellipsis adverbii tamen post licet, 224; praepositionis , 58; cum, 147; , 58; ex, 130; in, 111; per, 130; pronominis, 45; se, 209.
    Eloquium torrens, 200.
    Emensus iter, 122.
    Emicare et eminere, confunduntur, 253; de sole oriente, 253.
    Eminere et emicare, confunduntur, 253.
    , pro ad, 257; , coram, 239.
    Enallage temporis, 154, 255.
    , inserere, 92.
    Ephemerides Caesaris conscriptae in privatum usum, et hinc ejus Commentarii facti, 273.
    , de consentientibus, 78.
    Epicurus, censetur summum bonum in voluptate posuisse, sive in privatione doloris: dogma ipsius deinde deterius interpretati sunt ejus sectatores, 204.
    Epitheta duo uni substantivo addita, 101.
    Erectus et ereptus, confunduntur, 72.
    Eremus, media brevi, 27.
    Ereptus et erectus, confunduntur, 72.
    , 53.
    , lucrum, quaestus, 220.
    Ergo, ultima male correpta, 13, 25.
    Erigere, pro sanare, 72.
    Eseias, Esaias, et Isaias, 86.
    Esse, ire et isse, confusa. 112, 238; et posse, 262. Est ellipsin patitur, 35; omittitur vel additur in codd. 81, 120, 136, 172, 211, 236, 265; pro licet, 81. est subdens, Graecismus, 177.
    , licet, 81.
    Et, adversativum, 8; eleganter adhibetur in exclamationibus, 221; et sed, confunduntur, 8; et at, 13, 21.
    Ethica Scripturae sacrae interpretatio, 235.
    , de multitudine animalium, 53;
    [Col. 1103] Evehi illi dicuntur qui re gesta magnitudinem acquirunt, 43.
    Everrere, everriculum, 54.
    Eunuchi, variis rebus praepositi, 130.
    Evocare uras dicitur vitis, 182.
    , de eloquentia, 65.
    Ex, causam notat, 6; ex quo, pro postquam, 213; omittitur per ellipsin, 130.
    Exanimus et exanimis, 68.
    Excidere arborem, 93.
    Excipere et accipere, confunduntur, 145.
    Excomes domesticorum et privatarum dicitur qui functus est hoc munere, 22.
    Exconsul dicitur qui consulatu functus est, 22.
    Exemplo et extemplo, confunduntur, 171.
    Exhaustus, pro macilento, 93; et exustus, confunduntur, 93.
    Exire, de sorte, 61; exit virtus, 83; et excedere, confunduntur, 261.
    Exquaestor dicitur qui functus est hoc munere, 22.
    Exsiluit et exsiliit, 198.
    Exspectare et spectare, confunduntur, 246.
    Exspuere animam, 56.
    Exstare et astare, confunduntur, 183.
    Extemplo et exemplo, permutantur, 183.
    Extremus mundus, pro extrema mundi parte, 40.
    Exustus et exhaustus, confunduntur, 93.
    Exuviae, pro vestimentis, 147.

F
    Facere aliquid quis dicitur, cujus rei ipse causa est, 57. Construitur cum infinitivo, 88.
    Factus et partus, permutantur, 244.
    Facundus et fecundus, permutantur, 66, 148, 200.
    Falsus et salsus, permutantur, 259.
    Fames auri, 102, 103. Fame producit ultimam interdum, quia olim fuit quintae declinationis, 103.
    Fateri, pro ostendere, 171.
    Fatens et patens, permutantur, 171.
    Favor et pavor, confunduntur, 252.
    Favus, de oratione eloquenti, 274.
    Fecere, fixere et vinxere, permutantur, 169.
    Fecundus et facundus permutantur, 66, 148, 200.
    Feles, pro lenonibus, 59.
    Felle caret columba, 129.
    Feminae olim lanam trahebant, etiam honestiores, 148.
    Feretrum, 145.
    Ferit et serit, permutantur, 226.
    Ferre, pro auferre, 51. Ferre in humeris amorem notat, eaque locutio a pastoribus desumpta, 20, 21. Ferunt et serunt permutantur, 58; ferens et gerens, 172, 183; feruntur et leguntur, 243.
    Fides et vides, permutantur, 105.
    Fidus et sidus, confunduntur, 130.
    Figere gressus, 71; oscula, de paribus dicitur, 58; et fingere, confunduntur, 58; et sumere, 189; fixit et fudit, 151; fixere, fecere et vinxere, 169.
    Figura, pro allegoriis, 71, 108, 142.
    Findere et fundere, permutantur, 250; de navigantibus, 250.
    Fingere et figere, permutantur, 58; et pingere, 216; fictus et victus, 251.
    Finis, pro morte, 124.
    Fio, priori correpta, 255.
    Fiscella, pro culeo, 139.
    Flagrare dicitur bellum, 19; et fides, 210.
    Flammare, pro inflammare, 190.
    Flectere genu, poplitem, 148, 157.
    Floriani fuerunt plures, 3. Prima corripitur in hoc nomine, 5.
    [Col. 1103] Flos, de homine eximio, 4.
    Fluctuare, de terraemotu, 97.
    Fluere, de eloquentia, 65, 200; de animo luxuria corrupto, 85; et pluere, confunduntur, 173; fluxerunt et fulserunt, permutantur, 258.
    Flumen, de eloquentia, 65, 200; et fulmen, permutantur, 65.
    Fluxus et luxus, permutantur, 233.
    Focus et torus, confunduntur, 216.
    Fonte et forte, confunduntur, 188, 214.
    Forent et furunt, permutantur, 260.
    Forma, pro allegoriis, 71.
    Formido, de linea venatorum, 161.
    Fornicatio, vox deterioris aetatis, 188.
    Forte et fonte, permutantur, 188, 214.
    Fortis, pro claro et inclyto, 268.
    Fragor, de tonitru, 241; et furor, confunduntur, 241.
    Frontem quare Constantinus stigmate inuri prohibuerit, 41.
    Frustrari et gravari, permutantur, 256.
    Fulgor et fulgur, permutantur, 218.
    Fulgur et fulgor, permutantur, 218.
    Fulmen et flumen, confunduntur, 65.
    Fulserunt et fluxerunt, permutantur, 258.
    Functus, de mortuo, non tamen optimis scriptoribus usitatum, 72.
    Fundare et fundere, permutantur, 145.
    Fundere et fundare, permutantur, 145; fudit et fixit, 151.
    Funus, pro cadavere, 127.
    Furor et fragor, confunduntur, 241.
    Furtivus, de eo quod ignotum est, 108, et quod subito accidit, 227.
    Furunt et forent, permutantur, 260.
    Fusus, pro nato, 73.

G
    Gallina, pro meretrice, 59.
    Gaudere, cum tertio casu, 270.
    Gaudia et grandia, permutantur, 110, 255.
    Gehenna, quid fuerit, 260; pro inferorum tormentis, 261.
    Geminare titulos, 269.
    Genitivus, active et passive, 48; per ellipsin vel , 58; in i a nominibus Graecis in , 144.
    Gens, de multitudine animalium, 53.
    Gentiles, 150.
    Gerere, pro ferre, donare, 254; annos, 82; figuram, 254; et regere, confusa, 144; gerens et ferens, 172, 183.
    Germania opulenta, 270.
    Germina et semina, confunduntur, 232.
    Gerundia (in) participia mutantur a librariis, 176, 259.
    Gloria et gratia, confunduntur, 266.
    Grabatus est tenuiorum, lectus potentiorum, 107.
    Graecus et Graius, confunduntur, 204.
    Graius et Graecus, confunduntur, 204.
    Grammatici licentiam sumpserunt quaevis ex arbitrio damnandi probandive, 11.
    Grandia et gaudia, permutantur, 110, 255.
    Gratia et gloria, confunduntur, 266; gratias et grates reddere, referre, agere, etiam apud prosaicos, 25.
    Gravari et frustrari, confunduntur, 256.
    Gravis, de somno, 226.
    Gregorii VII fastus, 18.
    , pro inermi, 12; pro solo, 226.

H
    H, tanquam consonans, producit syllabam antecedentem, 88.
    Habere, pro possidere, 100; et alere, permutantur, 76.
    Habitus et alitus, permutantur, 242.
    [Col. 1104] Haeres nominis, 120.
    Hanc, huic et hinc, confunduntur, 150, 165.
    Hebraeus scribitur ex consuetudine, Ebraeus ex derivatione, 61.
    Hendiadys, 180.
    Herilis, 177.
    Heu heu, non eheu, 102.
    Hiare, de cupidis audiendi, 273.
    Hic et his, confunduntur, 107; et hinc, 142, 143.
    Hierosolyma, plurali numero, non singulari, 230; monumento crucis insignia, 158.
    Hinc et hic, confunduntur, 142, 143; et huic et hanc, 150, 165.
    Hircus, de homine, 59.
    His et hic, confunduntur, 107; et bis, 46.
    Historica Scripturae sacrae interpretatio, 235.
    Homo et humo, confunduntur, 179;
    homines mali a bestiis denominantur, 59.
    Honore et ore, confunduntur, 140.
    Hos et nos, permutantur, 69.
    Hospes, 216; de eo quod alicui non est proprium, 83; et sospes, permutantur, 83.
    Huc et hunc, confunduntur, 201.
    Huic, hanc et hinc, permutantur, 150, 163.
    Humeris (in) ferre, amorem designat, 20; pastoribus tribuitur, 21.
    Humo et homo, confunduntur, 179.
    Hunc et nunc, permutantur, 118, et huc, 201.
    Hybla, mons apibus celebris, 274.

I
    I et u, permutantur, 242.
    Ibi et ubi, confunduntur, 68, 206.
    Ictus et actus, permutantur, 266.
    , pro suo, vel pro convenienti et digno, 57.
    Idiotae, pro plebeiis et rerum imperitis, 80.
    Idolum, media brevi, 27, 85, 265.
    Ignarus, pro ignoto, 80.
    Igne cremandi induebantur tunica ex charta pice illita, 139.
    Ignoti dei arae, 201.
    Iliada, ae, 134.
    Ille et iste, confunduntur, 225; illa et ulla, 242; et una, 243.
    Im et un, permutantur, 179.
    Imago et origo, confunduntur, 242.
    Imbecillus et imbecillis, 68.
    Imber, de multitudine, 123.
    Imitatus et minitatus, confunduntur, 198.
    Imperfectum conjugationis quartae in ibam et iebam, 110; interdum magis conatum quam effectum exprimit, 121.
    Implere hominem, 189.
    Imus et unus, permutantur, 179, 184; imum saxum, pro ima saxi parte, 40.
    In, in compositis contrariam habet simplici significationem, 11; cum quarto et sexto casu, 41; per ellipsin omittitur, 111; causam notat, 122; pro erga cum casu sexto, 225; in medium, pro coram, 239; et m, confunduntur, 112.
    Incendia, de bello, 14.
    Incertus, de tramite cui quis sine vacillatione insistere nequit, 251.
    Indago, de linea venatorum, 161.
    Indico, indicium, et judico, judicium, confunduntur, 55.
    Indutus, pro armato, 12.
    Infernus, pro Orco, adjective, 75.
    Infinitivus, pro gerundio, 20, 191, 218.
    Inflatus, pro superbo, 67.
    Infractus, optimis scriptoribus, pro fracto, aut valde fracto, deterioribus pro non fracto, 11.
    Ingenium, pro naturae indole, 10; ingenii manus, 224.
    [Col. 1105] Ingens et lugens, confunduntur, 147.
    Ingero et insero, permutantur, 208.
    Inire in urbem, 218.
    Insanus, de mari procellis turbato, 256.
    Inscius et anxius, permutantur, 273.
    Inserere, de arboribus, 91; et ingerere, permutantur, 208.
    Insignare et insinuare, confunduntur, 213; pro indicare, 213.
    Insinuare et insignare, confunduntur, 213.
    Insonare et intonare, permutantur, 265.
    Instrumenta, pro allegoriis, 71.
    Intactus, de virgine, 50.
    Intonare, de graviori animi affectu, 260; et insonare, permutantur, 265.
    Intrare in latices, 218.
    Invicta virtus, 11.
    Ipse quando differt casu a pronomine addito, 83; et iste, confunduntur, 113.
    Ira de mari procellis turbato, 256.
    Ire et esse, confunduntur, 238.
    Irrutilari splendore nobilitatis, 176.
    Isaias, Esaias, Eseias, 86.
    Israel, media producta, interdum et est bisyllabum, 84.
    Isse et esse, confunduntur, 112.
    Iste et ipse, permutantur, 113, 224; et ille, 225.
    Iterare, 149.
    Itio, 6.
    Itus, 6.

J
    Jacere, de aegrotis, 110; et latere, confunduntur, 203; et tacere, 110.
    Jacio in compositis alterum i rejicit, 145.
    Jactari et laetari, confunduntur, 153.
    Jaculari, passive, 62.
    Jam et nam, confunduntur, 125, 156, 159, 161, 260.
    Jejunus, pro humili et inani, 7.
    Jeremiae Lamentationes carmine scriptae, 29.
    Joannes virgo discipulus dicitur, 126.
    Jobi liber carmine scriptus, 29.
    Jordanes, media longa, 67.
    Jubeo, cum tertio casu cadentis est Latinitatis, 63.
    Judaeus et Judaicus, permutantur, 135, 185, 217, 248.
    Judaicus, pro feroci, 135; et Judaeus, permutantur, 135, 185, 217, 248.
    Judicium, judico, et indicium, indico, confunduntur, 55.
    Jugatus, 130.
    Jugulum apertum, patens, 120.
    Junctus et vinctus, permutantur, 124, 203, 205.
    Jus et vis, confunduntur, 90, 98; et rus, 100. Juris naturae principium in amore Dei, et obligationibus mutuis, 80.
    Juvenca, pro puella libidinosa, 59.
    Juvenes ab ingenio virili et senili commendantur, 5.
    Juvenescere terra dicitur verno tempore, 263.

L
    L et d, permutantur, 152, 168.
    Labor, de militia, 11.
    Lacus et locus, permutantur, 157.
    Laetari et jactari, confunduntur, 153.
    Laetus et lentus, permutantur, 38.
    Lampada, ae, 133.
    , de veste purpurea, 46.
    Lanam feminae apud antiquos trahebant, et hinc mulieres lanificae erant in honore, 148.
    Lapides, pro hominibus asperis, 121.
    Larva et larvalis, de terriculamentis, 109.
    Latet et jacet, confunduntur, 203.
    Latus, de coenis opiparis, 118.
    Lavare et levare, confunduntur, 148, 199, 228.
    Laudum et dudum, permutantur 168.
    Lautus, de coenis opiparis, 118.
    Laxari dicuntur mortui, 36.
    Lectio, pro sacra Scriptura, 191.
    Lectus potentiorum erat, grabatus tenuiorum, 107. In lecto cadavera reponebantur, 146.
    Leguntur et feruntur, confusa, 293.
    Lentus, de limo et terra, 38; et laetus, permutantur, 38.
    , de squamis piscium, 137.
    Levare corda, 89; levare de fonte, 54; pro sanare, 72; et lavare, confunduntur, 141, 199, 228.
    Levita, 116.
    , a , 46.
    Leucosia, antepenultima brevi, 27.
    Lex, per excellentiam de lege Moysis, 70; et lux, confusa, 127.
    Libare oscula de superioribus, figere de paribus, 58; et litare, permutantur, 193.
    Libet et licet, confunduntur, 181, 206; et refert, 252.
    Librare, pro ponderare, aestimare, 118.
    Libri noxii cremabantur, 218.
    Licentius poeta, 274.
    Licet et libet, confunduntur, 181, 206.
    Licet (post) omittitur tamen, 224.
    Ligare, pro in vitam revocare, 36.
    Ligneus, de homine, 122.
    Lignum quo pedes comprimebantur, erat vinculi genus, 197.
    Limen patriae, 219; et limes, permutantur, 78, 227; et lumen, 219, 227 Liminibus sacris oscula figebant, 197.
    Limes, pro quovis spatio, 40; et limen, permutantur, 78, 227; et trames, 40.
    Limus, pro homine, 38.
    Lina, pro retibus, 160.
    Lingua, pro sermone hominum, 269.
    Liquidae aquae, 142.
    Litare et libare, permutantur, 193.
    . homo asper, 121.
    Littera, pro sacro volumine, 26; littera vetus, pro Veteri Testamento, 194. Litteras transponunt librarii, 43.
    Locare et vacare, permutantur, 220.
    Loculus, urna in qua cineres condebantur, 146.
    Locus et lacus, permutantur, 157.
    Longinus dictus , 273.
    Loqui ore, 45.
    Lucam in Actibus nonnulli putant conscripsisse quae viderat, alii ex Petro sua cognovisse, 25.
    , de morte, 36.
    Lugentia tecta, 147; et ingentia, permutantur, 147.
    Lumen, pro lucerna, 41; de veste purpurea, 46; lumina mundi dicuntur Petrus et Paulus, 264; et limen, confunduntur, 219, 227.
    Lupa, pro meretrice, unde lupanaria, 59.
    Lupus, de homine saevienti, 59.
    , de morte, 36.
    Lux et lex, permutantur, 127.
    Luxus et fluxus, confunduntur, 233.
    Lydda, urbs Palaestinae, 140.
    Lystra, 178.

M
    M et in, confunduntur, 112.
    Macedo et Macedonius, secunda longa, 190.
    Macetia pro Macedonia, 195.
    Macetum, non Macedum, 195.
    Maduisse et maluisse, confunduntur, 211.
    Magi, quinam erant, 47. Magici pueri, 145.
    [Col. 1106] Magis, pro potius, 98; comparativo additur, 151.
    Magister, de eo qui alicui rei praeest, 30; magistra ars, 64, 177; et minister, confunduntur, 232.
    Magistratus municipales, quale jus habuerint, 197.
    Magnanimus et magnanimis, 68, 157.
    Major et melior, permutantur, 264.
    , superlativo additur, 151.
    Male mori, voluntatem propensam indicat, 73; maluisse et maduisse, confusa, 211.
    , comparativo additur, 151, 226.
    Manare et manere, confunduntur, 210.
    Manens, pro aeterno, 100.
    Manere et manare, confunduntur, 210.
    Manus ingenii, 224; et munus, confunduntur, 201.
    Marathona, ae, 133.
    Maria porta dicitur, 50; media producta, 50.
    Maris Adriatici quinam termini, 257.
    Marita flamma, 177.
    Matthias, donum Dei; exponit Arator per Dei parvum, 61.
    Maxime, superlativo additur, 151.
    Mediator, 52.
    Medius, 52.
    Mel, de oratione eloquenti, 274; mel amarum, 200.
    Melior et major, confunduntur, 264.
    Melite, insula ad Siciliam; media producitur, 256. Ad eam Paulus naufragium passus, 257.
    Memorare et numerare, confunduntur, 214.
    Mens una amicitiae signum, 99.
    Mentiri Deo, 105. Mendacium gentibus odio habitum, 105.
    Merere, pro consequi, 10, 84.
    Mergere, absolute per ellipsin se, 209.
    , de ratione vitae ad victum parandum, 222.
    Mersus, pro angustatus, 197.
    cur Christus dictus, 52.
    Metreta, eadem quae amphora, mensurae et vasis genus, 236.
    Micare, de sole oriente, 253.
    Migrare, pro efficere ut quis migret, 57.
    Militaris custodia, 249.
    Mille linguae, 108.
    Minae coeli et pelagi, 255.
    Minister, adjective, 64, 178; et magister, confunduntur, 232.
    Ministeria et mysteria, confunduntur, 117.
    Minitatus et imitatus, permutantur, 198.
    Ministrare, 2; pro epulanti adesse, 116.
    Missus et visus, permutantur, 274.
    Mittere, pro omittere, 274.
    , Graecis recentioribus, pro sepulcro, 37.
    Modus, pro fine, 268.
    Modus et sonus, permutantur, 28.
    , pro culeo, 139.
    Monere, de illis qui jussu divino aliquid indicant, 164, 225; et movere, confunduntur, 156, 164, 207, 231, 243.
    Monumenta, pro sepulcris, 36; et monimenta, 186.
    Moralis Scripturae sacrae interpretatio, 235; et mortalis, confunduntur, 236.
    Mori dicuntur urbes, 72; de die, 151.
    Mortale et morale, confunduntur, 236.
    Mortes, pro mortuis, 10; pro quovis mortis genere, 89.
    Moses et Moyses, 133, 144, 258. Mosi [Col. 1107] casus secundus, 144, 174.
    Moveri dicuntur furore divino agitati, 142; et monere, confunduntur, 156, 164, 207, 231, 243. Movi et novi, 222, 240.
    Mulierum nomina a floribus deducta, 165.
    Mundanus et mundatus, permutantur, 211.
    Mundare et purgare, confunduntur, 209.
    Mundatus et mundanus, permutantur, 211.
    Munus et manus, confunduntur, 201; munere et numero, 143; et vivere, 224; et murmure, 260.
    Murmure et munere, confunduntur, 260.
    , sacramentum, 117.
    Muta silentia, 142.
    Mutare et nutare, confunduntur, 215.
    Mysteria et ministeria, permutantur, 117.
    Mysticus, pro celatus, 26. Mystica Scripturae sacrae interpretatio, 235.

N
    N et r, confunduntur, 214.
    Nacturus et tacturus, permutantur, 199.
    Nam et non, confunduntur, 102; et jam, 125, 156, 159, 161, 260; adversativum est, 159.
    Nasci, pro oriri, 151; et vesci, 190.
    Natus et ortus, permutantur, 151.
    Naufragium, de grave damnum perpessis, 22. Christianis de illis adhibetur qui aliis negotiis impediuntur ea praestare quae saluti sunt apta, 22.
    Navis tempestate actae poetica descriptio, 251.
    Ne et nec, confunduntur, 68, 233, 255.
    Nec et ne, confunduntur, 68, 253, 255; et non, 86.
    Nectar, de oratione eloquenti, 271.
    Nemesis, 260.
    , de multitudine, 123.
    Nescius, pro ignoto, 79, 169.
    Neuter et venter, permutantur, 205.
    Nex, de morte naturali, 143; neces, pro quovis mortis genere, 89.
    Nimbus, de multitudine, 123.
    Nocturnus, pro noctu, 198.
    Nomen, pro dignitate, honore, 221; et numen, confunduntur, 221, 250. Nomina duo alicui data ex diversis linguis, 147. Nomina mulierum a floribus derivata, 165.
    Nominativus, more Attico, pro vocativo, 93.
    Non, pro nonne, 102; non pudet initio versus, 220; et nec, permutantur, 86, 101: et nam, 102.
    Nos et hos, confunduntur, 69; et vos, 115.
    , efficere ut quis aegrotet, 57.
    Noster et vester, permutantur, 174, 233.
    , 172.
    Novare, pro renovare, restituere, 88.
    Novi et movi, confunduntur, 222, 240.
    Nubes, de multitudine, 123.
    Nudus, pro inermi, 12, pro solo, 225.
    Numen et nomen, confunduntur, 221.
    Numerare et memorare, permutantur, 214.
    Numerus pluralis poetis frequens: singularis indicat aliquid universum, 162, 221, variat, 223; et munus, confunduntur, 143.
    Numinis et numis, confunduntur, 126.
    Nummus, pro denario, 218; et numen, confunduntur, 126.
    Nunc et tunc, permutantur, 67, et hunc, 118.
    [Col. 1107] Nunquam et nusquam, permutantur, 158.
    Nusquam et nunquam, permutantur, 158.
    Nutare et mutare, confunduntur, 215.

O
    O ex corripitur, 27: pro olim scriptum, 201; et a, confunduntur, 157; breve in desino, solvo, etc., 23; in futuris, ut in reserabo, breve, 26.
    Obex corripit primam, objex producit, 247.
    Oblatus, allatus et ablatus, permutantur, 216.
    Obortus et abortus, confunduntur, 97.
    Obsequia salutis, officii, etc., 170.
    Obstructus, pro incluso, 193.
    Obviare, pro resistere, 196.
    Obvius, pro contrario, 196.
    Occidit et decidit, confunduntur, 102.
    Occursus, pro occurrentibus, 110.
    Oculus amator, 254.
    , de gravi dolore, 74.
    Offerre, de sacrificiis, 236; et proferre, confunduntur, 236.
    , de superbia, 69.
    , de veste purpurea, 46.
    Oleaster, an feminini generis, 92.
    Oliva, pacis signum, 41.
    Onus, de partu, 52, 189; et opus, permutantur, 248.
    Opistographum, quodcunque tergo voluminis erat inscriptum, 268.
    Opus et onus, permutantur, 248.
    Orbis, de singulis orbis terrarum partibus, 152. Plurali numero pro oculis, 137, 239; et oris, confunduntur, 152, orbe et ore, 4, 56; et urbe, 189, 200.
    Ordines, 154.
    Origo et imago, confunduntur, 212.
    Oro et ore, permutantur, 233.
    , privare, 92.
    , tempus aurorae proximum, 114.
    Ortus et natus, confunduntur, 151.
    Os, pro elegantia dicendi, 30; pro audacia, 167; pro consensu, 5; ore et orbe, confunduntur, 4, 56; et honore, 140; et oro, 233; et aure, 64, 245, 272; ore loqui, 45.
    Oscula libare et figere, differunt, 58. Figebant liminibus sacris, 197.
    Oves vocatae a pastoribus, 21.
    Oxymori exempla, 36, 69.

P
    Pacificator, pro mediatore, 52.
    Pactum et casum, permutantur, 256.
    , jungitur verbo cum composito, 186.
    Pallidus, de inferis, 74.
    Pangere, de carminibus, 252; et tangere, confunduntur, 252.
    Papa, generatim nomen episcoporum, postea primi episcopi ex decreto Gregorii VII, 17, 18.
    Paphia, pro Venere, 168.
    , apud, 238.
    Paradisus, vox peregrina, 39.
    Paralyticus, 141.
    Parans et patens confunduntur, 120.
    Pararius, 33.
    Pariete, trisyllabum, 28.
    Parte et patre, confunduntur, 43, 100.
    Participium in tus futurum notat, 93. In gerundium mutatur, 176, 259. Cum verbo substantivo per Graecismum, 177.
    Partus et factus, confunduntur, 244.
    Pascha, ae et atis, 242.
    Pastores dicuntur oves vocare, 21. , contemnere, 46.
    Patere, de loco statuis non ornato, 231; et parare, confunduntur, 120; et fateri, 171.
    [Col. 1108] Patre et parte, permutantur, 43, 100.
    Paullus scribendum, non Paulus, 169. Nonnunquam Petro praefertur, 184. Ita demum dictus videtur, postquam continente Asia egressus fuerat; antea Saulus, 139, 240. Utrum legerit poetas Graecos, 202. Vas appellatur, 205. Quale artificium exercuerit, 207. Quare provocaverit ad imp. Romanum, 248, 249. Naufragium passus ad Melitam prope Siciliam, 257. Lumen mundi cum Petro dicitur, 264. Paullus et Petrus a quibusdam dicuntur eodem tempore interfecti. De Paullo id alii ad sequentem annum referunt, 266.
    Paventia tecta, 147.
    Pavor, stupor et favor, permutantur, 252.
    Pax, flumini, mari et rebus inanimatis tribuitur, 251.
    , de sermone duro, 7.
    Peccata baptismo aboleri credebant, 42.
    Pedes captivorum ligno compressi, 197.
    , vehementer cupere, 104.
    Pendere ab ore dicuntur discipuli, 65; de aedificiis quae columnis sustinentur, 227.
    Pensare, 100.
    Per, ellipsin patitur, 130; et prae, confunduntur, 151, 227; et pro, 154.
    Perferre et praeferre, confunduntur, 154.
    Pergere iter, 130.
    Pergula, pro coenaculo, 60.
    Permittere aliquem furori, 55, pro remittere, 77.
    Perosus alicui, 56.
    Persona, pro ipso homine, 180.
    Pervasus, pro invasus, 217.
    Pervius et praevius, confunduntur, 227, 253.
    Petiturus, antepenultima brevi, 40.
    Petrones, pro hominibus asperis, 122
    Petrus dicitur claviger, 53, 158; et forma Ecclesiae, 106; primus, princeps, senior, 71; lumen mundi, 264. Paullo praefertur, 184; eodem die quo Paullus interfectus, 266.
    Pharao, media longa, 258, 265.
    Philippus, unde dictus, 131.
    , de squamis serpentum, 137.
    Piacula, 75.
    Pietas, pro clementia, 45, 158.
    Pilatus, prima correpta et producta, 96.
    Pingere et fingere, permutantur, 216.
    Pinguis, de magnifico sermone; apud optimos vero de duro et insuavi, 7, 272; de aqua, 7; pinguis campus sanguine, 58.
    Pinguitudo, non pinguedo, 118.
    , efficere ut quis cadat, 57.
    Piscari homines, 53.
    Pius, pro clementi; de Christo, 98; et prius, confunduntur, 213, 255.
    Plasmare et plasma, 216.
    Pluere et fluere, confunduntur, 173.
    Pluralis numerus. Vid. Numerus.
    , vinculi genus, 197.
    Poesis, media brevi, 27.
    Poetae Christiani in observanda quantitate non accurati, 236.
    , sequente infinitivo, 88.
    , pro Alexandria, 201.
    Pompa triumphi, 42.
    Pomposus, pro magnifico, 226.
    Pondus, de partu, 52.
    Pontes, de januis carceris, 164.
    Populo, pro populor, 62.
    Populosus, de multitudine, 64.
    Populus, de animalibus, 53; de multitudine, 64.
    Porrigere manum, pro auxilium praestare, 7.
    [Col. 1109] Porta, dicitur Maria, 50; Speciosa, 86.
    Porticus Salomonis in templo, 87.
    Portitor, 75.
    Posse, inservit periphrasi, 24, 114; posse mori indicat magnum quid et heroe dignum, 73; et esse, confunduntur, 262.
    Possessor, de daemone hominem vexante, 196.
    Potens dicitur Joannes, 174; pro claro et inclyto, 268.
    Potior et socior confunduntur, 177.
    Potis es, pro potes, 81.
    Prae et per, confunduntur, 154, 227; et pro, 47; verbis ex prae compositis jungitur accusativus, 48.
    Praecedere et praecellere, confunduntur, 152.
    Praecellere et praecedere, confunduntur, 152.
    Praeda et praedo, permutantur, 199.
    Praedo et praeda, permutantur, 199.
    Praeferre, pro ostendere, 62; et proferre et perferre, confunduntur, 154.
    Praegressus et progressus, permutantur, 47.
    Praeponere et proponere, confunduntur, 217.
    Praepositio alia additur verbo ex praepositione composito, 43; quae est in composito, saepe repetitur, 218.
    Praescius, de futurorum monitoribus, 225.
    Praesens subjunctivi pro futuro indicativi, 13, 166, 193.
    Praestare alicui, pro prodesse, 223.
    Praestaturus, 147.
    Praesul; pro ope et auxilio, 87.
    Praevius et pervius, confunduntur, 227, 253.
    Pravus et pronus, permutantur, 239.
    Preces in coenaculo fusae, 60.
    Primus, proprius et privus, permutantur, 79.
    Prius et pius, confunduntur, 213, 255.
    Privus, pro proprio, 79; et primus et proprius, confunduntur, 79.
    Pro et prae confunduntur, 47; et per, 154.
    Pro, rectius scribitur quam proh, 176.
    Proclamare, pro publice testari, 60.
    Proconsule, 196. Proconsul Cypri, 170.
    Proferre et praeferre, confunduntur, 154, et offerre, 236.
    Progressus et praegressus permutantur, 47.
    Projicere, 144.
    Pronus et pravus, confunduntur, 239.
    Pronominis ellipsis, 45.
    Propius et proprius, confunduntur, 89.
    Proponere et praeponere, permutantur, 217.
    Proprius et propius, confunduntur, 89, et primus, et privus, 79.
    , de tactu Venereo, 50.
    Prosodiaca.---A, si producatur, gravitatis, si corripiatur, suavitatis est indicium, 123.---Abraham, media producta, interdum duabus prioribus correptis 188.---Adam, prima longa et brevi, 162. ---Advenis, ultima brevi, 20.---Ariete, trisyllabum, 28.---Calceamenta, antepenultima brevi, 162.---Corrigia, antepenultima longa, 174.---Davidis, secunda brevi, et in Davidicus, 173.--- Desero, ultima correpta, 23.---Desino, ultima correpta, 23.---Dii, prima longa, Dei, prima brevi, 181.---Disco, ultima correpta, 23.---E ex producitur, ex corripitur, 27.---Ecclesia, antepenultima correpta, interdum et trisyllabum, 21, 22.---Ergo, ultima brevi, 13, 25.---Eremus, penultima brevi, 27.---Esuris, ultima brevi, 20.--- [Col. 1109] Fame, ultima producta, 103.---Fio prima brevi, 255.---Florianus, prima brevi, 1.---H, producit priorem syllabam brevem, 88.---Idolum, media brevi, 85, 265.---Is in pervenis, advenis, nescis, esuris, correptum, 20, 81.---Israel, media producta, vel etiam trisyllabum, 84.---Jordanes, media longa, 67.---Macedo, Macedonius, secunda longa, 191.---Maria, media producta, 50.---Melite, media longa, 256.---Nescis, ultima brevi, 20, 81.---O corripitur in ergo, 13, 25; ex corripitur, 27; in desero, disco, desino, breve, 23; in ultima futurorum primae conjugationis, breve, 26.---Obex, prima brevi, objex, prima longa, 274. ---Pariete, trisyllabum, 28.---Pervenis, ultima brevi, 20.---Petiturus, antepenultima brevi, 40.---Pharao, media longa, 258, 265.---Pilatus, prima longa et brevi, 96.---Psalterium, antepenultima brevi, 27.---Quomodo, duabus prioribus brevibus, 262.---Refert, primam producit, 252.---Sabellius, prima longa et brevi, 155---Sacrificium, secunda producta, 236.---Siloa, triplicem habet quantitatem, 143.--- Simon, prima longa et brevi, 126.--- Simonis, media longa et brevi, 126.--- Solvo, ultima correpta, 23.---Spado, prima longa et brevi, 130.---Thema, priori longa, 27, 205.---Triduana, prima longa, 136.
    Prostratus et substratus, confunduntur, 263.
    , de cadavere reposito in lecto, 146.
    Provocare, dicitur quis de minore ad majorem, appellare ad parem, 248.
    Provocationis Paullinae ratio, 248, 249.
    Proximus, vox ecclesiastica, 80; cum genitivo et dativo, 94.
    Psalmorum metrum, 28.
    Psalterium, antepenultima brevi, nisi potius sit trium syllabarum, 27.
    Pugnatio et purgatio, confunduntur, 214.
    dicitur Maria, 50.
    Pulsare, de sono, 148; sensu evocandi et detegendi, 170, 178.
    Purgare et mundare, confunduntur, 209.
    Purgatio et pugnatio, permutantur, 214.
    Pytho, ars Pythonica, 195.

Q
    Qua et quia, confunduntur, 40; et quam, 113, 130, 224; et quo, 134, 217.
    Quae et quam permutantur, 99, 156, 183, 244; et quo, 100; et quod, 212, 225, 233, 238; et qui, 240, 264; et quia, 259.
    Quam et quae, permiscentur, 99, 156, 183, 244; et qua, 113, 130, 224; et quid, 157; et quia, 160, 172; et quod, 165.
    Quatuor, scribendum prima longa, 62.
    Que sequente et, 109, 111.
    Qui, pro quis, etiam in interrogatione, 87; et quo, confunduntur, 156, 188, 232, et quia, 160, 225, 230, 242; et cui, 183, 199; et quae, 240, 264.
    Quia, pro quod, 55; et quod, permutantur, 101; et qui, 160, 225, 230, 242; et quam, 160, 172; et qua, 40; et quae, 259; et cui, 165.
    Quid et quam, confunduntur, 157.
    Quidem omittitur ante tamen, 8.
    Quisque, pro quisquis, 187, 270.
    Quo et quae, confunduntur, 100; et qui, 156, 188, 232; et quod, 231; et qua, 134, 217.
    Quod et quam, confunduntur, 165; et quae, 212, 225, 233, 238; et quia, 101, et quo, 231.
    [Col. 1110] Quomodo, duabus prioribus brevibus, 262; et quoniam, confunduntur, 185, 243, 262.
    Quondam et quoniam, permutantur, 66
    Quoniam et quomodo, confunduntur 185, 243, 262; et quondam, 66.

R
    R et n, confunduntur, 214; cumulatum in carmine, horrorem indicat, 124.
    Rabidus, de ventis et tempestate, 252; et rapidus, permutantur, 185, 217, 228, 238, 241, 252, 261.
    Rapere, pro auferre; praecipue celeritatem indicat, 108.
    Rapidus, pro rapaci, 185; et rabidus, confunduntur, 185, 217, 228, 238, 241, 252, 261.
    Re, in compositis anceps, 206.
    Reboare, de inani clamore, 226.
    Recreare et remeare, confunduntur, 63.
    Rectus et tectus, permutantur, 136.
    Reddere grates et gratias, 25.
    Redemptio, pro redemptore, 10.
    Referant et reserant, permutantur 170.
    Refert, primam producit, 252; et libet, permutantur, 252; referre grates et gratias, 25.
    Reflexae semitae, 186.
    Refundere, de bonis, 145.
    Regere et gerere, confunduntur, 144; et tegere, 161.
    Regio et urbs in ea sita nonnunquam distinguuntur. 167. Regionis nomen pro mediterraneis ejusdem locis, 167.
    Regius, pro eximio, 80.
    Relatus, pro narratione, 191.
    Relegare et religare, confunduntur, 261.
    Religare et relegare, permutantur, 261.
    Religionis, etsi ridiculae, causa Romani nemini erant graves, 249.
    Remeare, pro redire, 63; et recreare, confunduntur, 63.
    Remittere injuriam, 77.
    Reos Alexandrini serpentum morsu interficiebant, 260.
    Reparare. pro instaurare, 77.
    Reperit et repetit, confunduntur, 206.
    Reserant et referant, permutantur, 170.
    Resolvere, de mortuis, 36; et revolvere, confunduntur, 234.
    Resonare, pro efficere, ut quid resonet, 57.
    Resuscipere, 212.
    Retentare, pro retinere, 115.
    Retro redire, revocare, 186.
    Revolvere et resolvere, confunduntur, 234.
    , de dicto Scriptoris, 132.
    , de homine eloquenti, 200.
    dicuntur philosophi qui in causa sunt ut omnia credantur fluere, 57.
    Rhode, a rosa data, 165.
    Roma, pingitur turrita, 264.
    Romani, ob religionem, etsi ridiculam, nemini erant graves, 249.
    Rupices, pro hominibus asperis, 121.
    Rura et jura, confunduntur, 100.
    Rutilans libertatis fulgor, 176.

S
    S ex sequenti voce praecedenti syllabae saepe adhaeret, 87, 94, 96 et passim.
    Sabbati iter fuit sex stadiorum, 49.
    Sabellius, prima longa et correpta, 155.
    Sacramenta, pro religionis Christianae capitibus, 117.
    [Col. 1111] Sacratus et secretus, permutantur, 145.
    Sacrificium, secunda longa, 236.
    , de hominibus, 53.
    Salomon et Solomon, 134.
    Salsus et falsus, permutantur, 259.
    Salvare et servare, quo modo differant, 138.
    Salvator, est vox deterior, 138.
    Samaria, 126.
    Sancire, pro confirmare, 104.
    Sanctificare, vox Latinitatis ecclesiasticae, 157.
    Sanctissimus, de episcopis, 17.
    Sandalia, 163.
    Sanguine humus pinguis, fecunda, 58.
    Sapor et sopor, permutantur, 190.
    Sarcina, de partu, 52.
    Satiare et saturare, confunduntur, 243.
    Sator verborum, 200.
    Saulus dictus est Paullus inter suos, et in patriam redux, 140, 240.
    Saxum custos, 254; de homine aspero, 121.
    Scenifactor, 206.
    , de eo qui tentoria facit, 207.
    Schema et thema, confunduntur, 205.
    Schoenifactor, 207.
    , 107.
    Scintilla belli, 19.
    Scripturam sacram interpretandi varia genera, 235.
    Se, per ellipsin omittitur, 209.
    Secare mare dicuntur navigantes, 250.
    Secretus et sacratus, permutantur, 145.
    Sed cum et permutatur, 8.
    Segmentatus, 192.
    Segnis, de agro infecundo, 97; et signis, permutantur, 97.
    Semen, 34.
    , hac nocte, 258.
    Semicinctia, 215.
    Semina et germina, confunduntur, 232.
    Semo Sancus, quis fuerit, 126.
    Semper amicus, 184.
    Sensus, 179; et census, confunduntur, 78, 102.
    Sententia, pro poena, 102.
    Sentes, 92.
    Sepelire, pro cremare, 58. Sequester, 52.
    Sequestrare, pro separare, 106.
    Sequi, pro petere, aliquo tendere, 54; sequi vocem, 228.
    Serere praelia, bella, 120, et ferre, confunduntur, 58, et ferire, 226.
    Sergius Paullus, 170.
    Serpens, pro homine ingrato, 59. Eorum morsu Alexandrini reos interficiebant, 260.
    Servae leges, 177.
    Servare et salvare, quo modo differant, 138.
    Servator, utrum recte de Christo, 138.
    Sexus, de sexu muliebri, 51.
    , casu recto, 134.
    Sicci pedes, sicca via per mare, 24.
    Sidonius Arvernorum praesul, 275.
    Sidus, de homine excellenti, 130, et fidus, confunduntur, 130.
    Signare, pro significare, 65.
    Signifer, pro incitatore et omnium face, 58.
    Signis et segnis, confunduntur, 97.
    Siloa lacus, 143.
    Simon, prima producta et correpta. Simonis, media longa et brevi, 126.
    Simplicitas columbae tribuitur, 67.
    Singularis numerus. Vid. Numerus.
    Sinus, de tranquillitate, 23.
    Sitis, pro vehementi cupiditate, 104, 206.
    Sive, pro et, 9.
    Societas, pro socio, 10.
    Socior et potior, confunduntur, 177.
    Sofus, 271.
    Solidare, 142.
    Solidus, pro integro, pleno, 88, 141. Solidum marmor, aurum, 224, et solitus, confunduntur, 87, 261.
    Solitus et solidus, confunduntur, 87, 261.
    Solomon et Salomon, 134.
    Solum, pro pede, vel terra natali, 271.
    Solvo, ultima correpta, 23, de mortuis, 36.
    Solymi et Solyma, 230.
    Somnia, sub diluculum vera, 258.
    Sonare facunda, 28, 270, et tonare, confunduntur, 265.
    Sonitus et tonitrus, confunduntur, 265.
    Sonorus apud poetas, canorus apud prosaicos, 148.
    Sontes serpentum morsu Alexandrini interficiebant, 260.
    Sonus, pro cantu, 28, et modus, confunduntur, 28.
    Sophene, priori brevi, 27.
    Sopor et sapor, confunduntur, 190.
    Sospes et hospes, permutantur, 83.
    , Latine vix potest exprimi, 138.
    Spado, prima brevi, 130.
    Spatium, de loco per quem transimus, 85.
    Species, pro allegoriis, 71; pro splendore, 37.
    Specimen, de re qualibet insigni, 37.
    Spectare et exspectare, confunduntur, 246.
    , nugator, scurra, 200.
    Spirare acerba, 135, de simulacris, artificiose factis, 224.
    Spiritaliter et spiritualiter, 3.
    Spondaei cumulati tarditatem indicant, 124.
    Sporta, 139.
    Squamea turba, de piscibus, 53.
    Stella magis praegressa, 47.
    , de quovis honore, 120.
    Stigmate quare frontem inuri vetuerit Constantinus, 41.
    Stillare, de eloquentia, 65.
    , in municipiis et coloniis civiles et urbani magistratus erant, 197.
    Stringere, pro in vitam revocare, 36. Stringi sollicitudine, doloribus, 234.
    Stupor et pavor, permutantur, 252.
    Sub moenibus, 140.
    Subdiaconi, ministri diaconorum, fores custodiebant, et altari ministrabant, 2.
    Sublimare, pro in sublime attollere, 129.
    Substantiva secundae et quartae declinationis, 32. Ex duobus alterum in genitivo, pro adjectivo et substantivo, 34, 95. Uni duo adjectiva apposita, 101. Adjective sumuntur, 177, 200, 254. Conveniunt, Graeco more, relativo, 70. Derivata a casu quarto Graeco, 133. Duobus additur verbum in plurali, 1[.....]7.
    Substratus et prostratus, confunduntur, 263.
    Successus, pro successione, 194.
    Sucus non succus, 92.
    Sulcare, 47.
    Sumere, pro accipere, 110; pro assumere, 34; et figere, confunduntur, 189.
    Summa sequi, capere, petere, 60. Summa rota, pro summa rotae parte, 40.
    , complector, 228.
    , computo, 218.
    [Col. 1112] , 2.
    , de gravi dolore, 75.
    Supera aura, ora, pro vita, 73.
    Superbus et supernus, confunduntur, 244. Pro magnifico, venerabili, 244.
    Supernus et superbus, confunduntur, 244.
    Supremus honor, dies, de sepultura, 57.
    Surdus et durus, confunduntur, 174.
    Sus, pro homine gulae dedito, 59.
    Suus ager, sua sedes, pro propria, 57.
    Synizeseos exempla, 28, 63.

T
    T breve producitur ante h, 88.
    Tabitha, Graeco nomine Dorcas, 147.
    Tacere et jacere, confunduntur, 110.
    Tacturus et nacturus, permutantur, 199.
    Tamen, omittitur post quidem, 8. Post licet, 224.
    Tangere rem illi dicuntur qui breviter narrant, 252; et pangere, permutantur, 252.
    Taurus Jovi immolabatur, 180.
    Tecta, pro tentoriis, 211.
    Tectus et rectus, confunduntur, 136. Et textus, 210.
    Tegere et regere, permutantur, 161.
    , mori, 124.
    , , mors, 124.
    Templa Dianae erant aediculae argenteae, in quibus Dianae sigilla posita, 220.
    Tempora diversa junguntur, 154, 255.
    Tenebrae, de iis qui sunt in tenebris, praecipue apud inferos, 35. Pro loco tenebricoso, 115.
    Tenere, pro obtinere, 119.
    Tentare aliquem, pro vexare, 196.
    Tentoria e pellibus fiebant, 211.
    Terere, pro minuere, 159.
    Tergum maris, 172. De posteriori voluminis parte, 267. Voluminum tergo non inscribebant, nisi opera essent longiora, 267.
    Terraemotu praesentiam Numinis agnoscebant, 91.
    Texere suis manibus, 147.
    Textus et tectus, confunduntur, 210.
    , oliva, 41.
    de crematione, 58.
    , 148.
    Thema, priori longa, 27, 205; et schema, confunduntur, 205.
    , 61.
    , de contentione cum hominibus malis, 59.
    , de veritatis hostibus, 59.
    Tholi templorum aurei, 231.
    Thomas Syriacum nomen, Didymus Graecum, 147.
    Timor et tumor, confunduntur, 261.
    Tonare, pro efficere ut tonitrua oriantur, 57; de iratis, 241; et sonare, confunduntur, 265.
    Tonitrus et sonitus, confunduntur, 265.
    de dicto scriptoris, 132.
    Torus et focus, confunduntur, 216.
    Totus, pro omni, 173; et tutus, confunduntur, 191, 219, 245.
    Tramite et limite, confunduntur, 40
    Transcendere, pro superare, 61.
    Transferre de arboribus, 93.
    Transgredi, pro superare, 61.
    Transpositio litterarum frequens librariis, 43, 205.
    Tremere terra dicitur in terraemotu, 91.
    Trepidantia moenia, 147.
    Triduana, prima longa, 136.
    Tristis, pro saevo, 175.
    Tropaeum, de corpore Christi coelo illato, 44.
    [Col. 1113] Tropologica Scripturae sacrae interpretatio, 235.
    Tum et cum, confunduntur, 234.
    Tumere, de gravida, 52; de superbis, 67.
    Tumor, pro superbia, 66; et timor, confunduntur, 261.
    Tunc et nunc, permutantur, 67; et cum, 184; et tune, 224.
    Tune et tunc, confunduntur, 224.
    Turba, de multitudine animalium, 53; et turbo, confunduntur, 216.
    Turbo et turba, confunduntur, 216.
    Tutus et totus, permutantur, 191, 219, 245.
    Typicus, 90. Typica Scripturae sacrae interpretatio, 235.

U
    Uber terrae, 79.
    Ubi et ibi, permutantur, 68, 206. Et abi, 83.
    Ulla et illa, permutantur, 242.
    Ulterius et alterius, confunduntur, 212.
    Ultra, pro ultra id spatium, 96.
    Un et im, permutantur, 179.
    Unanimis et unanimus, 68.
    Unda, de multitudine, 18.
    Undi onus, de strepitu armorum. Metaphora a mari petita, 18; et undosus, confunduntur, 18.
    Undosus, de multitudine, 18; et undisonus, permutantur, 18.
    Unus pro solo, 65; et imus, confunduntur, 179, 184. Una et illa, 243.
    , magnificus, venerabilis, 244.
    ab , non ab , 60.
    Urbs a regione in qua est sita nonnunquam distinguitur, 167. Et orbis, permutantur, 189, 200.
    Usque ad, usque sub, 40.
    Ut et aut, permutantur, 165. Et at, 184.
    Utens et edens, confunduntur, 259.
    Uterque, plurali numero, 125.

V
[Col. 1113]
    V et B, confunduntur, 135. Et I, 242.
    Vacare et locare, confunduntur, 220. Et vocare, 237.
    Vacuare, pro vacuefacere, 73.
    Vacuus cum genitivo, 240. Pro otioso aut inani, 240.
    Vada salsa, 160.
    Valde superlativo additur, 151.
    Vanus et varius, confunduntur, 220.
    Variare, pro alternare, 158.
    Varius et vanus, confunduntur, 220.
    Vecti maria, 131; et victi, permutantur, 253.
    Vector de lecto aegrorum, 141; de navis gubernatore, 250; et victor, confunduntur, 250.
    Vel, pro et, 9.
    Velificare, pro crescere, 185.
    Velle mori, voluntatem propensam indicat, 73.
    Venatores dicti apostoli, 180. Venatio fiebat per lineam pennis rubentibus distinctam, 161.
    Venis et vetus, confunduntur, 259.
    Venter et neuter, permutantur, 205
    Ventosus pro inconstanti superbo, 241.
    Venus Paphia, Cypria, non Cypris, 168.
    Venustas et vetustas, confunduntur, 250.
    Verbum in plurali, praecedentibus duobus substantivis, 107. Cum participio per Graecismum, 177.
    Vernare, pro florere, 201.
    Vernula, 89.
    Verrere et vertere, confunduntur, 54. Versus in soluto sermone scriptoribus exciderunt, 202.
    Vertere et verrere, confunduntur, 54.
    Verus et vetus, permutantur, 69.
    Vescor et nascor, confunduntur, 190.
    Vester et noster, permutantur, 174, 233.
    [Col. 1114] Vestes rumpebant in laesa Dei majestate et luctu, 181.
    Vetus et verus, confunduntur, 69. Et venis, 259.
    Vetustas et venustas, confunduntur, 250.
    Vexilla habebant priores litteras inscriptas ex ducis nomine vel populi, 90.
    Viare, 196.
    Vices naturae, 172.
    Victima sertis ornata, 180. Animalis, 182.
    Victor et vector, confunduntur, 250.
    Victus et fictus, permutantur, 251. Et vectus, 253.
    Vides et fides, permutantur, 105.
    Viduare, pro privare, 92.
    Vinci dicuntur qui ingenti tempestate pressi, sui non sunt compotes, 253.
    Vincire, somnus dicitur, 169.
    Vinctus et junctus, permutantur, 124, 203, 205.
    Vinculi genus quo pedes ligno comprimebantur, 197.
    Vindemiator, quatuor syllabarum, 28.
    Vinxere, fecere, et fixere, permutantur, 169.
    Vipera, de homine ingrato, 59.
    Vis et ius permutantur, 90, 98
    Visio, 154.
    Visus et missus, confunduntur, 274.
    Vita, pro vivendi ratione, 6.
    Vivere, de simulacris, 224; et munere, confunduntur, 224.
    Vocare oves, de pastoribus, 21; et vacare, permutantur, 237.
    Volumina et quadrati codices distincti, 237. Eorum tergo inscribebant, si opus esset longius, 267.
    Vos et nos, permutantur, 115.
    Vox, pro responsis deorum, 182. Uni duplex inest significatio, 29. Voces Graecae servatae Latinis scriptoribus, 38.
    Vulnera, pro vitiis, peccatis, 76. Eadem abluebant, 199.






[Col. 1113]
INDEX AUCTORUM VETERUM QUI IN NOTIS EMENDANTUR AUT ILLUSTRANTUR. [1Kb]
[Col. 1113]

    [Col. 1113] Actus apostolorum, 40, 46, 57 bis, 67, 74, 78, 80, 82, 95, 101, 105, 107, 114, 121, 153, 154, 158, 163, 168, 189, 198, 200, 201, 202, 205, 207, 211, 215, 218, 220, 222, 228, 232, 238, 259.
    Aelianus, 45, 257.
    Althelmus, 5, 93, 164, 216, 226.
    Ambrosius, 5, 122, 131.
    Ammianus Marcellinus, 6.
    Anacreon, 2.
    Antonius, 26.
    Apuleius, 68, 254.
    Arnobius, 45, 88, 241.
    Auctor Epistolae ad Hebraeos, 187.
    ---------Panegyrici Constant., 20, 147 198.
    ---------Epithalamii Maximiani, 221.
    ---------Collationis Legum Mosaic. et Rom., 34.
    ---------Carminis de Basilica Petri, 264.
    Aurelius Victor, 60, 87, 97, 100, 109, 135, 161, 209.
    Ausonius, 25, 28.
    Avionus, 54, 223.
    Benzo, 152.
    Boetius, 59, 68, 100, 102, 103, 246.
    Calpurnius, 142.
    Cassianus (Joannes), 163.
    Cassiodorus, 117.
    Catalecta, 142.
    Cicero, 65, 79, 83, 90, 92, 95, 112, 180, 210, 228.
    [Col. 1113] Claudianus, 63, 141, 190
    Codex Theodosianus, 176.
    Codex Justiniani, 122.
    Constitutio Leonis, 176.
    Corippus, 37.
    Curtius, 12, 72.
    Donatus, 37.
    Dracontius, 39.
    Eucherius, 49.
    Eumenius, 47, 240.
    Eutropius, 23, 48.
    Evantius, 16.
    Florus, 35, 76, 118, 145, 169, 223, 231.
    Fragmentum Veteris Icti, 122.
    Fulgentius, 74.
    Hegesippus, 13.
    Hesychius, 42.
    Hieronymus, 208.
    Horatius, 232.
    Hyginus, 79.
    Institutiones, 22.
    Isidorus, 2, 3, 7, 10, 12, 13, 86 bis, 23 bis, 24, 28, 29 bis, 32, 37, 39, 43, 49, 55, 61, 62, 64, 65, 66, 70, 83, 86, 88, 90, 91, 94, 95, 98, 107, 116, 117, 125, 126, 130, 135, 139, 145 quater, 148, 150, 152, 154, 157, 175, 176, 179 bis, 186, 198, 209, 210, 214, 215, 216, 217, 228, 242.
    Jacobi Epistola, 80.
    Joannes evangelista, 51.
    Joannes Saresberiensis. Vid. Saresberiensis.
    [Col. 1114] Justinus, 12, 79, 105, 122, 147, 225.
    Juvenalis, 149, 166, 192.
    Juvensus, 11, 37, 44, 47.
    Lactantius, 34, 180, 184, 200.
    Livius, 63, 196, 251, 252.
    Lucanus, 123, 129.
    Lucas evangelista, 74, 114, 239. Vid. et Actus apostolorum.
    Lysias, 146.
    Mamertinus, 24, 47, 55, 99, 138, 251.
    Manilius, 64, 241.
    Marcus evangelista, 92, 114, 163.
    Martialis, 8, 78, 94, 103, 112, 135 bis, 142, 157, 171, 177, 191, 204, 213, 223, 228.
    Martianus Capella, 34, 90.
    Matthaeus evangelista, 37, 91, 163, 258.
    Minucius Felix, 49, 92.
    Novellae Justiniani, 39.
    Oppianus, 19.
    Orosius, 37, 151, 218.
    Ovidius, 23, 41, 65, 99, 102, 167, 221, 239, 241, 253.
    Pacatus, 18, 45, 65, 103, 214, 221.
    Pandectae, 6, 7, 10, 11, 49.
    Paulinus, 6.
    Paulinus Petrocorius, 34.
    Paulus apostolus, 39, 59.
    Paulus Ictus, 111.
    Petronius, 111, 215.
    [Col. 1115] Phaedrus, 6.
    Philostratus, 168.
    Pindarus Thebanus, 219.
    Plinius Junior, 23, 45, 200.
    Polyb us, 41.
    Porphyrius, 2.
    Priscianus, 103, 185.
    Prudentius, 27, 41, 197, 262.
    Rutilius, 42, 153.
    Sallustius, 13, 130, 139.
    Salvianus, 217.
    Saresberiensis (Joannes), 47, 125, 145.
    Scholiastes Juvenalis, 139.
    Scholiastes ms. Dionysii Periegetae, 195.
    Sedulius, 7, 11, 14, 24, 26, 27, 34, [Col. 1115] 39, 40, 41, 68, 91, 93, 117, 150, 159, 166, 173, 209, 217, 233, 241.
    Seneca, 45.
    Seneca Tragicus, 20, 40.
    Servius, 11.
    Silius Italicus, 54, 215, 220, 222, 227.
    Solinus, 72, 89, 94, 117, 134.
    Statius, 11, 226.
    Strato, 4.
    Suetonius, 5, 49.
    Sulpicius Severus, 1, 2, 3 bis, 54, 65, 68, 71, 89, 94, 232, 260.
    Symmachus, 75.
    Terentius, 130.
    Tertullianus, 22, 38, 95, 144.
    Theoguidis Sententiae, 196.
    [Col. 1116] Theophrastus, 6, 201.
    Thomas Magister, 46, 141.
    Trebellius Pollio, 130, 132.
    Ulpiani Fragmenta, 65.
    Valerius Flaccus, 79.
    ---------Maximus, 12.
    Varro, 79, 92.
    Vegetius, 23.
    Velleius Paterculus, 176.
    Venantius Fortunatus, 5.
    Victorinus, 133, 247.
    Virgilius, 11, 12, 45, 59, 70, 73, 88, 94, 166, 204, 219, 241.
    Vulgatus Bibliorum interpres, 153, 163, 218.
    Xenophon, 55.






[Col. 1115]
INDEX AUCTORUM RECENTIORUM QUI IN NOTIS LAUDANTUR. [1Kb]
[Col. 1115]

    Abramus (Nicolaus), 65, 80.
    Abresch (Fridericus Ludovicus), 92.
    Adami (Cornelius), 67.
    Adamus (Melchior), 123.
    Agricola (Rodolphus), 8.
    Alberti (Joannes), 42, 45, 50, 58, 59, 61, 67, 86, 104, 127, 135, 153, 158, 169, 170, 180, 198, 200, 222, 237, 238.
    Almeloveen (Theodorus Jansonius), 214.
    Amende (Joannes Joachimus Gotlob), 49, 131.
    Anna Fabri, 9, 145.
    Argolius (Joannes), 61.
    Arnaud (Georgius D'), 49.
    Arntzenius (Joannes), 9, 43, 57, 79, 93, 94, 109, 117, 124, 125, 144, 160, 172, 187, 215, 221, 232, 244.
    Bachiene (Gulielmus Albertus), 257.
    Bachius (Joannes Augustus), 23.
    Baluzius (Stephanus), 17, 42.
    Bangius (Thomas), 48.
    Barlaeus (Casparus), 201.
    Barnesius (Josua), 2, 69.
    Barthius (Casparus) passim.
    Bartholinus (Thomas), 107, 153.
    Baschius (Sigismundus), 59, 78.
    Basnagius (Jacobus), 17, 19, 85.
    Bauldri (Paullus), 103.
    Baxter (Wilhelmus), 2.
    Bentleius (Richard), 57, 64, 118, 208.
    Berthaldus (Petrus), 201.
    Bertius (Petrus), 114.
    Beza (Theodorus), 51, 207, 220.
    Bochartus (Samuel), 41, 68, 128, 133, 195, 202, 208, 256, 257, 259, 261.
    Boltius (Henricus), 28, 44, 76, 84, 102, 122, 141, 274.
    Bondam (Petrus), 55, 103, 148, 159, 212.
    Borrichius (Olaus), 138.
    Bos (Lambertus), 13, 60, 74, 93, 123.
    Bower (Archibald), 18.
    Boxhornius (Marcus Suerius), 76.
    Brassicanus (Joannes Alexander), 39.
    Brissonius (Barnabas), 130.
    Britannicus (Joannes), 268.
    Brouckhusius (Janus), 38, 112, 142, 76, 181, 222, 242, 254, 258.
    Bulaeus (Christophorus), 180, 250.
    Bulengerus (Julius Caesar), 182.
    Bunemannus (Joannes Ludolphus), 48, 62, 178, 180, 193, 195, 200, 209, 263.
    Burmannus (Petrus) passim.
    Burmannus secundus (Petrus), 4, 5, 11, 13, 20, 23, 26, 36, 54, 55, 59, 62, 67, 68, 69, 72, 78, 93, 101, 102, 106, 120, 122, 125, 138, 142, 144, 160, 163, 168, 169, 176, 181, 187, 196, 206, [Col. 1115] 208, 221, 224, 227, 228, 250, 254, 274.
    Bynaeus (Antonius), 50, 174.
    Bynckershoek (Cornelius van), 38, 197, 257.
    Canisius (Henricus), 4.
    Cannegieter (Henricus), 3, 4, 52, 56, 139, 275.
    Cannegieter (Hermannus), 34, 79, 130, 227.
    Cannegieter (Joannes), 64, 65, 81, 87, 111, 112, 115, 122, 125, 130, 159, 176, 209, 217, 224.
    Casanbonus (Is acus), 17, 56, 74, 108, 130, 139, 160, 197, 201, 260.
    Castalio (Josephus), 22.
    Cattierius (Philippus), 26.
    Cave (Gulielmus), 2, 266.
    Cellarius (Christophorus) 9, 11, 20, 45, 52, 56, 61, 71, 75, 77, 91, 140, 167, 168, 180, 182, 195, 197, 230, 248, 256.
    Cerda (Joannes Ludovicus), 2, 5, 7, 12, 20, 33, 36, 55, 62, 65, 69, 88, 90, 91, 96, 108, 114, 123, 124, 160, 163, 172, 181, 220, 227, 234, 241, 250, 255.
    Ciantarus (Joannes Antonius), 257.
    Ciofanus (Hercules), 62, 88, 121, 263.
    Clericus (Joannes), 271.
    Colomesius (Paullus), 92, 131.
    Colvius (Petrus), 68.
    Cortius (Gotlieb), 6, 8, 11, 21, 24, 28, 29, 30, 35, 36, 38, 47, 51, 65, 73, 88, 96, 107, 117, 118, 125, 129, 130, 149, 164, 167, 189, 200, 212, 221, 241, 254.
    Cruger (Theo lorus), 126.
    Crusius (Christianus), 43, 135.
    Cuperus (Gisbertus), 12, 168, 172, 195, 220.
    Dalen (Antonius van), 33.
    Daumius (Christianus), 28, 63, 73, 138, 196, 216.
    Dausquius (Claudius), 9, 61, 177.
    Daviesius (Joannes), 34, 151, 273.
    Delrio (Martinus Antonius), 167, 208.
    Dempsterus (Thomas), 117, 128, 139, 153, 160.
    Dilherrus (Joannes Michael), 163.
    Dodwellus (Henricus), 33.
    Dorp (Adrianus van), 156.
    Drakenborch (Arnoldus) passim.
    Dresigius (Sigismundus Fridericus), 73, 265.
    Drusius (Joannes), 49.
    Dukerus (Carolus Andreas), 36, 38, 52, 76, 83, 87, 94, 96, 105, 119, 121, 122, 123, 125, 130, 145, 151, 159, 160, 169, 191, 196, 223, 230, 251.
    Duportus (Jacobus), 84, 121, 146, 195, 200, 201, 203, 215.
    Dussen (Joannes van der), 219.
    [Col. 1116] Ellysius (Richard), 220, 222.
    Elmenhorstius (Gebhardus), 34, 37, 38, 51, 52, 57, 64, 73, 80, 81, 91, 99, 104, 109, 121, 137, 172, 201, 218, 256, 263, 264.
    Elsnerus (Jacobus), 2, 7, 36, 51, 82, 84, 100, 110, 135, 168, 197, 224.
    Emmenessius (Jacobus), 11, 20, 58, 123.
    Erhardus (Georgius), 171.
    Ernesti (Joannes Augustus), 7, 111, 160, 202, 232, 238.
    Faber (Petrus), 49, 72.
    Fabricius (Georgius), 4, 22, 26, 27, 28, 33, 40, 41, 43, 51, 55, 56, 76, 126, 133, 138, 151, 156, 159, 162, 163, 168, 196, 247, 260, 262, 274.
    ---------(Joannes Albertus), 32, 86, 274.
    Falsterus (Christianus), 56, 81, 85, 106, 163.
    Farnabius (Thomas), 30, 112.
    Freherus (Marquardus), 18.
    Freinshemius (Joannes), 6, 45, 91, 143.
    Fresne (Du), 3, 33, 207, 213.
    Gataker (Thomas), 59, 204.
    Gebhardus (Janus), 19.
    Georgius (Ignatius), 257.
    Gerdes (Daniel), 40, 59.
    Giphanius (Obertus), 53, 147.
    Goesius (Gulielmus), 50.
    Goldastus (Melior Hamenvelto), 139.
    Gorallus (Theodorus), 153.
    Gorius (Antonius Franciscus), 5.
    Gothofredus (Jacobus), 2, 3, 17, 42.
    Gothofredus (Dionysius), 3, 23, 29, 39, 43, 62, 117, 135, 148, 152, 198, 214, 216, 218, 228.
    Graevius (Joannes Georgius), 4, 30, 83, 92, 163, 167, 220, 228.
    Grangeus (Isaacus), 65, 103.
    Gronovius (Joannes Fredericus), 5, 10, 32, 37, 45, 77, 89, 103, 111, 144, 149, 216, 221, 223.
    Gronovius (Jacobus), 55, 56, 57, 106, 251.
    Grotius (Hugo), 170, 257.
    Grunerus (Joannes Fridericus), 133, 197, 248.
    Gruterus (Janus), 23, 170, 256.
    Gudius (Marquardus), 170.
    Guthberlethus (Tobias), 220.
    Gutherius (Jacobus), 6, 57, 255.
    Havercamp (Sigebertus), 48, 154.
    Heinius (Christianus Gotlob), 92 124, 132, 164, 166, 173.
    Heinsius (Daniel), 53.
    Heinsius (Nicolaus), 11, 18, 23, 27, 40, 43, 45, 46, 51, 52, 56, 57, 68, 75, 79, 81, 82, 86, 94, 98, 105, 110, 111, 118, 124, 130, 134, 135, 144, 148, 176, [Col. 1117] 177, 185, 190, 192, 195, 204, 210, 226, 228, 241, 244, 250, 252, 253, 256.
    Hemsterhusius (Tiberius), 58, 168.
    Henninius (Henricus Christianus), 168.
    Heraldus (Desiderius), 69, 73, 101, 121, 137, 151.
    Herelius (Joannes Fridericus), 4.
    Heumannus (Christoph. Augustus), 4, 25, 45, 47, 64, 173, 201, 202, 204.
    Heusinger (Joannes Fridericus), 62, 80, 223.
    Hombergk (Joannes Fridericus), 36, 39.
    Hommelius (Carolus Ferdinandus), 56.
    Hosschius (Sidronius), 13.
    Hoven (Joannes Daniel van), 2, 11, 54, 71, 112, 181.
    Huetius (Petrus Daniel), 29.
    Idsinga (S. H. van), 12.
    Juretus (Franciscus), 132, 138, 192.
    Justus (Petrus Paulus), 11, 17, 59, 125, 150, 265.
    Kirchmannus (Joannes), 146.
    Klockius (Matthaeus), 6.
    Klotzius (Christianus Adolphus), 4, 28, 60, 87.
    Knatchbull (Nortonus), 57.
    Koenius (Gisbertus), 60, 101, 130.
    Kuhnius (Joachimus), 146.
    Kusterus (Ludolphus), 55, 57.
    Lennep (Joannes Daniel van), 35, 68, 253.
    Leopardus (Paullus), 236.
    Lipsius (Justus), 169, 211, 249.
    Livineius (Joannes), 251.
    Loensis (Nicolaus), 6.
    Lomeyer (Joannes), 273.
    Lotichius (Joannes Petrus), 54.
    Lowthius (Robertus), 28.
    Lundius (Joannes), 231.
    Maderus (Joachimus Joannes), 44.
    Maius (Joannes Henricus), 2, 10, 24, 59, 67, 75, 102, 168, 218, 228.
    Manutius (Paullus), 7.
    Manutius (Aldus), 80, 86.
    Marckart (Joannes Gulielmus), 6, 11, 36, 49.
    Marckland (Jeremias), 103, 121, 197, 211, 224, 226, 231, 260.
    Mariscottus (Agesilaus), 109.
    Martinus (Bernardus), 2, 5, 59, 69, 92, 163.
    Martinus (David), 45.
    Matthaeus (Antonius), 139.
    Melanchthon (Philippus), 123.
    Menagius (Aegidius), 5, 51, 57.
    Menckenius (Joannes Burchardus), 22, 23, 24, 53.
    Menckenius (Fridericus Otto), 8, 28, 85, 194.
    Merillius (Emundus), 237.
    Meursius (Joannes), 58, 65, 134, 164.
    Modius (Franciscus), 142.
    Moine (Stephanus le), 57, 197, 201.
    Mollius (Petrus), 8, 39, 45, 60, 147, 165, 180, 199.
    Montfaucon (Bernardus de), 5, 71, 201, 206.
    Moshemius (Joannes Laurentius), 78, 126.
    Munckerus (Thomas), 8, 10, 43, 47, 100, 110, 224.
    Munsterus (Sebaldus), 123.
    Muratorius (Ludovicus Antonius), 64.
    Nansius (Franciscus), 50, 85, 123, 147, 151, 198, 236.
    Nebrissensis (Antonius), 128.
    Noltenius (Joannes Fridericus), 3, 62, 71, 75, 77, 80, 82, 119, 138, 156, 164, 180.
    Noodtius (Gerhardus), 7.
    [Col. 1117] Observationes Miscellaneae Amstelodamenses, 8, 18, 19, 20, 42, 45, 46, 57, 65, 79, 80, 94, 101, 122, 135, 146, 147, 154, 177, 186, 208, 256
    Olearius (Gotfridus), 168.
    Orville (Jacobus Philippus D'), 13, 105, 122.
    Oudendorp (Franciscus), 5, 7, 11, 23, 27, 33, 34, 43, 47, 52, 54, 61, 68, 69, 72, 81, 89, 106, 122, 135, 142, 169, 185, 195, 196, 229, 224, 229, 230, 250, 252, 254, 256, 273.
    Ouzelius (Jacobus), 99, 146, 172.
    Paciaudius (Paullus), 2.
    Palmerius (Jacobus), 195.
    Pareus (Joannes Philippus), 59, 65, 121
    Passeratius (Joannes), 33, 221.
    Perizonius (Jacobus), 12, 13, 36, 40, 41, 43, 45, 70, 81, 163, 168, 178, 180, 222, 227, 238, 257.
    Perrenonius (Petrus), 52.
    Pfeifferus (Joannes Philippus), 60.
    Phaletranus (Ericius), 40.
    Pierson (Joannes), 60, 63, 101.
    Pignorius (Laurentius), 116, 130, 195.
    Pitiscus (Samuel), 5, 72.
    Platina, 18.
    Pricaeus (Joannes), 20, 21, 24, 30, 43, 47, 59, 114, 121, 153.
    Prideaux (Humfridus), 60.
    Pulmannus (Theodorus), 1, 47.
    Putman (I. L. E.), 50.
    Putschius (Helias), 24, 255.
    Raphelius (Georgius), 48, 80, 124.
    Reinesius (Thomas), 2, 138, 170, 201, 207, 216, 222.
    Reiske (Joannes Jacobus), 2.
    Reitzius (Joannes Fridericus), 11, 76.
    Reitzius (Gulielmus Otto), 47.
    Remus (Georgius), 182.
    Rhoer (Jacob de), 2, 19, 22, 33, 40, 64, 73, 103, 120, 123, 135, 137, 151, 170, 181, 186, 202, 221, 228, 241, 244.
    Rigaltius (Nicolaus), 182.
    Rittershusius (Conradus), 18, 19, 41, 60, 65, 71, 74, 121, 179, 217.
    Ritterus (Joannes Daniel), 23.
    Rivius (Joannes), 82.
    Rover (Matthias), 34.
    Ruckersfelder (Abraham Fridericus), 28.
    Ruhnkenius (David), 95, 122, 145, 154, 171, 176, 223, 224.
    Rutgersius (Joannes), 135.
    Ryckius (Theodorus), 170, 267.
    Sagittarius (Casparus), 4, 163.
    Salmasius (Claudius), 9, 10, 23, 38, 46, 60, 83, 114, 117, 130, 134, 163, 195, 216, 256, 268.
    Savaro (Joannes), 66, 67, 75, 80, 104, 108, 121, 137, 177, 192, 197, 198, 204, 206, 226, 264.
    Schacht (Joannes Hermannus), 121.
    Schefferus (Joannes), 79, 214, 215.
    Schottus (Andreas), 27, 38, 172.
    Schrader (Joannes), 11, 34, 101, 111, 130, 160, 223, 264.
    Schroder (Gerhardus), 13.
    Schulting (Joannes), 10, 37, 43, 62, 67, 81, 121, 124, 171, 241, 244, 268.
    Schulting (Antonius), 170, 197.
    Schwarzius (Christianus Gotlieb), 18, 22, 45, 99, 139, 251.
    Scoppa (Lucius), 28.
    Scriverius (Petrus), 135, 228.
    Segaar (Carolus), 2, 25, 37, 40, 52, 53, 59, 67, 110, 121, 163, 172, 189, 226.
    Sigonius (Carolus), 9.
    Sirmondus (Jacobus), 7, 17, 22, 270, 272, 275, 276.
    Sitzmannus (Theodorus), 59, 106, 123, 246
    Smith (Thomas), 61.
    [Col. 1118] Spanhemius (Fridericus), 29.
    Spanhemius (Ezechiel), 99, 137, 196.
    Statius (Achilles), 33.
    Staveren (Augustinus van), 34, 74, 80, 205.
    Stephanius (Stephanius Joannis), 81, 195, 250.
    Stephanus (Henricus), 2, 4, 46, 102, 153, 218.
    Sterkius (Joannes Rodolphus), 52.
    Stewechius (Godeschalcus), 38, 51, 81, 90.
    Struchtmeyer (Jodocus Joannes), 43, 78.
    Swartius (Eustathius), 109.
    Taffinus (Petrus), 39, 108.
    Taubmannus (Fridericus), 11, 53, 124, 151, 215.
    Tennulius (Samuel), 40.
    Titius (Robertus), 50, 142.
    Tomasinus (Jacobus Philippus), 220.
    Trekellus (Albertus Dietericus), 18.
    Tremellius (Immanuel), 51, 61, 207.
    Tribbechovius (Adamus), 2.
    Trillerus (Daniel Gulielmus), 46, 79, 130, 133, 141.
    Trotz (Christianus Henricus), 37.
    Turnebus (Adrianus), 139.
    Turre (Alexander a), 164.
    Ursinus (Fulvius), 92.
    Uryhof (Hubertus Gregorius), 112.
    Usserius (Jacobus), 60.
    Valckenaer (Ludovicus Casparus), 4, 132, 151, 155, 168.
    Valesius (Henricus), 1, 96.
    Vechnerus (Daniel), 20, 74, 84, 177, 240.
    Verburgius (Isaacus), 167.
    Verheikius (Henricus), 11, 23, 48.
    Victorius (Petrus), 33.
    Vindingius (Paullus), 57.
    Vinetus (Elias), 28.
    Vitringa (Campegius), 153.
    Vonck (Cornelius Valerius), 26, 28, 34, 37, 43, 46, 71, 89, 92, 100, 163, 171, 188.
    Voorda (Jacobus), 93.
    Vorstius (Joannes), 3, 11, 82, 117, 133, 144, 147, 150, 164, 188, 205.
    Vossius (Gerhardus Joannes), passim.
    Vossius (Isaacus), 267.
    Vriemoet (Emo Lucius), 80, 121.
    Vriemoet (Joannes), 104.
    Wagenseilius (Joannes Christophorus), 123.
    Wasse (Josephus), 11, 13, 37, 100 196, 223.
    Wassenberg (Everwinus), 17, 41, 44, 55, 56, 67, 75, 78, 81, 82, 86, 98, 104, 112, 113, 124, 127, 136, 149, 181, 188, 189, 191, 224.
    Weitzius (Joannes), 9, 18, 46, 47, 50, 104, 135, 137, 172, 195, 233, 247, 252, 266.
    Wesseling (Petrus), 53, 121, 140, 170, 178, 197, 266.
    Wetstenius (Joannes Jacobus), 232.
    Wissembachius (Joannes Jacobus), 237.
    Withof (Joannes Hildebrandus), 5, 11, 64, 96, 101, 111, 112, 117, 159, 171, 246.
    Wonna (Georgius), 126, 201, 202.
    Wopkens (Thomas), 3, 6, 9, 10, 11, 12, 13, 24, 34, 35, 39, 43, 49, 54, 55, 58, 60, 63, 73, 75, 76, 79, 82, 87, 88, 93, 102, 105, 110, 121, 122, 141, 144, 147, 149, 151, 158, 171, 173, 174, 176 177, 179, 184, 189, 191, 216, 217, 231 240, 241, 275.
    Zeibichius, 87.






[Col. 1119]
ORDO RERUM QUAE IN HOC TOMO CONTINENTUR.
[Col. 1119]



S. LEO SENONENSIS.
    Notitia. 9
    EPISTOLA S. Leonis ad Childebertum Francorum regem. 11

JUNILIUS.
    Notitia. Ibid.
    DE PARTIBUS DIVINAE LEGIS LIBER PRIMUS. 15
    CAPUT PRIMUM. Ibid.
    CAP. II.---Quae pertinent ad superficiem Scripturarum. Ibid.
    CAP. III.---De historia. 16
    CAP. IV.---De prophetia. 17
    CAP. V.---De proverbiis. 18
    CAP. VI.---De simplici doctrina. 19
    CAP. VII.---De auctoritate Scripturarum. 20
    CAP. VIII.---De scriptoribus divinorum librorum. Ibid.
    CAP. IX.---De modis Scripturarum. Ibid.
    CAP. X.---De ordine Scripturarum. Ibid.
    CAP. XI.---De his quae Scriptura sacra nos edocet. 21
    CAP. XII.---Quot significationibus Scriptura de Deo loquitur. Ibid.
    CAP. XIII.---De significationibus divinae essentiae. Ibid.
    CAP. XIV.---De significationibus Trinitatis. Ibid.
    CAP. XV.---Quot modis Pater significatur. 22
    CAP. XVI.---Quot modis Filius significatur. Ibid.
    CAP. XVII.---Quot modis significatur persona Spiritus sancti. 23
    CAP. XVIII.---Quid habent commune vel proprium Personae Trinitatis. Ibid.
    CAP. XIX.---Quibus modis ex collatione ad creaturas Deus significatur. 24
    LIBER II. 25
    CAPUT PRIMUM.---Quid de praesenti saeculo Scriptura significet. Ibid.
    CAP. II.---Quot modos et differentias in operatione creaturarum Scriptura posuerit. Ibid.
    CAP. III.---De his quae ad gubernationem mundi pertinent. 28
    CAP. IV.---Quot modis fiat generalis gubernatio. Ibid.
    CAP. V.---Quibus modis fiat gubernatio specialis. 29
    CAP. VI.---De legislatione et differentiis ejus. Ibid.
    CAP. VII.---De lege per opera. Ibid.
    CAP. VIII.---De lege per verba. 30
    CAP. IX.---De angelica gubernatione. Ibid.
    CAP. X.---De humana gubernatione per homines. 31
    CAP. XI.---De accidentibus naturae. Ibid.
    CAP. XII.---De accidentibus voluntatis. Ibid.
    CAP. XIII.---De consequentibus eventum voluntatis. Ib.
    CAP. XIV.---De his quae ad futurum saeculum pertinent. 32
    CAP. XV.---De acceptationibus. Ibid.
    CAP. XVI.---De typis. 33
    CAP. XVII.---De differentiis typorum. 34
    CAP. XVIII.---De praedictionibus. Ibid.
    CAP. XIX.---De praedictionibus ante Legem, quot modis factae sunt? 35
    CAP. XX.---Quot modis sub Lege praedictiones factae sunt. Ibid.
    CAP. XXI.---Pro rebus sub Lege factis, quot sunt praedictiones. Ibid.
    CAP. XXII.---De praedictionibus sub Lege in Christo. 36
    CAP. XXIII.---De praedictionibus ad vocationem gentium pertinentibus sub Lege. 38
    CAP. XXIV.---De speciebus praedictionum quae in Gratia factae sunt. 39
    CAP. XXV.---De effectibus praedictionum. 41
    CAP. XXVI.---Quae causa fuerit praesentis saeculi faciendi. Ibid.
    CAP. XXVII.---De doctrina rationalium in hoc saeculo. Ibid.
    CAP. XXVIII.---Quae servanda sint in Scripturarum intelligentia. 42
    CAP. XXIX.---Unde libri religionis catholicae asseruntur. Ibid.
    CAP. XXX.---Ubi sit fides religioni necessaria. Ibid.

MAPPINIUS RHEMENSIS.
    Epistola Mappinii ad S. Nicetium. 43
    Epistola altera ejusdem ad Villicum Metensem. 44

ARATOR.
    Prolegomena. 45
    [Col. 1120] EPISTOLA Aratoris ad Florianum. 63
    EPISTOLA ejusdem ad Vigilium. 71
    DE ACTIBUS APOSTOLORUM liber primus. 81
    Liber II. 175
    EPISTOLA ad Parthenium. 245

VICTOR CAPUANUS.
    PRAEFATIO Victoris in Evangelicas Harmonias Ammonii. 251
    INTERPRETATIO Evangelicarum Harmoniarum Ammonii Alexandrini. 255
    CAPUT PRIMUM.---In principio erat Verbum, Deus apud Deum, per quem facta sunt omnia. Ibid.
    CAP. II.---De sacerdotio Zachariae. Ibid:
    CAP. III.---Angelus Gabriel ad Mariam loquitur. 256
    CAP. IV.---De nativitate Joannis Baptistae. 257
    CAP. V.---De generatione vel nativitate Christi. 258
    CAP. VI.---Angelus apparuit pastoribus. 259
    CAP. VII.---Circumcisio Domini. Jesus inducitur in templum. Ibid.
    CAP. VIII.---De Magis qui venerunt ab Oriente. 260
    CAP. IX.---Fugatus Jesus, et parentes ejus in Aegyptum. 261
    CAP. X.---Herodes interficit pueros. Ibid.
    CAP. XI.---Jesus revocatur ab Aegypto. Ibid.
    CAP. XII.---Remansit Jesus in templo Hierosolymis. Ib.
    CAP. XIII.---Joannes Baptista apparuit in Israel. 262
    CAP. XIV.---Baptizatur Jesus a Joanne. 263
    CAP. XV.---Ductus est Jesus a Spiritu in desertum. 264
    CAP. XVI.---Duo discipuli Joannis secuti sunt Jesum. Ibid.
    CAP. XVII.---De Philippo et Nathanaele. 265
    CAP. XVIII.---In synagoga legit Jesus librum Isaiae. Ib.
    CAP. XIX.---Jesus vocavit Petrum et Andream, Jacobum et Joannem. 266
    CAP. XX.---Jesus vocavit Matthaeum publicanum. Ibid.
    CAP. XXI.---Audiens Jesus quod Joannes traditus esset, secessit in finibus Zabulon et Nephthalim. Ibid.
    CAP. XXII.---Circuibat Jesus omnes regiones, et sedens in monte elegit duodecim discipulos, et docuit eos de beatitudine regni coelorum, et quae sequuntur. 267
    CAP. XXIII.---Increpatio divitum. 268
    CAP. XXIV.---Vos estis sal terrae. Ibid.
    CAP. XXV.---Vos estis lux hujus mundi, et iterum comparationes de praeceptis legis. Ibid.
    CAP. XXVI.---Iracundiae prohibitio. 269
    CAP. XXVII.---De relinquendo munus ad altare. Ibid.
    CAP. XXVIII.---De adulterio concupiscentiae. Ibid.
    CAP. XXIX.---De repudio. Ibid.
    CAP. XXX.---De juramento. Ibid.
    CAP. XXXI.---De eo quod scriptum est, Oculum pro oculo. 270
    CAP. XXXII.---De diligendo proximum. Ibid.
    CAP. XXXIII.---De occulta eleemosyna. Ibid.
    CAP. XXXIV.---De secreta oratione. 271
    CAP. XXXV.---De occulto jejunio. Ibid.
    CAP. XXXVI.---De non thesaurizando super terram. Ibid.
    CAP. XXXVII.---Nemo potest duobus dominis servire. 272
    CAP. XXXVIII.---Non debere quemquam sollicitum esse de esca vel indumento. Ibid.
    CAP. XXXIX.---Non debere quemquam judicare vel condemnare. Ibid.
    CAP. XL.---Parabola de amico vel tribus panibus. Petendum, pulsandum, quaerendum. Ibid.
    CAP. XLI.---De cavendo a falsis prophetis. 273
    CAP. XLII.---Non intrabunt in regnum coelorum qui tantum dicunt: Domine, Domine. Ibid.
    CAP. XLIII.---Comparatio de sapiente et insipiente aedificatoribus. Ibid.
    CAP. XLIV.---Mittit Jesus duodecim discipulos suos docere et curare omnes infirmitates. 274
    CAP. XLV.---In Cana Galileae aquam vinum fecit. 276
    CAP. XLVI.---Jesus mundat leprosum. Ibid.
    CAP. XLVII.---Puerum centurionis paralyticum curavit Jesus. Ibid.
    CAP. XLVIII.---Jesus socrum Petri a febre curavit. 277
    CAP. XLIX.---In civitate Naim mortuum suscitavit. Ibid.
    CAP. L.---Omnes infirmitates curat, ut adimplerentur scripturae prophetarum. Ibid.
    [Col. 1121] CAP. LI.---Volenti eum sequi dixit: Vulpes foveas habent. 277
    CAP. LII.---Navigans imperat tempestati, et statim cessavit. 278
    CAP. LIII.---Curavit trans fretum daemoniacum qui in monumentis manebat. Ibid.
    CAP. LIV.---Curavit paralyticum quem deposuerunt per tectum. 279
    CAP. LV.---Filium reguli absentem curavit. Ibid.
    CAP. LVI.---Levi publicanus convivium ei fecit. Et dicebant Scribae et Pharisaei discipulis: Quare cum publicanis et peccatoribus manducat magister vester? Ibid.
    CAP. LVII.---Scribae signum petunt ab eo, et eis multa dicit. 280
    CAP. LVIII.---Quaedam mulier de turba clamavit ad Jesum: Beatus venter qui te portavit. Ibid.
    CAP. LIX.---Nuntiatur Jesu: Quia mater tua et fratres fui volunt te videre. Ibid.
    CAP. LX.---Jesus mulierem quae fluxum sanguinis patiebatur, curavit, et filiam Jairi principis Synagogae mortuam suscitavit. 281
    CAP. LXI.---Duos caecos curavit, et daemonium surdum mutum ejecit. 282
    CAP. LXII.---Pharisaei dicunt de Jesu: In Beelzebub principe daemoniorum hic ejicit daemonia. Ibid.
    CAP. LXIII.---Martha Jesum suscepit in domo sua. Ibid.
    CAP. LXIV.---Joannes de carcere misit ad Jesum interrogare eum. 283
    CAP. LXV.---Exprobrat civitatibus in quibus factae sunt plurimae virtutes ejus. Ibid.
    CAP. LXVI.---Apostoli revertuntur de praedicatione ad Jesum. 284.
    CAP. LXVII.---Jesus elegit alios septuaginta duos discipulos, et adjungit parabolam turrim aedificantis, et regis praelium parantis. Ibid.
    CAP. LXVIII.---Pharisaei accusabant discipulos ejus. 285
    CAP. LXIX.---Die sabbati in synagoga curavit manum aridam. Ibid.
    CAP. LXX.---Jesus in monte orat, et juxta mare turbis et discipulis suis plurima in parabolis locatus est. 286
    CAP. LXXI.---Ecce exiit qui seminat, seminare. Ibid.
    CAP. LXXII.---De eo qui seminat bonum semen in agro suo, et zizaniis. Ibid.
    CAP. LXXIII.---De grano sinapis. Ibid.
    CAP. LXXIV.---De fermento quod abscondit mulier, et alia multa disserit discipulis. 287
    CAP. LXXV.---Discipulis edisserit parabolam seminandi Ibid.
    CAP. LXXVI.---De eo qui seminat semen et vadit dormitum. Discipulis parabolam zizaniorum agri edisserit. 288
    CAP. LXXVIII.---De thesauro abscondito in agro, et negotiatione margaritarum; de sagena missa in mare, et de patrefamilias qui profert de thesauro suo no a et vetera. Ib.
    CAP. LXXIX.---De Herodis convivio et de Joannis interfectione. 289
    CAP. LXXX.---Jesus in deserto de quinque panibus et duobus piscibus quinque millia hominum satiavit. 290
    CAP. LXXXI.---Jesus super mare pedibus ambulavit, et Petrum mergentem liberavit. Ibid.
    CAP. LXXXII.---Transfretantes venerunt in terram Genasar, et turbae secutae sunt eum trans mare. 291
    CAP. LXXXIII.---Quidam Pharisaeus rogavit Jesum ad prandium, et cogitabat quare non fuerit baptizatus. 293
    CAP. LXXXIV.---De apostolis, quare non lotis manibus manducarent. Ibid.
    CAP. LXXXV.---De muliere Syrophoenissa, quae pro filia sua petebat. 294
    CAP. LXXXVI.---Jesus surdum et mutum curavit. Ibid.
    CAP. LXXXVII.---Jesus super puteum Jacob mulieri Samaritanae locutus est. 295
    CAP. LXXXVIII.---Jesus Hierosoly nis infirmum curavit, qui triginta et octo annis jacuit in infirmitate; multa cum Judaeis ejus occasione disputavit. 296
    CAP. LXXXIX.---Jesus de septem panibus et paucis piscibus quatuor millia hominum saturavit, et praecepit apostolis cavere a fermento Pharisaeorum. 298
    CAP. XC.---Jesus interrogat apostolos: Quem me dicunt homines esse? Et dicit Petro, Scandalum es mihi. 299
    CAP. XCI.---Jesus dicit: Sunt quidam de hic stantibus qui non gustabunt mortem. Et in monte transfiguratur. Ibid.
    CAP. XCII.---Pharisaei dicunt ad Jesum: Discede hinc, quia Herodes vult te occidere; et curavit lunaticum. 300
    CAP. XCIII.---Jesus de passione sua discipulis patefecit, et in Capharnaum pro se et Petro didrachma exactoribus reddidit. 301
    CAP. XCIV.---Interrogatus Jesus a discipulis suis, Quis major erit in regno coelorum? instruit eos ut humilient se sicut parvulus. Ibid.
    [Col. 1122] CAP. XCV.---Non debere prohiberi eos qui factunt signa in nomine Jesu. 302
    CAP. XCVI.---Nos non debere contemnere unum de pusillis, adjungens similitudinem de ove perdita et de drachmate. Ibid.
    CAP. XCVII.---De filio qui substantiam patris devoravit. 303
    CAP. XCVIII.---De remittendo fratribus ex corde. Ibid.
    CAP. XCIX.---Similitudo de rege qui posuit rationem cum servis suis. 304
    CAP. C.---Jesus interrogatur a Pharisaeis, si liceat uxorem dimittere quaqunque ex causa. Ibid.
    CAP. CI.---Jesus imposuit manus infantibus. Pharisaei murmurant de Jesu: Quia hic recipit peccatores. 305
    CAP. CII.---Jesus instituit eos qui annuntiaverunt ei de Galilaeis quos interfecit Pilatus, adjungens similitudinem arboris fici in vinea. Ibid.
    CAP. CIII.---Jesus sanavit in synagoga mulierem aridam et curvatam. 306
    CAP. CIV.---Ascendit Hierosolymam in die festo scenopegiae. Ibid.
    CAP. CV.---De divite, cujus uberes fructus ager attulit. 307
    CAP. CVI.---De eo qui, multas possessiones habens, tristis abiit, audiens verbum: Vade, vende omnia quae habes. Ib.
    CAP. CVII.---De divite et Lazaro. 308
    CAP. CVIII.---De villico infideli. 309
    CAP. CIX.---De patrefamilias qui exiit primo mane conducere operarios in vineam suam. Ibid.
    CAP. CX.---Jesus in domo Pharisaei sanat hydropicum; instruit eos qui primos accubitus in conviviis eligebant. 310
    CAP. CXI.---Jesus decem leprosos mundavit. 311
    CAP. CXII.---Jesus de passione sua discipulis suis iterum indicavit; mater Zebedaei rogat pro filiis suis. Ibid.
    CAP. CXIII.---Jesus responsum dat dicenti sibi: Domine, si pauci sunt qui salvi fiant? 312
    CAP. CXIV.---De Zacchaeo publicano. Ibid.
    CAP. CXV.---Jesus iterum duos caecos curavit. Ibid.
    CAP. CXVI.---Jesus super asinum sedens Hierosolymam ingreditur. 313
    CAP. CXVII.---Ejicit de templo ementes et vendentes, et dat responsum Pharisaeis qui se extollunt. 314
    CAP. CXVIII.---Jesus praetulit caeteris viduam propter duo aera minuta. Adjungit parabolam de Pharisaeo et Publicano, contra eos qui se extollunt. Ibid.
    CAP. CXIX.---De Nicodemo qui venit ad Jesum nocte. 315
    CAP. CXX.---De muliere in adulterio deprehensa. 316
    CAP. CXXI.---Jesus maledixit ficulneae, et aruit. Ibid.
    CAP. CXXII.---Dixit Jesus parabolam ad discipulos suos, propter orandi instantiam, de judice duro et vidua. Ibid.
    CAP. CXXIII.---Interrogatur a principibus sacerdotum, In qua potestate hoc facis? Adjungit parabolam de duobus filiis in vineam missis. 317
    CAP. CXXIV.---Parabola de patrefamilias qui vineam suam locavit agricolis. Ibid.
    CAP. CXXV.---Simile est regnum coelorum homini regi qui fecit nuptias filio suo. 318
    CAP. CXXVI.---Pharisaei mittunt ad Jesum dolo interrogantes, Si licet tributum reddere Caesari? 319
    CAP. CXXVII.---De Sadducaeis, qui dicunt non esse resurrectionem, et interrogant de septem fratribus qui unam uxorem habuerunt. Ibid.
    CAP. CXXVIII.---Scriba interrogabat Jesum, quod mandatum maximum esset in lege. Ibid.
    CAP. CXXIX.---Docente Jesu in templo, miserunt Pharisaei eum comprehendere. 320
    CAP. CXXX.---Interrogabat Pharisaeos Jesus, cujus filius esset Christus. 321
    CAP. CXXXI.---Jesus docet: Ego sum lux mundi. Ibid.
    CAP. CXXXII.---Jesus faciens lutum de sputo, et ponens super oculos caeci nati, curavit eum. 323
    CAP. CXXXIII.---Jesus agnitus est eidem caeco, contendit multa cum Judaeis. 325
    CAP. CXXXIV.---Interrogatur Jesus a Judaeis: Si tu es Christus, dic nobis manifeste. 326
    CAP. CXXXV.---Jesus resuscitat Lazarum a mortuis, principes concilium faciunt ut interficiant eum. Ibid.
    CAP. CXXXVI.---Non receptus Jesus in civitate Samaritana, Joannes et Jacobus dicunt ad eum: Si vis, dicimus, ut descendat ignis de coelo. 328
    CAP. CXXXVII.---Jesus venit in Bethaniam, et multi Judaeorum euntes, propter Lazarum crediderunt in eum. Ib.
    CAP. CXXXVIII.---Maria fudit alabastrum unguenti in capite Jesu. Jesus increpat Pharisaeum. 329
    CAP. CXXXIX.---Hierosolymis Graeci videre volunt Jesum. 330
    CAP. CXL.---Pharisaei interrogant Jesum, quando venit regnum Dei. Ibid.
    CAP. CXLI.---Jesus loquitur ad turbas et discipulos de scribis et pharisaeis: eorum VAE. Ibid.
    [Col. 1123] CAP. CXLII.---Jesus lamentatur super Jerusalem. 332
    CAP. CXLIII.---Multi ex principibus crediderunt in eum, et non confitebantur ne de synagoga ejicerentur. Ibid.
    CAP. CXLIV.---Ostendunt discipuli Jesu structuram templi. 333
    CAP. CXLV.---Sedente Jesu in monte Oliveti interrogant eum discipuli, Quod signum erit adventus tui? Et praedicit eversionem Jerusalem, signa et prodigia. Ibid.
    CAP. CXLVI.---De parabola ficulneae. 334
    CAP. CXLVII.---Jesus diem judicii temporibus Noe et Loth assimilavit. De fideli et prudenti dispensatore. Ibid.
    CAP. CXLVIII.---De decem virginibus. 335
    CAP. CXLIX.---De eo qui peregre proficiscens talenta servis suis distribuit. 336
    CAP. CL.---Et lumbi semper sint praecincti, et lucernae ardentes. Ibid.
    CAP. CLI.---De eo qui peregre abiit accipere sibi regnum: proficiscens decem minas servis suis dedit. 337
    CAP. CLII.---De adventu Filii hominis. Ibid.
    CAP. CLIII.---Iterum concilium faciunt principes, et Judas vadit ad eos. 358
    CAP. CLIV.---Jesus lavit pedes discipulorum. Ibid.
    CAP. CLV.---Mittit discipulos praeparare sibi pascha, et dicit eis: Quia unus ex vobis tradet me. 339
    CAP. CLVI.---Jesus tradit discipulis sacramentum corporis et sanguinis sui. Dicit ad Petrum: Expetivit Satanas ut vos ventilet; et: Omnes hodie in me scandalizabimini. 340
    CAP. CLVII.---Hortatur discipulos suos ut non pavefiat cor eorum. Ibid.
    CAP. CLVIII.---Dicit discipulis suis: Qui quid habet, bajulet. 342
    CAP. CLIX.---Jesus dicit: Ego sum vitis et vos palmites. Ib.
    CAP. CLX.---Venit Jesus in Gethsemani, et orat Patrem ut transferat calicem hunc ab eo. 345
    CAP. CLXI.---Judas venit cum turbis comprehendere Jesum. Ibid.
    CAP. CLXII.---Adolescens quidam indutus sindone sequebatur Jesum. 346
    CAP. CLXIII.---Interrogat princeps sacerdotum Jesum de discipulis et doctrina ejus. 347
    CAP. CLXIV.---Quaeruntur falsi testes adversus Jesum. Ib.
    CAP. CLXV.---Princeps sacerdotum adjurat Jesum, dicens: Si tu es Christus, dic nobis. 348
    CAP. CLXVI.---Traditur Pilato Jesus; poenitet Judas. Ib.
    CAP. CLXVII.---Pilatus judicat inter Judaeos et Dominum, et mittit eum ad Herodem. Ibid.
    CAP. CLXVIII.---Uxor Pilati misit ad eum, dicens: Nihil tibi et justo illi. 350
    CAP. CLXIX.---Pilatus dimisit Barabbam, et tradidit Jesum ad crucifigendum. Ibid.
    CAP. CLXX.---Duo latrones cum Christo ad crucifigendum ducuntur. Jesus in cruce matrem Joanni et Joannem matri commendat. Aceto potatus, consummatis omnibus emittit spiritum. 351
    CAP. CLXXI.---Joseph petit corpus Jesu a Pilato, et sepelit una cum Nicodemo. 353
    CAP. CLXXII.---Judaei signant monumentum. Ibid.
    CAP. CLXXIII.---Prima die sabbati Jesus resurgit. Ibid.
    CAP. CLXXIV.---Custodes monumenti annuntiaverunt sacerdotibus de resurrectione Christi. 355
    CAP. CLXXV.---Jesus apparuit mulieribus post resurrectionem. Ibid.
    CAP. CLXXVI.---Duobus euntibus in castellum apparuit Jesus. Ibid.
    CAP. CLXXVII.---Jesus apparuit discipulis suis. 356
    CAP. CLXXVIII.---Jesus apparuit Thomae. 357
    CAP. CLXXIX.---Iterum apparuit discipulis suis ad mare Tiberiadis. Ibid.
    CAP. CLXXX.---Jesus ter dicit Petro: Diligis me? Ibid.
    CAP. CLXXXI.---Discipuli euntes in Galilaeam viderunt et adoraverunt Dominum. Et assumptus est in coelum coram eis. 358
    EX CATENA in quatuor Evangeliis a Victore Capuano Latine reddita. 359

S. NICETIUS.
    Notitia ex Gallandio. 361
    OPUSCULUM. De vigiliis servorum Dei. 365
    OPUSCULUM. De psalmodiae bono. 371
    EPIST. Nicetii ad Clodosuind. reginam Longobar. 375
    EPISTOLA ejusdem ad Justinianum imp 378

AGNELLUS.
    Notitia ex Gallandio. 379
    EPISTOLA ad Armenium. 381

S. AURELIANUS.
    REGULA ad monachos. 385
    REGULA ad virgines. 399
    [Col. 1124] EXCERPTA ex epist. Aureliani ad Theodebert. regem. 405

PRIMASIUS.
    Notitia ex Cave. 407
    COMMENTARIA IN EPISTOLAS S. PAULI. 417
    In Epistolam ad Romanos. Ibid.
    In Epistolam primam ad Corinthios. 505
    In Epistolam secundam ad Corinthios. 553
    In Epistolam ad Galatas. 583
    In Epistolam ad Ephesios. 607
    In Epistolam ad Philippenses. 625
    In Epistolam ad Thessalonicenses primam. 639
    In Epistolam II ad Thessalonicenses. 615
    In Epistolam ad Colossenses. 651
    In Epistolam ad Timotheum primam. 659
    In Epistolam II ad Timotheum. 671
    In Epistolam ad Titum. 679
    In Epistolam ad Philemonem. 683
    In Epistolam ad Hebraeos. 685
    COMMENTARIA IN APOCALYPSIM. 793
    LIBER PRIMUS. 795
    LIBER II. 819
    LIBER III. 853
    LIBER IV. 877
    LIBER V. 903

VICTOR TUNONENSIS.
    Notitia ex Gallandio. 937
    CHRONICON. 941

LIBERATUS.
    Praefatio ad Liberati Breviarium. 963
    BREVIARIUM causae Nestorianorum et Eutychianorum collectum a Liberato archidiacono Ecclesiae Carthaginensis regionis sextae. 969
    CAPUT PRIMUM---Prooemium. Ibid.
    CAP. II.---De Paulo Samosateno, et quod auctor sit Nestorianae haeresis. 971
    CAP. III.---De Apollinario, et quod auctor sit Eutychianae haeresis. 972
    CAP. IV.---De Nestorii ordinatione et ejus haeresi. 974
    CAP. V.---De synodo Ephesina prima, et Nestorii damnatione. 976
    CAP. VI.---De discordia Cyrilli Alexandrini et Joannis Antiocheni. 979
    CAP. VII.---De ordinatione Maximiani Constantinopolitani episcopi. 982
    CAP. VIII.---De pace Cyrilli et Joannis. Ibid.
    CAP. IX.---De Cyrilli epistolis pro Orientalibus. 986
    CAP. X.---De Nestorianorum scandalo et monachis Armeniae. 989
    CAP. XI.---De Eutyche presbytero et hegumeno, et ejus haeresi, ejusdemque damnatione. 998
    CAP. XII.---De synodo Ephesina secunda, et Flaviani morte. 1003
    CAP. XIII.---De synodo Chalcedonensi et de damnatione Dioscori. 1010
    CAP. XIV.---De exsilio Doscori et ordinatione Proterii Alexandrini episcopi. 1016
    CAP. XV.---De ordinatione Timothei Aeluri et de morte Proterii. 1017
    CAP. XVI.---De ordinatione Timothei catholici et Petri haeretici. 1019
    CAP. XVII.---De ordinatione Joannis catholici et damnatione Acacii. 1022
    CAP. XVIII.---De episcopis Alexandrinis. 1026
    CAP. XIX.---De Severo, Juliano ac Macedonio. 1032
    CAP. XX.---De Gaiano et Theodosio. 1036
    CAP. XXI.---De Agapeto papa et Anthimo Constantinopolitano episcopo. 1038
    CAP. XXII.---De Silverio et Vigilio. 1039
    CAP. XXIII.---De Paulo Alexandrino episcopo, et monachis Hierosolymorum. 1044
    CAP. XXIV.---De Pelagio et Theodoro. 1049
    DISSERTATIO ad Liberatum, de quinta synodo et quae eam praecesserunt. 1051
    CAPUT PRIMUM.---De tempore quo Justinianus imperator adversus Origenem sanctionem edidit. 1052
    CAP. II.---De concilio Constantinop., quod Mennas coegit, jubente Justiniano, in causa Origenis et Origenistarum. 1059
    CAP. III.---De tempore quo Justinianus adversus tria capitula edictum composuit. 1062
    CAP. IV.---De concilio Constantinopoli habito a Menna in causa trium capitulorum. 1067
    CAP. V.---An damnatus sit reipsa Origenes in syn. V. 1073
    CAP. VI.---Observationes ad acta synodi V. 1090
    CAP. VII.---De confirmatione synodi V a sedis apostolicae antistitibus. 1093
    ADDENDUM ad Victoris Capuani opera. 1097

FINIS TOMI SEXAGESIMI OCTAVI.

