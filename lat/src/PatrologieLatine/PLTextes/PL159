
PATROLOGIAE TOMUS CLIX.

S. ANSELMUS EX BECCENSI ABBATE CANTUARIENSIS ARCHIEPISCOPUS. / EADMERUS MONACHUS CANTUARIENSIS. / GUNDULFUS ROFFENSIS EPISCOPUS. / PHILIPPUS FRANCORUM REX. / S. HUGO CLUNIACENSIS. / WALRAMUS EPISCOPUS NUMBURGENSIS. / GILBERTUS EPISCOPUS LUNICENSIS. / GISLEBERTUS ABBAS WESTMONASTERIENSIS.

TOMUS SECUNDUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA : ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR : CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLIX.


S. ANSELMUS EX BECCENSI ABBATE CANTUARIENSIS ARCHIEPISCOPUS.



EADMERUS MONACHUS CANTUARIENSIS.



GUNDULFUS ROFFENSIS EPISCOPUS.



PHILIPPUS FRANCORUM REX.



S. HUGO CLUNIACENSIS.



WALRAMUS EPISCOPUS NUMBURGENSIS.



GILBERTUS EPISCOPUS LUNICENSIS.



GISLEBERTUS ABBAS WESTMONASTERIENSIS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume title page
SAECULUM XII

S. ANSELMI

EX BECCENSI ABBATE CANTUARIENSIS ARCHIEPISCOPI

OPERA OMNIA

NEC NON

EADMERI MONACHI



HISTORIA NOVORUM

ET

ALIA OPUSCULA

LABORE AC STUDIO D. GABRIELIS GERBERON Monachi Congregationis S. Mauri AD MSS. FIDEM EXPURGATA ET AUCTA EDITIO NOVA, OPUSCULIS RECENS EDITIS ILLUSTRATA Accedunt auctores alii nonnulli quos Elenchus enumerat aversa pagina ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS SECUNDUS
VENEUNT 2 VOLUMINA 14 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM EU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLIX CONTINENTUR.


S. ANSELMUS CANTUARIENSIS ARCHIEPISCOPUS (OPERUM TERTIAE PARTIS CONTINUATIO.)
Epistolae	col.9
Appendix spuriorum	271



EADMERUS CANTUARIENSIS MONACHUS.
Vita S. Anselmi.	345
Historia Novorum.	ibid.
Liber de excellentia Virginis Mariae.	557
De quatuor virtutibus quae fuerunt in beata Maria ejusque sublimitate.	579
Liber de beatitudine coelestis patriae.	587
Liber de S. Anselmi similitudinibus.	605
Vita S. Vilfridi.	709
---S. Bregwim.	753
---S. Oswaldi.	761
---S. Dunstani.	785
---S. Odonis.	789
Epistola ad Glastonienses.	789
Epistola ad monachos Wigormenses.	807



GUNDULFUS ROFFENSIS EPISCOPUS.
Epistolae.	835



PHILIPPUS FRANCORUM REX.
Epistolae.	837



S. HUGO ABBAS CLUNIACENSIS.
Epistolae.	927
Statuta pro Alphonso rege.	945
---pro Lamberto S. Bertini.	ibid.
Exhortatio ad sanctimoniales.	947
Commonitorium ad successores suos.	949
Imprecatio.	951



WALRAMUS EPISCOPUS NUMBURGENSIS.
Epistolae.	985
De vita S. Leonardi confessoris.	993



GILBERTUS EPISCOPUS LUNICENSIS.
De usu ecclesiastico.	995
De statu Ecclesiae.	998
Epistola ad Anselmum.	1003



GISLEBERTUS CRISPINUS ABBAS WESTMONASTERIENSIS.
Disputatio Judaei cum Christiano.	1005





Main volume text




OPERUM SANCTI ANSELMI TERTIAE PARTIS CONTINUATIO




[Col. 0009]
[EPISTOLARUM LIBRI QUATUOR.]



EPISTOLARUM LIBER TERTIUS EAS CONTINENS QUAS SCRIPSIT CANTUARIENSIS ARCHIEPISCOPUS


[Col. 0009A]
EPISTOLA PRIMA. ANSELMI AD MONACHOS BECCENSES. [1 1Kb]

Se quantumvis reluctantem electum esse Cantuariae archiepiscopum. Cui electioni ut consentiant ipse suadet.

362 Suis dilectissimis et desideratissimis domnis fratribus et filiis, servis Dei Becci commanentibus, frater ANSELMUS, post Deum corde suus illorum: sancti Spiritus semper regi consilio et consolatione gaudere.

Quaecunque scripta vel dicta communiter, vel singuli de affectu cordis vestri mittitis dilectissimo et desideratissimo vestro, et quae nec lingua potest exprimere, nec calamus, omnia expresse et aperte scripta sunt in corde meo. Insuper et multa alia ex [Col. 0009B] affectu et intellectu meo, quae utinam similiter scripta et expressa essent in corde vestro. Ibi, scilicet, in intimis meis, ibi ea lego et relego, volvo et revolvo saepe coram Deo. Quod quo affectu faciam, videt ipse intus et foris; testantur lacrymae meae, et voces, et rugitus a gemitu cordis mei, quales nunquam de me illo dolore memini exiisse ante diem illam, in qua sors illa gravis archiepiscopatus [2 1Kb] Cantuariae visa est super me cecidisse. Quas voces, gemitus, ut puto, non simulaverunt confectiones, sed gladii doloris animam meam [3 1Kb] penetrantes [4 1Kb] extorserunt, et adhuc extorquent confixiones. Quod ignorare nequiverunt illi qui ea die vultum meum inspexerunt, quando me episcopi et abbates, aliique primates ad ecclesiam trahentes reclamantem et [5 1Kb] contradicentem [Col. 0009C] rapuerunt, ita ut dubium videri posset utrum sanum insani, an insanum traherent sani; nisi quia illi canebant et ego magis mortuo quam viventi colore similis stupore et dolore pallebam; et illi, qui postea ipsa die me inusitate lugentem, dolore rationem superante, cum intente mihi licuit cogitare et vestram dilectionem, [Col. 0010A] et onus quod meae imbecillitati impedebatur, de longe audientes accurrerunt, et videntes me aut animam aut sensum amissurum timuerunt; et hoc timore aqua benedicta me aspergentes, eam mihi potandam porrexerunt. Forsitan mihi erubescendum est, quia vulnera doloris sic animam meam totam intentam in scissuram sui ab animabus vestris et in grave periculum suum superaverunt, et adhuc sic superant, ut gemitus profundos fluentibus lacrymis saepe toleret. Sed certe non erubesco confiteri quia timor Dei et charitas hominum, maxime vestra, sic eam vulneraverunt et vulnerant. Quae omnia testimonium perhibent conscientiae meae, quo desiderio quave procuratione exspectavi celsitudinem et onus archiepiscopatus, et quo gaudio suscipio. Quod si [Col. 0010B] aliqui de me aliter suspicantur, quam mea de se conscientia coram Deo judicet, consolatur me quia pro minimo mihi debet esse ut ab illis dijudicer, aut ab humano die. Et quia hanc vitam transituri sumus per infamiam, et bonam famam, ut seductores [6 1Kb] et veraces, sicut qui ignoti, et cognoti, tantum conscientia mea non me accuset [7 1Kb] ante Deum. Huic autem de me electioni imo violentiae, hactenus quantum potui, servata veritate, reluctatus sum; sed jam velim, nolim, cogor fateri quia quotidie judicia Dei magis ac magis conatui meo resistunt, ut jam nullo modo videam me ea posse fugere, nec sine gravi malo corporali et spirituali ex utraque parte, nec sine ira Dei intentionem conceptam me posse, aut ullum alium, aliquatenus impedire. Unde jam non [Col. 0010C] tam hominum quam Dei, contra quem non est prudentia aut fortitudo, victus violentia, hoc solo intelligo me uti debere consilio, ut postquam oravi quantum potui et conatus sum ut, si possibile esset. calix iste transiret a me, ne biberem illum, et orationem meam videns repelli conatumque frangi, jam [Col. 0011A] dicam Deo Verumtamen non sicut ego volo, sed sicut tu vis. Cum enim ex utraque parte Deum timeam; nec aliquid nisi Deum, et homines propter Deum, utrinque [8 1Kb] , diligam, nihil mihi puto tutius in re tam periculosa quam ut, meum sensum et voluntatem postponens, me sensui et voluntati Dei penitus committam.

Et quamvis in hac re mihi nimis sit grave date et vobis accipere [9 1Kb] consilium quod contra meum [10 1Kb] et vestrum affectum sit, tamen quia ego et vos magis sumus Dei quam ego vester, aut vos mei : sive enim vivimus sive morimur, Domini sumus (Rom. XIV, 8), non audeo in causa Dei, et in tanta necessitate mihi commissis ad consulendum, quidquid homines suspicentur, meum coram Deo subtrahere consilium. Consulo igitur dilectissimis dilectoribus meis ut nulla [Col. 0011B] res faciat vos pertinaciter ordinationi Dei obviare, quia quasi peccatum hariolandi est, nolle acquiescere (I Reg. XV, 23); et : Durum nimis est, contra Dei stimulum calcitrare (Act. IX, 5). Ad hoc enim res ista indubitabiliter judicio Dei perducitur, ut necesse sit me, si quid boni Deus dignatur [11 1Kb] per me operari, servire et prodesse vobis, et multis aliis; aut omnino nec mihi, nec vobis, nec aliis; non deficiente voluntate, sed potestate.

Quod si ob vestram pertinaciam contigerit, facietis senectutem meam in inconsolabili tristitia deduci et 363 deficere, propter magna et multimoda mala quae inde sequentur, et mihi et vobis juste videbuntur imputari, etiam ab iis qui modo ea non praevident. Si enim sciretis ipsa sola dilatio quanta mala jam [Col. 0011C] fecit corporibus et animabus, et quam exsecrabilis illa sit, et illi pariter per quos fit, melioribus et prudentioribus, ipsi quoque populo Angliae, puto quia et vos (si inhumani non estis) eamdem dilationem exsecraremini [12 1Kb] . Mirum forsitan vobis videtur quod dico; et multi qui me intus non vident et praecipites sunt alienas conscientias, quas ignorant, judicare; de me perversum aliquid jubicabunt, quia sic vobis de hac re loquor. Sed coram Deo loquor, cui revelo viam meam, et spero in eo, ut ipse faciat (Psal. XXXVI, 5) quia non me accusat coram eo conscientia mea quod me concupiscentia terrenarum divitiarum, aut celsitudinis, ad haec dicta trahat.

Si quis deinceps aliter de me senserit, puto quia adversus veritatem erit, et Deus mihi testis adversus [Col. 0011D] illum erit. Valete; et Dominus, qui dirigit mansuetos in judicio, et docet non rigidos [13 1Kb] (Psal. XXIV, 9), sed mites, vias suas, dirigat sensus vestros et voluntates in hujus negotii judicio.





EPISTOLA II. OSBERNI AD ANSELMUM.

Ei consulit humiliter subire onus Cantuariensis archiepiscopi.

Domino sanctissimo, charissimo electo Anglorum [Col. 0012A] archiepiscopo ANSELMO, suus quod semper erat, et semper esse desiderat servus, et filius, frater OSBERNUS; ita rectis consiliis agi, ut Deum recta consilia dantem valeat promereri.

Cum te, charissime domine, in omni veritatis cognitione scientissimum esse sciam, mirum valde quod in hac sola re sic omnimoda veri cognoscendi scientia aufugerit, ut quod Deo placitum sit in eo, quod communis de te sanctae ecclesiae sententia tulit, ignorare possis. Aut si animus tuus in hanc potissimum sententiam vergit, ut quod generalis electio, vel omnium, vel certe quam multo maxime plurium, et eorum sapientissimorum, Deo placere clamat, solus tu displicere contendas, verendum, pretiosissime domine, ne prae omnibus hominibus melior sanctiorque [Col. 0012B] videri velle videaris, dum quod illi rectissime intelligunt, rectius quasi a te intellectum defendere coneris.

Ut enim in offenso dulcissimo mihi amore tuo loquar, aut cunctis, quod non credimus, meliorem te fateberis, quippe cui soli revelatum est quod universae Anglorum Ecclesiae fas non erat revelari; ant facias necesse est quod universalis Anglorum Ecclesia [14 1Kb] suadet, hoc est, ut pontificalis infulae principatum inter beatos apostolos suscipere non renuas.

Sed forte exspectas Deum majoribus, quod coepit, induciis probaturum : non ausim dicere, propterea quod te sapientissimum scio; sed timeo ne talia quaerenti ex obliquo respondeatur : Non tentabis [Col. 0012C] Dominum Deum tuum (Matth. IV, 7). Quid namque insignius ad te eligendum ostenderet Deus, quam, ut tu promovereris, regem triumphis nobilem, severitate cunctis formidabilem, lecto decubuisse, ad mortem usque aegrotavisse; te autem provecto, statim eumdem respiravisse, convaluisse, atque ex fero et immani mitissimum pariter ac mansuetissimum redditum fuisse ? Quid, inquam, aut effectum dulcius, aut ad innocentiam praestantius, quam te ante lectem aegrotantis violenter pertractum; dextram aliorum dextris impudenter de sinu extractam sinistram [15 1Kb] , ne sororem juvaret, fortiter retentam virgam, caeteris digitulis pertinaciter occlusis, pollici atque indici crudeliter impactam, post haec toto corpore e terra te elevatum, episcopalibus brachiis ad ecclesiam [Col. 0012D] deportatum, ibique, adhuc te reclamante, et importunis nimis obsistente, Te Deum laudamus esse cantatum ?

Quid, inquam, vel ad divinas laudes magnificentius, vel ad humana spectacula gaudentius, quam quod in tua electione, exclusis omnibus transactae tempestatis afflictionibus, omnia ad proprii juris possessionem veluti jubileo termino cucurrerunt [16 1Kb] , dum vincti ad expeditionem, carcerati ad lucem, captivi [Col. 0013A] ad libertatem, oppressi dirissimis exactorum furoribus redierint ad erectionem.

Omnia haec te loquuntur, tibi famulantur, tuis meritis ascribuntur. Quod si omnes hae divinae blanditiae ad consentiendum te non excitaverint, profecto noveris districta animadversione aequissimum judicem tecum acturum, taliterque in die extremi judicii [17 1Kb] adversum te propositurum : O homo meis uberibus nutrite, meis virtutibus ditate, meis doctrinis illuminate, meis honoribus sublimate, quam tibi molestiam ingessi, ut me praeceptorem fugeris, monitorem contempseris, imponentis mei jugum erecta cervice abjeceris ? Nonne satius erat nihil mihi de tuo contulisse, quam quae mea fuere crudeliter abstulisse? Annon constabat per tuam negligentiam ablatum, [Col. 0013B] quod per tuam mihi diligentiam non est allatum? Cur non cogitabas [18 1Kb] infinita hominum millia te occidisse, dum paucorum volebas saluti consulere? Ecce etenim sponsa mea, sancta Cantuariensis Ecclesia, apostoli mei Petri benedictione a principio sanctificata, piissimo piissimi Gregorii studio nobiliter fundata, SS. Bonifacii, Honorati, Vitaliani, Agathonis [19 1Kb] , et caeterorum orthodoxorum Patrum singulari semper privilegio donata; ad quam, salva Romanae et apostolicae sedis auctoritate, omnium circa regionum Ecclesiae in suis oppressionibus confugere, atque ab ea tuendae [20 1Kb] libertatis praesidia expetere simul ac suscipere solebant; ecce illa talis omnium peripsema effecta, omnium pertranseuntium pedibus conculcata, non solum nulla perditae libertatis, [Col. 0013C] jura [21 1Kb] caeteris restituere, sed nec sua multo tempore valuit illibata custodire. Homines autem, quos ei ad custodiam castitatis deputavi, a quibus servandae integritatis illius fidem accepi, non modo ipsi nihil defensionis adversus alios incaesti cupidos paravere, imo [Col. 0014A] ipsi flagitiosissimum corruptionis negotium meditati sunt. Cumque illa, non immemor quam fuerit magno acquisita, quam legibus convincta [22 1Kb] , quam denique [23 1Kb] muneribus dotata, reluctando succlamasset, illi, abreptis ornamentorum suorum vestibus, nudam, venalem et confusione plenam eamdem reliquerunt. Exclamat itaque multiplex filiorum caterva, quos in lavacro secundae nativitatis ipsa mihi genuerat, et intra gremium sanctae dilectionis tenerius nutrierat, maternae cupiens verecundiae mederi, ejusque nuditatem oppanso velamine tueri. Ecce qui matrem afflixerant, gravioribus in filios molestiis desaeviunt, dum hunc ab uberibus raptum miseranda caede discerpunt, illum ferrugiendo stridore premunt, alter caeca latibula inhabitat; alius longa exsilia deplorat. [Col. 0014B] Quodque ad scelus praecipuum fuerat, dum se adulteri homines scelerata calliditate innocentes prodere vellent, in tantum apud terrenas potestates odium matrem cum prole adduxerunt, ut quicunque eos interficeret, obsequium se praestare Deo arbitraretur. Ultimum vero et quasi palmare totius mali flagitium exstitit, cujus radix si in lucem solis hujus perlata fuisset, non solum hanc exhorreret Christianus, verum etiam omnis exsecraretur paganus, Judaeus, atque haereticus. Ego autem ultra non ferens tantam sponsae meae calamitatem ex tota [24 1Kb] hominem plenitudine te, Anselme, elegi, atque ad zelandum pro 364 me amicum sponsi exhibui, doctrinam contuli, virtutem largitus sum. Praemonstravi oraculis, comprobavi [Col. 0014C] miraculis; verum tu mihi praetulisti Normanniae comitem, Deo vermem, viventi mortalem, latitudini Anglorum angustae solitudinis nidum. Excessit ne animo Petrum apostolum Antiochiae intronisatum, nec tamen ullorum singultibus, ne Romanos experiretur [(1) 8Kb] furores, praepeditum ? Cur te fugit [Col. 0015A] Pauli caput Miletinorum atque Ephesiorum fletibus irroratum; nec tamen a sulcando aequore, quod eum ad exteras transmitteret nationes, prohibitum ? Rogo, hominum sapientissime, si talibus te sententiis judex impeteret, nonne, rationum pondere pressus, Parce, judex, clamares [25 1Kb] ? Jam vero, si illam, cui tu noviter attitulatus es, Ecclesiam non tanti apud Deum meriti esse dixeris, grande ejus meritum licet agnoscas [26 1Kb] . Laurentium namque archiepiscopum multo verbere a praefato apostolo novimus flagellatum, propterea quod, paganorum metu conterritus, fugam inierit, et eamdem Ecclesiam adhuc in fidei perceptione [Col. 0016A] rudem, derelinquere tentaverit. Idem beatissimo confessori Christi Dunstano [27 1Kb] idem apostolus cum coapostolis Paulo et Andraea splendens apparuit, eique tradens gladium verbo Dei inscriptum, futurum illum, ut postea evenit, ejusdem Ecclesiae pontificem praefiguravit. Quod si tanta Christi et apostolorum dignatio super eamdem Ecclesiam ab initio fuisse perhibetur, magno tibi providendum est opere, qui sanctissimam scientiam habes, ne hujus dignationis participium refugias, cum neque sis privata gratia. exhibitus, neque mercenarius, neque Simonis discipulus, sed quem et divina vocavit electio, et apostolica [Col. 0017A] informavit institutio. Praeterea, quamvis monitore non egeas, pro affectu tamen monere te audebo, ut nihil inconsulte agas, nec alieno multum a nobis consilio, sive id consecratione tua sit, sive in rebus Ecclesiae dandis aut mutandis, ideo quod novimus sanctissimum praedecessorem tuum multa primo adventus sui tempore ordinasse, quae omni tempore postmodum sibi displicuere. Sunt enim plures qui circa destructionem Ecclesiae semper laboraverunt, qui nunc putant quam maxime se regnaturos, dicentes te cum Deo semper acturum, res Ecclesiae non curaturum, quasi res Ecclesiae curare non sit cum Deo agere. Sed, Deo auxiliante, cum te cognoverint, quemadmodum ego, puto illos secus dicturos ac sensuros. Jam nunc repeto omnibus [Col. 0017B] medullis quod promisi salutando, orans Deum ita te rectis consiliis agi, ut Deum recta consilia dantem valeas promereri, Domine sanctissime, sapientissime, et super omnes animo dulcissime.





EPISTOLA III GONDULFI EPISCOPI AD MONACHOS BECCENSES.

Ut non tristentur de erepto sibi abbate Anselmo.

GONDULFUS gratia Dei Roffensis episcopus, dominis et amicis suis charissimis, servis Dei, Becci consistentibus, salutem et fideles orationes.

Charissimi, vestrae dilectioni cognitum est quantum temporis sit ex quo Anglica Ecclesia proprio est orbata et destituta pastore, atque omni paterna [Col. 0017C] desolata consolatione. Sed Deus ploratus orphanorum, gemitus et suspiria hactenus longissima viduarum, preces quoque fidelium suorum miseratus exaudiens, tandem sua gratia eam consolando visitare dignatus est. Ipsius namque inenarrabili potentia operante, dedit Dominus noster rex Anglorum consilio et rogatu principum suorum, cleri quoque et populi petitione et electione, domino abbati Anselmo Cantuariensis Ecclesiae gubernationem. Quod quidem piissima Dei operatione et ordinatione factum esse non dubium est. Qua propter humiliter mandamus, et vehementer precamur, ut fratres charissimos, quatenus omnem tristitiam vel cordis indignationem, si qua est, deponentes, divinae voluntati, operationi, et bonorum virorum electioni nequaquam resistatis, [Col. 0017D] sed Deo gratias agentes, quod factum est, cum gaudio et bona voluntate concedatis. Est etiam aliud quod vos latere non debet. Impediri quidem res ista fortassis ad tempus potest, omnino autem remanere nullo modo potest. Verum enim dico vobis, notitia et consilium hujus rei multum processit, et sine dubio usque ad sedem apostolicam jam pervenit. Utimini igitur sapienti consilio, et per charitatem facite sine dilatione, quod quandoque facturi estis sine dubitatione. Valete.


[Col. 0018A]
EPISTOLA IV. ANSELMI AD MONACHOS BECCENSES.

Ut ipsi Anselmo et regi scribant se ultro consentire electioni illius in archiepiscopum Cantuariensem.

Dominis, et fratribus, et filiis dilectissimis monachis Beccensibus, dilectissimus et abbas eorum, frater ANSELMUS : continua Dei protectione, et consolatione gaudere.

Quod humiliter per dominum Balduinum et dominum Tesonem petivistis, et si praesens essem, supplici devotione per vos petivissetis, paterno et pio affectu [28 1Kb] omnibus petentibus, ut filiis dilectissimis, concedo quod ex me est, et oro Deum ut ipse misericorditer concedat quod ex ipso est. Cum de sorte archiepiscopatus, quae super me divina cecidit dispositione, [Col. 0018B] loquor vobiscum, valde alienum et a me et a vobis videtur, si consideretur mutuus noster affectus [29 1Kb] , me vobis inde consulere, et vos mecum consilium accipere. Si quis consideret quia plus Deo quam nobismetipsis debemus, non ei mirum videbitur, si ego in causa Dei commissis mihi ad consulendum, quos nullo modo eisdem ipsis testibus, a recto volo deviare, consulo contra meum [30 1Kb] et illorum affectum, secundum voluntatem Dei. Benefecistis, quia concessionem vestram mihi per domn. Tesonem mandastis, quandoquidem res nec per me vos mutari potest; sed melius facietis, si per epistolas unam regi, alteram mihi mandabitis quia quod Deus dignabitur de me disponere, et idem rex et omnes qui Domini sunt Ecclesiae nostrae ordinaverint secundum timorem [Col. 0018C] Dei, et archiepiscopus noster religiosa et ecclesiastica ratione jusserit, et mihi videbitur, humili devotione propter timorem Dei conceditis, et me Deo et Ecclesiae ejus committitis. Hoc retento, ut, in quantum possibile vobis erit, nostro semper fruamini, quamdiu vivam, consilio. Hoc consulo, hoc hortor, quia sic oportet fieri, ut et vos plus voluntati Dei quam vestrae subditos esse ostendatis; et regis gratiam, quae vobis necessaria est, sine omni proficuo, imo cum damno maximo non perdatis, et mentem meam multis molestiis onustam, onustiorem dissensione vestra non faciatis. Comitissae Lermendensi, quae ad vos venit [31 1Kb] , ut audivi, larga et benigna voluntate honorifice omnibus modis, quibus potestis, secundum voluntatem ejus servite. Grandis enim vester honor [Col. 0018D] est, et multum hoc nostrae profuturum est Ecclesiae, sicut spero; illam ex nostra parte dulciter salutate [32 1Kb] . Valete.





365 EPISTOLA V. OSBERNI AD ANSELMUM.

Ut acceleret suam inaugurationem.

Domino sanctissimo, Patri dulcissimo, jam nunc, quod non sine desperatione dico, Anglorum archiepiscopo ANSELMO, servus et filius suus OSBERNUS: salutes luctu et lacrymis plenas.
[Col. 0019A]

Quousque, dulcissime domine, desideria nostra suspendis? quousque animas nostras tollis? Si tu es qui venturus es, veniendo ad nos, ostende; nec velis diutius bonum differre, quod ab aeterno consilio profectum humano generi Christus dignatus es impertiri. Alioquin, mi dulcissime, commovisti terram et conturbasti eam; potiusque esset mortis non dispendia sustinuisse, quam super tuo nomine aliquid unquam accepisse. Quid enim putas, qui luctus, quae lacrymae adversum te hodie funduntur [33 1Kb] , quae ante hoc tempus in conspectu Dei profundebantur? Quae major potest esse miseria, quam homines, quibus quasi noxiis humoribus corpus Ecclesiae gravabatur, nuperrime vidisse exclusos; et nunc eosdem non modo exclusos, verum etiam videre corpori Ecclesiae [Col. 0019B] incorporatos? Puta, mi dulcissime omnium, adversum te istas esse querelas. Hiccine est ille, de quo tantum gaudebamus, de quo tam magna audiebamus? Ecce quomodo nos decepit, quomodo animas nostras interfecit. Expectavimus [34 1Kb] pacem, et non est bonum; tempus medelae, et ecce clamor. Hiccine est ille, quem Osbernus hos tredecim annos ad populum tantopere laudavit, quem in omni sermone magistrum et sanctissimum et sapientissimum praedicavit? Ecce quomodo fecit novissima nostra pejora prioribus. Credas, nunquam haec desinent dici, nisi desieris elongari. Veni ergo, tantummodo invocetur nomen tuum super nos, aufer opprobrium nostrum; festinandum tibi [35 1Kb] est, princeps esto noster. Erit hoc Deo ad laudem, tibi ad mercedem, nobis ad [Col. 0019C] vitam. Recuperemus in te quod in mortuo sanctissimo Patre Lanfranco nos cum toto mundo perdidimus : quem mortuum semper dolebimus, quoad usque illum in te viderimus. Deus omnipotens, quicunque Anselmum ab incepto praepedierit, anathema in medio hominum sit. Credas me in maxima lacrymarum alluvione ista scripsisse et usque ad mortem sollicitum de te esse. Mater et omnes filii te salutant.





EPISTOLA VI. MONACHORUM BECCENSIUM AD ANSELMUM.

Beccenses Anselmum concedunt Ecclesiae Cantuariensi.

Dulcissimo domino, et Patri suo, divinitus sibi olim dato, abbati ANSELMO, humiles Beccensis Ecclesiae servi, et filii sui : continua Dei in omnibus viis suis [Col. 0019D] protectione dirigi semper et muniri.

Audita concessione domini nostri Northmanniae principis, et archiepiscopi nostri Rothomagensis, quam de vobis ad petitionem regis Anglorum et omnium fere ejusdem gentis principum fecerunt, ut ad culmen, scilicet, promoveamini archiepiscopatus, pro ea etiam quae ad nos de vobis pertinebat, et a nobis [Col. 0020A] expetebatur concessione [36 1Kb] , omnes in unum congregati sumus, unusquisque nostrum de sua sententia ab eo qui praesidebat nominatim est requisitus. Multa hinc et diversa nobis sensa et dicta sunt, quae modo replicanda et exponenda vobis minime [37 1Kb] sunt : finem tantum ipsius rei propter quam convenimus, breviter vobis intimabimus. Pars quaedam nostrum, quamvis pro dulci et unico pietatis erga vos affectu valde dolens atque tristis, propter Dei tamen metum, cujus id nutu atque consilio agi creditur, libenter ad honorem et commodum Ecclesiae Dei, secundum quod vos etiam consulitis, quod de vobis petitur concedit; pars vero nostrum altera, suo potius quam vestro utens atque fidens consilio ardentiori; atque, ut sibi videtur, rectiori [38 1Kb] , amoris [Col. 0020B] vestri zelo, minime id concedit, nec ad concedendum ulli majorum se sive minorum persuasionibus aliquo modo acquiescit. Quae autem pars alteram, aut numero aut ratione praeponderet, domnus Lanfrancus, qui interfuit, et omnia hic apud [39 1Kb] nos gesta sive dicta et vidit et audivit, plenissime per seipsum et sufficienter vobis dicet. Nos enim ista succincte et celeriter multum dictamus, quia urget nos [40 1Kb] festinans lator praesentium, ut sic agamus. Omnipotens Deus vitam vestram in beneplacito suo recte disponat, et ad communem fidelium suorum utilitatem et gaudium, diu eam in praesenti custodiat. Amen.



EPISTOLA VII [41 1Kb] . ANSELMI AD MONACHOS BECCENSES.
[Col. 0020C]

Aegerrime fert se a Beccensibus esse distractum, nec juxta quorumdam malevolorum calumnias ficta humilitate recusasse archiepiscopatum.

Suis dilectissimis domino priori BALDRICO, et aliis servis Dei in Beccensi coenobio commanentibus; servus et conservus eorum frater ANSELMUS divino semper regi consilio, et protegi auxilio.

Quamvis divina dispositio me a vobis corporaliter non sine gravi pioque cordis mei dolore separet, oro tamen Deum, ut dilectio, qua ipso dante [42 1Kb] anima mea vos in utero suo complectitur, indissolubiliter perseveret : per quam, Deo propitiante, semper vester ero servus; quia semper, quantum Deus mihi dabit, ero vestris utilitatibus [43 1Kb] intentus. Nam etsi tanta sit ipsa dilectio, ut saepe cum intente [Col. 0020D] cogito amicos vestros de tam inseparata et contra voluntatem nostram separatione, statim sua quadam tempestate, velut mare ventis, intumescat et conturbetur cor meum, et pluant oculi mei, dulcius tamen mihi est hoc ab illa me tolerare, quam illam a me separare. Novit enim Deus, ante cujus conspectum secundum conscientiam meam loquor, quia plus vos [Col. 0021A] dilexi Deo et vobis, et meipsum vobis, quam vos mihi sive praelationem, aut dominationem, aut possessionem terrenam, quas habebam pro vobis. Quamobrem plus me gravat vestra tristitia de qualicunque, si apud vos est, mei indigentia, quam me consoletur aliqua terrena celsitudo vel opulentia. Ecce nunc in hac ipsa locutione, qua vobis absens loquor dictando, testes mihi sunt lacrymae, quas continere nequeunt oculi mei, et vim mihi facientes singultus gutturis mei inundantes a gemitu cordis mei, obturantes et interrumpendo tardantes scriptori verba oris mei. Quamvis sint quidam, ut audio, qui autem sint, Deus sit, qui aut fingunt malitia, aut suspicantur errore, aut coguntur dicere indiscreto dolore, quod magis trahar ad archiepiscopatum [Col. 0021B] vitiosa cupiditate, quam cogar [44 1Kb] religiosa necesitate. Quibus nescio quomodo possim persuadere quae sit in hac re conscientia mea, si illis non satisfacit [45 1Kb] vita et 366 conservatio mea. Sic enim vixi jam per triginta tres annos in habitu monachico [46 1Kb] , tribus scilicet sine praelatione, quindecim in prioratu, totidem in abbatia annis, ut omnes boni me deligerent qui me noverunt, non mea industria, sed gratia Dei faciente, et magis illi qui me interius et familiarius noverunt; nec aliquis in me videret [47 1Kb] aliquod opus, unde me praelatione delectari cognosceret. Quid ergo faciam? Quomodo propulsabo et exstinguam hanc falsam et odibilem suspicionem, ne animabus eorum noceat qui me propter Deum diligebant, charitatem illis minuendo; aut [Col. 0021C] eorum quibus qualecunque consilium aut exemplum parvitatis prodesse poterat, me pejorem quam sim illis persuadendo; aut etiam horum et aliorum [48 1Kb] qui me non noverunt et hoc audient, malum illis exemplum [49 1Kb] proponendo? Deus, tu qui omnia scis, non me justifico secundum examen districti judicii tui, quia ille magnus Apostolus tuus, qui dicere potuit : Nihil mihi conscius sum (I Cor. IV, 4), cum hoc dixisset, subdidit : Sed non in hoc justificatus sum, qui autem judicat me Dominus est. Et vir ille simplex et rectus, timens Deum et recedens a malo, cui te ipso teste, non erat similis in terra, dixit, verebar omnia opera mea (Job IX, 28) : sed secundum quod anima mea comprehendit conscientiam suam, coram te dico eam, ut omnes qui hanc meam epistolam [Col. 0021D] legent aut audient, sub tuo testimonio sciant et credant eam. Tu, Domine, vides, et tu esto testis meus, quia nescio, sicut mea mihi conscientia dicit, quid me rapiat [50 1Kb] aut alliget ad consensum archi episcopatus, ad quem subito raptus trahor, amor alicujus rei quam servus tuus contemptor mundi debeat contemnere; et quia, si mihi liceret servata [Col. 0022A] obedientia et charitate, quas propter te, quantum dedisti, volo custodire, potius eligerem sub praelato, sicut monachus, servire et obedire, et ab illo consilium animae meae et necessaria corporis mei accipere, quam aliis hominibus dominari aut praeesse, sive ad animarum gubernationem, sive ad corporalem sustentationem, aut terrenas divitias possidere. Tu vides, et tu esto testis meus, quia, sicut mea mihi conscientia dicit, nescio quomodo me sine peccato possim evolvere ab hac me eligentium intentione; et quia timor tuus, et charitas, et obedientia, quas tibi et Ecclesiae tuae debeo, me cogunt, me ligant, ut non audeam religiosis precibus eorum, et magno sicut mihi ostendunt, desiderio pertinaciter contradicere. Domine, si fallit me conscientia [Col. 0022B] mea, ostende mihi meipsum et corrige me, et dirige in conspectu tuo viam meam (Psal. V, 9). Et sive mihi placeat, ut quod inceptum est ab hominibus de hac [51 1Kb] mea electione fiat, sive potius ut non fiat, Deduc me in via tua, et ingrediar in veritate tua (Psal. LXXXV, 11). Domine, tu vides, sicut dixi, conscientiam meam, tu esto mihi testis ad eos qui aliter de me suscipiantur; et ostende illis eam, ne laedant suas aut aliorum animas, male eam judicantes. Ecce, dilectissimi fratres mei, audistis vere conscientiam meam de archiepiscopatus desiderio, sive contemptu. Si enim Deo sciens mentior, nescio cui verum dicam. Si quis deinceps contra hoc, quod de hac re sub testimonii Dei invocatione dixi, me voluerit aperte vel callide male alicui [52 1Kb] commendare, [Col. 0022C] puto quia Deus erit mecum adversus eum, et pro me respondebit ei; ego vero consolabor me sub testimonio Dei. Certus autem sum quia quidquid haec falsa suspicio alicui animae vel nocebit, peccatum hoc super se suscipient, si plures sunt, auctores ejus; et sive unus sive plus sint, maxime super eum erit qui maxime auctor ejus est. Ad ea vero quibus quidam vestrum putant me potuisse rationabiliter electioni praedictae resistere, breviter respondeo. Dicunt enim : Quando coactus est ut noster abbas fieret, tradidit se nobis in servum in nomine Domini. Bene, quia hoc feci in nomine Domini. Quid hic intelligunt? An putant me jurasse vobis servitutem per nomen Domini? utique non [Col. 0022D] hoc feci. An quod Dominus dicit : Si quid petieritis in nomine meo (Joan. XVI, 24) sic intelligendum est, ac si diceret : Si juraverit Patri, petendo aliquid per nomen meum ; aut quando dicimus : Adjutorium nostrum in nomine Domini (Psal. CXXIII, 8), aut quoties facimus aliquid, sive dicimus [53 1Kb] in nomine Domini, toties juramus per nomen Domini? Nequaquam : quomodo autem illa intelligatur. nihil nunc [Col. 0023A] ad me; quod vero ego tunc [54 1Kb] dixi in nomine Domini, intellexi et intelligo, in Domino, hoc est in Deo. Quae in Deo fiunt, secundum Deum, id est, recte fiunt. Cum ergo tradidi me vobis in servum in nomine Domini, tradidi me vobis in servum, quantum potui, secundum Deum. Judicate nunc, si hoc modo abnegavi; aut si potui secundum Deum abnegare dispositionem Dei de me, cui vellem, nollem, recte subjacebam; aut obedientiam, cui me penitus tradideram. Cum enim professus sum monachum, abnegavi meipsum mihi, ut deinceps meus non essem, id est non viverem secundum propriam voluntatem, sed secundum obedientiam : vera autem obedientia aut est Deo, aut Ecclesiae Dei, et post Deum maxime praelatis. Hanc ergo non abjuravi, [Col. 0023B] nec abnegavi; sed potius servavi, cum dixi, ln nomine Domini. Discite itaque quid vobis tunc dedi. Hoc utique, ut me vestro non possem subtrahere propria voluntate servitio; nec quaerere ut subtraherer, nisi ea cogente dispositione et obedientia, quarum prius secundum Deum servus eram. Quod autem feci, si aliter fecissem quam dixi, certe vos monachi non essetis, si quod contra Deum vobis promisissem, exigeretis. Nunquam antequam concederetis me ad archiepiscopatum promoveri, hanc meam vobis factam deditionem alicui exposui, sed objiciebam eam quasi firmissimum obstaculum, ne promoverer; donec intellexi me volentes promovere in tanta suae voluntatis persistere constantia, ut et ad hoc [55 1Kb] nihil obesse intelligerent, et ab [Col. 0023C] incepto se nullatenus [56 1Kb] , aut velle, aut debere desistere assererent. Dicunt etiam quidam quia et vobis secundum Deum datus eram; et quibus recte praelatus eram, non recte me posse auferri ab illis, nec me debere concedere [57 1Kb] . Beatus Martinus [58 1Kb] secundum Deum abbas erat, et tamen monachis est ablatus, et clericis, et monachis et laicis viris, et mulieribus est praelatus. Petrus apostolus, puto quia secundum Deum Antiochiae cathedram episcopalem tenebat; nec tamen dicit aliquis quia peccavit, cum deserendo eam, studio majoris fructus Romam migravit. An ideo dicendum est quia non diligebant priores discipulos suos, aut quia postea minus eos dilexerunt; aut quia Deus comtempsit et [Col. 0023D] deseruit eos, quia isti eos corporaliter deseruerunt? utique non est dicendum, fratres. Non me comparo magnitudini eorum; sed tamen non ideo sum damnandus, si de me facit Deus aliquid ad similitudinem eorum. Forsitan dicit aliquis : Non es homo, cui tanta res conveniat [59 1Kb] . Hoc ipsum de me corde et ore judico. Sed dicunt mihi, qualiscunque sis, te volumus, te non dimittimus. Reminiscuntur quidam quia dicere solebam quod nollem vivere nisi vobis, [Col. 0024A] et quia nunquam aliam praelationem haberem quam Beccensem. Sed hoc secundum affectum meae voluntatis dicebam, et secundum hoc, quod in defensione et responsione mea, si ad aliam praelationem vocarer, confidebam. Sed quid si Deus ordinat ut etiam aliis vivam et serviam ? An debeo superbe resistere? Et ego et vos plus sumus Dei quam ego vester, et vos mei. Princeps apostolorum dixit Domino : Non lavabis mihi pedes in aeternum (Joan. XIII, 8). Talis erat voluntas ejus. Sed quid Dominus? Si non lavero tibi pedes, non habebis partem mecum (ibid.). Et Petrus quid? Domine, non tantum pedes, sed et manus et caput (ibid., 9). Tamen non ideo illum Deus damnavit, quia sententiam suam pro divina mutavit, imo ad pedes ejus se humiliavit. Praesumebam [60 1Kb] [Col. 0024B] 367 de fortitudine et ingenio meo ad me defendendum; sed fortior et ingeniosior me Deus fuit, et ideo praesumptio mea nihil fuit. Insipienter me locutum esse forsitan dicet aliquis, quasi me justificando et dignum archiepiscopatu probando; sed falsi calumniatores mei me coegerunt, ne vos aut aliquem alium veneno suae falsitatis inficiant. Nec nitor me dignum archiepiscopatu probare, sed falsum crimen expurgare [61 1Kb] . Sed de his, unde hactenus locutus sum, nunc ista sufficiant. De consolatione vero vestra pauca subjicio. Precor itaque vos, fratres mei dilectissimi, ut non contristemini ultra modum propter absentiam meam. Certe tristitia vestra mea est tristitia et consolatio vestra mea consolatio est. Non sit in homine spes vestra, sed [Col. 0024C] in Deo; quia si quid vobis profui, non a me fuit, sed ab eo. Multi propter me, et fere omnes, Beccum venistis, sed nullus propter me monachus factus est; nec propter spem retributionis meae vos Deo vovistis; ab illo cui totum dedistis quod habuistis, ab illo exspectate totum quo indigetis. Jactate cogitatum vestrum in Domino, et ipse vos enutriet. Convertite totam curam ad illi serviendum; et ipse suscipiet totam curam vestram ad vos nutriendum. De me vos precor, ne minus me diligatis, si Deus de me facit voluntatem suam; et ne propter hoc perdam, si aliquando volui facere voluntatem vestram, quia non audeo, nec debeo, nec possum Deo resistere, nec adhuc video quomodo me possim [Col. 0024D] Ecclesiae Anglorum subtrahere, nisi Deo resistendo.

Appareat quia non me vobis solummodo dilexistis, sed et Deo, et mihi. Orate pro me, ut quidquid fiat de me, bono fine per gratiam Dei consummetur. Abbatem vestrum ex hac hora nolite me exspectare; sed dilectorem vestrum et sollicitum pro vobis, quandiu vivam, Deo servante voluntatem quam mihi de vobis dedit, scitote. Nunquam tamen dimittam potestatem ligandi et solvendi, et vobis consulendi, [Col. 0025A] quam habui in vobis, quandiu abbas, qui post me erit, et vos, qui sub illo eritis, hoc mihi concedetis : flendo et vix dico. Domino nostro Jesu Christo, et piae genitrici ejus Mariae, et beato Petro, cui ipse commendavit oves suas, et beato Benedicto (secundum cujus regulam obedientiam professi [62 1Kb] estis) et aliis sanctis Dei vos commendo, dilectissimi fratres mei, et eorum meritis et intercessionibus ipse qui vos redemit sit vester [63 1Kb] abbas, sit vester custos, ipse faciat vos post hanc vitam beate vivere in regno suo. Ibi sua pietate tribuat mihi vos videre, et vobiscum sine fine gaudere, qui est Deus benedictus in saecula. Amen. Mirantur multi ex vobis, quos tam dulci et familiari dilectione amplectebar, ut unicuique videri posset me nullum alium pariter dilexisse, [Col. 0025B] cur non illis singulis aliquam nostrae dilectionis commemorationem scribo. Sed sciant quia non hoc facit oblivio mea, sed multitudo eorum. Et forsitan faciam, cum magis opportunum erit; et si non omnibus, saltem aliquibus. Hoc tantum ad praesens illis dico, ut reminiscantur quia non ob aliud eos sic dilexi, nisi ut ipsi Deum et animas suas diligerent. Ipsi sunt mihi testes, hoc de illis semper et de omnibus vobis desidero, hoc precor, hoc moneo, hoc consulo : hoc faciant, et sic semper dilectionem meam inviolabilem erga se servabunt. Abbatem vobis sustinere festinate, expedit enim vobis. Valete. Hanc epistolam nostram, quibuscunque potestis, pro excusatione falsae de me suspicionis [64 1Kb] ostendite; et maxime reverendis dominis et Patribus [Col. 0026A] meis, qui me propter Deum sua gratia dilexerunt, episcopis et abbatibus, de quibus me magis gravat si de me aliquid suspicando [65 1Kb] perversum, falluntur. Nolo enim dilectionem eorum ullatenus perdere, sed semper, eos venerando et diligendo, illam mereri et custodire



EPISTOLA VIII [66 1Kb] . ANSELMI AD MONACHOS BECCENSES.

Ut Guillelmum qui apud Pexeium prior fuit in abbatem eligant; et ut hanc curam suscipiat, ei praecipit; Baldrico autem ne prioratum dimittat, ipse inhibet.

Dulcissimis et dilectissimis suis, domno priori BALDRICO, et aliis monachis Beccensibus, frater ANSELMUS, qui hactenus eis sub abbatis nomine servivit [67 1Kb] , [Col. 0026B] a Deo semper custodiri et protegi.

Deo, de me quod vult, ut de creatura sua, velim, nolim, disponente, et reverendo domino nostro principe Northmannorum Roberto concedente; et archiepiscopo nostro Guillelmo praecipiente, et vobis a Deo coactis, faventibus, a vestra cura sum absolutus, et majori involutus. Si Deus vobis dederit eam gratiam praedicti domini nostri principis, ut de Ecclesia nostra vobis velit dare abbatem, et nostrum inde dignetur audire consilium, illi et vobis dico quia [(2) 12Kb] de nullo mihi melius videtur quam de domno Guillelmo, qui prior fuit apud Pexeium. Et si jussio gloriosi domini nostri principis in hoc fuerit, quod utinam ita fiat, ego quoque tibi, frater Guillelme, in nomine Domini per sanctam obedientiam [Col. 0027A] praecipio, ut hanc curam in spe auxilii Dei, tuam postponens requiem, pro fratrum tuorum utilitate humiliter suscipias. Istas litteras congruo tempore, et domino nostro, et congregationi, et quibus oportebit, volo praesentari. Tibi quoque, Baldrice prior, per sanctam obedientiam praecipio, ut quicunque sit abbas, prioratum non deseras, nisi ejus et meo consensu, dum vivo. Valete.



EPISTOLA IX 68 1Kb] . ANSELMI AD ROGERUM ABBATEM.

Commendatio Beccensium.

Domino Patri reverendo, abbati ROGERO, frater ANSELMUS, in hac vita prospere vivere in sanctitate, in futura feliciter in aeternitate.

Sic nobis invicem conscii sumus ego et vos mutuae [Col. 0028A] dilectionis in Deo, ut nec putem me indigere precibus, ut ipsa semper in nobis, quandiu vivetis, vivat; nec vos indigere persuasionibus, quia, Deo annuente, quandiu vivam, in me non deficiet. De Ecclesia Becci (quia nihil [69 1Kb] in hoc mundo purius dilexi, nec diligo), si vestra Sanctitas supplicationibus indigeret, utique corde et litteris, quia verbis praesens nequeo, quantum possem supplicarem, quatenus illi vestra consolatio, et vestrum consilium et auxilium non deesset, et ut filios ejus, velut primogenitus et major frater eorum, paterna sollicitudine et materna dulcedine foveretis. Sed quoniam vestra prudentia, et vestrae charitatis sinceritas hoc vobis persuadere sine mea exhortatione sufficiunt, et ego propter cordis abundantiam omnino [Col. 0029A] tacere non valeam, hanc brevem commonitionem sufficere ex nostra parte existimo. Mementote Dominici verbi ad principem apostolorum, velut ad fratrum suorum primogenitum : Et tu aliquando conversus, confirma fratres tuos (Luc. XXII). Salutate dominos et fratres nostros filios vestros; et eis precibus nostris et vestra commonitione persuadete, quatenus 368 sic non deficiat, sicut non deficit ille propter quem illam inceperant [70 1Kb] . De conscientia mea ad archiepiscopatum incunctanter credite, et secure aliis asserite quia nulla cupiditas (coram Deo loquor) quae in corde servi Dei contemptoris mundi esse non debeat, me trahat aut alliget, sed timor, et charitas, et obedientia [71 1Kb] Dei et Ecclesiae ejus. Litteras istas, aut exemplum earum, Becci videri facite. [Col. 0029B] Valete.



EPISTOLA X [72 1Kb] . ANSELMI AD GISLEBERTUM EBORACENSEM EPISCOPUM.

Se non honoris aut alicujus rei terrenae cupiditate suscepisse onus archiepiscopi.

Suo dilectissimo Patri, reverendo domno Eboracensi episcopo GISLEBERTO, frater ANSELMUS, quod fidelis servus et filius.

In principio meae epistolae apud reverendam mihi Paternitatem vestram me excusare desidero, quia quod tarde illi scribo, postquam sors gravis mihi archiepiscopatus super me cecidit, non hoc fecit negligentia vel oblivio, sed magna valde perturbati cordis mei dubitatio. Sic enim intra me luctabantur [Col. 0029C] timor Dei et timor oneris, quod subire cogebar, et [Col. 0030A] dilectio eorum [73 1Kb] a quibus sine magna tristitia separari non poteram, ut cum ordinationi Dei resistere pertinaciter non auderem, et grave pondus, et scissuram animae meae ab illorum animabus quos sicut me diligebam, et quibus solis vivere velebam, nimis horrerem; quoniam in neutra parte [74 1Kb] Deum volebam offendere, omnino dubium mihi esset quid magis deberem eligere, aut ad quid potius auxilium amicorum expetere. In qua re hoc unum et tutissimum, ut mihi visum est, elegi consilium, ut, sicut scriptum est : Jacta cogitatum tuum in Domino (Psal. LIV, 23), omnino me committerem divino moderamini, et consilio. Ita tamen ut facerem quidquid possem sine peccato, ut quod volebant de me facere qui me eligebant, non fieret, et nihil facerem quod [Col. 0030B] sine peccato dimittere possem, ut fieret. Quod quo affectu, qua simplicitate facere volui, vel in quam partem cor meum magis pependit, coram Deo ipse novit, ad cujus regulam intentionem meam in hac re pro meo intellectu et possibilitate volui diligere. Veniam ad hoc quod mox non parum contristat, si verum est. Novit enim prudentia vestra, mi Pater charissime, quoniam quanto sincerius aliquis diligit et a dilecto diligitur, tanto molestius illi est si dilectionis ejus dilectio aliquo modo minuitur. Quod autem vestra Celsitudo parvitatem meam dilexerit sincere, dubitare non possum, quia hoc certissimis argumentis beneficiorum, quae mihi et Ecclesiae Beccensi, cui hactenus sub nomine abbatis praefui, [Col. 0030C] in dictis et factis et in multa benignitate et dulci [Col. 0031A] pietate impendistis, probare possum. Quod quoniam nullis obsequiis aut beneficiis me prius metuisse aut postea retribuisse considero, valde me reprehensibilem ego ipse judico, si paternam vestram sanctitatem fideliter non diligo. Quanto ergo vos diligo sincerius; tanto si vestra dilectio erga me aliquatenus obnubilatur mihi est amarius. Hoc idcirco dico, reverende mi Pater [75 1Kb] et Domine, quoniam audivi quod paterna vestra Sanctitas suspicetur me aliquatenus cupiditate archiepiscopatus, ad quem dolens, tristis et timens, multis lacrymis testantibus, trahor illaqueari, unde valde timeo mentis vestrae benignitatem erga humilitatem meam, quamvis nequaquam hoc merear, decolorari. Deum enim invoco testem, in cujus conspectu mentiri non [Col. 0031B] debeo, et quem mendacii testem invocare nefas esse scio, quia, secundum quod meam coram illo comprehendo conscientiam, mallem, si hoc servata charitate et obedientia quas Deo debeo, et Ecclesiae Dei propter Deum possem monachica paupertate serviendo et obediendo abbati regulariter subesse, quam uni, vel multis, vel omnibus hominibus dominando in terrena celsitudine et opulentia terrenarum rerum praeesse. Certe, mi reverende Pater, coram Deo similiter loquor, non mentem meam trahit aut alligat ad archiepiscopatum terrenae alicujus rei, quam servus Dei contemptor mundi contemnere debeat, cupiditas, sed timoris Dei cogit, quam adhuc non video quomodo rumpere possim sine peccato, necessitas. Quod autem domino nostro [Col. 0031C] comiti Northmannorum Roberto, et Patri nostro reverendo archiepiscopo Guillelmo, et fratribus nostris Beccensibus mandavi, me nullo modo posse amplius sine peccato resistere, et quia voluntati Dei nullatenus possem obsistere, et idcirco consilio virorum spiritualium et plus timentium Deum quam homines ageret idem archiepiscopus, ut mihi praeciperet sicut monacho, qui non nisi per obedientiam vivere vult [76 1Kb] , quid mihi potius faciendum esset; et quod scripsi praedictis fratribus rem ad hoc perduci inevitabiliter, ut aut illis et aliis prodessem, si ordinationi Dei acquiescerent; aut nec illis, nec aliis prodessem, sed in tristitia viverem deinceps, si pertinaciter agerent, et idcirco illis consului, sicut mihi [Col. 0031D] commissis ad consulendum, ut nihil nisi consilio spiritualium de concessione mei, quae ab illis exigebatur, facerent; quidam non intelligentes quid me cogeret, putaverunt cum haec legerent, me cupiditate archiepiscopatus esse devictum. Sed certe non ita fuit, nec est : sed videbam ex ipsa sola dilatione, quia non determinabatur quid futurum esset de me, jam praesentia multa et gravia mala corporibus et animabus multorum nocentia nasci, et [Col. 0032A] multo plura et graviora nascitura, si diutius differrentur, quae nunc non est opus dicere. Inter quae mala erat destructio Beccensis [77 1Kb] Ecclesiae, et ut intelligebam, irreparabilis, sicut erat inevitabilis. Quam si viderem in tanta tristitia deinceps viverem, ut nec mihi nec ulli essem. Sciebam etiam quia propter concessionem vel contradictionem eorumdem fratrum nostrorum, nec majus nec minus quod inceptum erat fieret; et idcirco volebam ut illi sine culpa et sine omni occasione imminentis periculi essent, quidquid fieret. Quod vero significavi voluntate fieri, quod fiebat, cui non possem obsistere, non ita intellexi, quasi certus essem quia Deo placeret, sed quia sive misericordi, sive irata, voluntate tamen Dei (cui resisti non potest) [Col. 0032B] fieret. Solemus enim dicere, etiam cum certi sumus quia iratus aliquid facit Deus, nullum posse voluntati ejus resistere. Denique quidquid aliquis intelligat in litteris meis de archiepiscopatu, ego certus sum quia in simplicitate cordis mei, in quantum eam coram Deo servare potui, locutus sum. Precor igitur dilectam mihi Paternitatem vestram, ut potius sentiam in dolore et timore meo miserationis vestrae consolationem, quam ad augmentum meae tristitiae vestram indignationem. Quod [78 1Kb] non solum a vestra pietate, sed et ab omnibus [79 1Kb] , qui me propter Deum hactenus dilexerunt, desidero impetrare, ne aliquid pravum [80 1Kb] de me injuste suspicantes eamdem dilectionem malint abjicere quam servare. Sed quidquid illi faciant, oro Deum, et spero in Deo quia ego [Col. 0032C] semper eos diligam. Vestram autem rogo Paternitatem, sicut de ejus consilio dilectione, ut quoties opus fuerit, apud alios fiducialiter me defendatis a praedictae [81 1Kb] cupiditatis suspicione. Ecclesiam Beccensem, quam plusquam vitam corporis mei dilexi, et diligo et quam tristis tristem de mei amissione, quantum ad corporalem praesentiam, non dubito, vestrae pietatis consilio et auxilio, veluti animam meam, toto cordis affectu, lacrymis fluentibus, commendo. Quatenus illam non solum per vos, sed et per quoscunque potestis, illos ad ejusdem Ecclesiae miserationem 369 pia vestra miseratione [82 1Kb] convertendo, sustentetis. Omnipotens Deus diu vestram Paternitatem in hac vita sub suae gratiae continua protectione [Col. 0032D] custodiat, et ad vitam aeternam perducat. Sigillum haec epistola non habet, quia abbas jam non sum, et archiepiscopus nondum sum, nec me delectat pingi quod non sum.



EPISTOLA XI [83 1Kb] . ANSELMI AD FULCONEM EPISCOPUM BELVACENSEM.

Ejusdem est argumenti ac praecedens.

Dulcissimo et dilectissimo suo dilectori, episcopo [Col. 0033A] Belvacensi FULCONI, frater ANSELMUS : aeterna Dei protectione et consolatione gaudere.

Scio, mi dulcis amice, quantum dilectio vestra de illius (quem super omnes homines diligit [84 1Kb] ) insperata corporali omissione contristaretur, nisi se sapienter divinae dispositionis consideratione consolaretur. Sicut enim in cordibus diligentium sese invicem [85 1Kb] spes et opportunitas confruendi se nutrit quamdam delectabilem dulcedinem, ita ejusdem rei desperatio ingerit molestam amaritudinem. De qua re vestra [86 1Kb] Prudentia meam potest cognoscere conscientiam. Sic enim cognosco vestrae dilectionis erga me sinceritatem, ut certus sim vos non ignorare meae dilectionis erga vos et erga illos [87 1Kb] , quibus illam ostendebam, et maxime erga monachos Beccenses [88 1Kb] , [Col. 0033B] veritatem. Nam nullus sic cognoscit animi veri conscientiam, sicut ille qui veram gerit amicitiam. Considerate ergo quae possit esse in corde meo integra laetitia, quem tot amicorum me desiderantium et a me desideratorum contristat irreparabiliter perdita in hac vita praesentia. Unusquisque eorum de mei solius amissione corporali dolet, et anima mea de omnibus, quia ab eorum praesentia invita tam inopinate scinditur, dolet. Nam etsi major multitudo similem exhibentium dilectionem in Anglia me videatur laetificare, nullatenus tamen tam longo tempore radicatam et nutritam priorem dilectionem de corde meo valet eradicare. Vera enim charitas non diligit minus priores amicos interius, etiamsi [Col. 0033C] exterius pariter nequeat operari, cum ad plures extenditur; sicut nec a prioribus, si veri amici sunt, minus non timet diligi, cum a pluribus diligitur. Et quidem si qua mihi consolatio est multitudinis amicorum praesentium ad angorem quem gero de priorum absentia, illud utique efficere nequit, ut non contrister de illorum qui quanto me magis diligunt, tanto magis contristantur de absentia dilecti et dilectoris [89 1Kb] sui tristitia. Delectat me, cum [90 1Kb] dulci amico meo scribo de charitatis sinceritate, et de ejus efficacia diu tractare; sed quoniam epistolaris brevitas hoc non patitur, cum et aliud velim dicere, necesse est me jam materiam mutare. Quidam, ut audivi, suspicantur me archiepiscopatus concupiscentia, ad quem dolens et timens trahor, detineri. [Col. 0033D] Quod, sive suo errore, sive aliena persuasione faciant, parcat illis Deus, qui videt quia falluntur et peccant. Non me excuso apud vestram fraternitatem mihi dilectissimam, quae ex quo me cognovit familiarissima et longa conversatione, meam indubitanter [Col. 0034A] didicit et credidit de saecularis honoris ambitione conscientiam. Quam tanto verius cognovistis, quanto securius vos et totam vitam vestram sensui meo judicioque meo commisistis. Sed apud eos me excuso, quicunque hanc lecturi sunt epistolam, ut sciant quid mihi dicat conscientia mea coram Deo; et aliis ignorantibus, cum opus erit, respondeant pro me, si non propter me, vel propter Deum. Multum enim nocet infirmis in Ecclesia Dei opinio alicujus vitii, sive vera, sive falsa sit, de aliquo homine; et maxime de eo qui sic est in Ecclesia catholica constitutus, ut et verbo et exemplo vitae aliis debeat et possit prodesse. Sciant ergo omnes, sicut mea conscientia mihi dicit coram Deo, quem invocare testem mendacii [91 1Kb] nefas esse scio, [Col. 0034B] quia non me rapit aut alligat ad archiepiscopatum Anglorum cupiditas alicujus rei, quam servus Dei contemptor mundi contemnere debeat, sed timor Dei me cogit pati, ut quamvis dolens et timens ab Ecclesia Dei trahar [92 1Kb] ; et quia si mihi liceret [93 1Kb] servata obedientia et charitate, quas Deo debeo et Ecclesiae ejus matri meae propter eum, potius et libentius eligerem sub abbate et sub regulari disciplina in monachica paupertate et humilitate esse, et obedire, et servire, quam regnare in hoc mundo saeculariter, aut dominari, aut archiepiscopatum sive episcopatum possidere, vel abbatiam, aut hominibus quibuslibet praeesse [94 1Kb] ad animarum gubernationem, sive ad corporum sustentationem, in magna terrarum et [Col. 0034C] rerum terrenarum possessione et opulentia. Quod ego ipse non imputo mihi tantum ad virtutem, quantum ad hoc, quia talem me scio tam parum utilem, parum fortem, parum strenuum, parum prudentem, parum justum, ut potius mihi congruat et expediat eligere subesse [95 1Kb] praelato, quam aliis praeesse, obedire quam praecipere, servire quam dominari, ministrare quam ministrari. Cogor haec de me confiteri; sed malo haec in simplicitate mea, ut puto, sine omni duplicitate de me dicere, quam pati ut alii homines peccent in me, aut ut malum exemplum sumant per ignorantiam [96 1Kb] suam et errorem suum de me. Qui mihi haec de me confitenti credit [97 1Kb] , certus sit quia hoc credendo non fallitur, si mea me conscientia [98 1Kb] coram Deo non fallit, et qui [Col. 0034D] non credit, verum est [99 1Kb] quia ipse falso et temerarie de me judicando se fallit. Omnipotens Dominus faciat vos in hac vita et in futura indeficienti sua protectione et consolatione gaudere [100 1Kb] . Amen.


[Col. 0035A]
EPISTOLA XII [101 1Kb] ANSELMI AD GOFFRIDUM EPISCOPUM PARISIENSEM.

Ut cantorem Ecclesiae Parisiensis qui in monasterio sancti Martini de Campis habitum monachi suscepturus, inde vi ab eo fuerat abstractus, liberum dimitteret; nec religaret in mundo qui Christum elegerat.

Domino et Patri reverendo, episcopo Parisiensi GOFFRIDO [(3) 1Kb] [102 1Kb] , frater ANSELMUS Dei disponentis omnia dispositione electus archiepiscopus Cantuariae : praesentis vitae Deo placitam sanctitatem, et futurae aeternam felicitatem.

Quamvis divina dispositio valde longe a Reverentia vestra meam separet parvitatem, nulla tamen longinquitas debet minuere meam, quam vestra multis modis, meruit benignitas fidelitatem. Quapropter si quid de vestra Celsitudine audio, unde mihi sit congaudendum, semper volo congaudere; [Col. 0035B] et si quid cognosco quod vestram dignitatem mutare doceat [103 1Kb] , familiari fiducia eam charitative et humiliter [104 1Kb] debeo commonere. Didici quod dominus Walerannus charissimus amicus noster, cantor ecclesiae vestrae, Deo [105 1Kb] inspirante, habitum sanctae conversationis studiose et intentissime petens in monasterium sancti Martini de Campis [106 1Kb] , eo gaudio quo debuit [107 1Kb] , sit susceptus; et inde violenter a vobis, et quemadmodum [108 1Kb] non necesse fuerat, abstractus. De qua re, quamvis vestra prudentia meo consilio non egeat, cogunt tamen [109 1Kb] 370 fidelitas et dilectio (quas vobis [110 1Kb] et illi debeo) mentem meam, ut vestrae Reverentiae aliquid suggerat. Non loquor sapientiori me quasi docendo, sed velut ea [Col. 0035C] quae melius me scit [111 1Kb] breviter commemorando. Mi Pater, si omnia [112 1Kb] facienda sunt cum consilio; cujus magis consilio, quam ejus qui admirabilis, consiliarius Deus fortis, dicitur? Ipse quippe consulit ad perfectionem nitentibus ut omnia relinquant, et se sequantur. Ipse omnia relinquentibus et sequentibus [113 1Kb] se promittit quia sedebunt cum illo in judicio judicantes duodecim tribus Israel. Ipse est qui invitat laborantes et oneratos amore et curis [Col. 0036A] saecularibus, ut ad se veniant et requiescant. Hoc consilium magis in monachico quam alio vitae proposito impleri [114 1Kb] sancti Patres intellexerunt. Beatus namque Gregorius in lib. XIV Registri [115 1Kb] , scitis quid mandet Desiderio episcopo de quodam, qui divina inspiratione compunctus gratiam monachicae conversationis [116 1Kb] appetierat, quomodo scilicet hortetur eumdem episcopum ut propositum ejus nullo modo impediat; sed magis eum, quantum valet, pastorali admonitione succendat, ne fervor conceptus in eo tepescat, nec ullatenus debere eum qui monasterii portum petiit, rursus ecclesiasticarum curaram perturbationibus implicari. In Toletano concilio IV legistis clericos monachorum propositum appetentes, quia meliorem vitam sequi cupiunt, liberos esse debere ab episcopis ad monasteriorum [Col. 0036B] ingressus. Pauca dixi de multis. Si ergo dicere contra Dominum, et contra tot sanctos Patres [117 1Kb] dicta Domini veraciter intelligentes, est peccatum, facere contra manibus, non dicam quomodo scio, sed [118 1Kb] quomodo vos scitis, quid est? Si qui [119 1Kb] separat pretiosum a vili, id est animam a saeculo, tanquam os Dei (sicut scriptum est) erit, ille cujus os et manus retrahunt animam [120 1Kb] adhaerentem consilio Domini ad saeculum, quid erit? Absit, mi Domine; nolit Deus ut super episcopum [121 1Kb] cadat quod Deus dicit : Qui non colligit mecum, dispergit; et : Qui non est mecum, contra me est (Luc. XI, 23). Horrendum enim est etiam [122 1Kb] auditu, ut quos Christus elegit [123 1Kb] de mundo, episcopus religet in mundo; ut quos [Col. 0036C] Christus trahit [124 1Kb] ad portum de procellis et tempestatibus mundi, hos episcopus retrahat a portu in naufragio [125 1Kb] turbines mundi; et quos Christus abscondit [126 1Kb] in ovili a multitudine insidiantium luporum, hos episcopus rapiat [127 1Kb] de ovili, et exponat multitudini luporum. Mi reverende Pater, ne sit molestum Prudentiae vestrae, quia sic loquor. Non enim hoc duco, quia velim ostendere quod hujusmodi sitis, sed quia desidero ut hujusmodi non sitis. [Col. 0037A] Consideret et retractet Prudentia vestra quod fecit de praedicto suo canonico; et si quid fecit quod mutandum intelligat, non eam pudeat facere quod magis deceat. Non enim adeo mirandum, si subito motu de tam strenui clerici amissione aliquid non praemeditate fecistis; sed hoc valde est laudandum, si mutatis quod mutandum intelligitis. Saluto dominos et amicos nostros canonicos vestros, quos etiamsi singulos non cognovi, omnes tamen diligo, et omnibus servire [128 1Kb] volui. Quos omnes vobiscum supplex precor [(4) 2Kb] ut consecrationem meam, quae in Dominica (qua cantatur Populus Sion) ordinata est, Deo annuente, fieri, suis orationibus, non meis meritis, sed sua charitate praeveniant. Omnipotens Dominus sic vos usque in finem hujus vitae [129 1Kb] dirigat et custodiat, ut post [Col. 0037B] hanc vitam aeternam beatitudinem vobis retribuat. Sigillum haec epistola non habet, quia et abbas jam non sum, et archiepiscopus nondum sum, nec me delectat pingi quod non sum.



EPISTOLA XIII [130 1Kb] . ANSELMI AD WALERANNUM CANTOREM PARISIENSIS ECCLESIAE.

Ut arreptum vitae monasticae propositum strenue persequatur.

Domino, et amico charissimo WALERANNO, olim cantori Parisiensis Ecclesiae, frater ANSELMUS archiepiscopus Cantuariae : semper ad meliora proficere, et nunquam deficere.

Audivi, amice charissime, quia propositum sanctae conversationis eligens monasterium sancti Martini sub clarissimo amico meo domno priore Ursone [Col. 0037C] ingressus fueras, et valde de tanto bono amici mei laetatus sum. Sed postea didici quia Dominus noster episcopus tuus te inde vi retraxerit, et tristis factus sum. Et quoniam honestatem tuam, de cujus dilectione certus sum sine figmento dilexi et diligo, reprehendit mea [131 1Kb] conscientia, si te visitare meis litteris et, pro possibilitate mea, in tanto periculo tibi consulere charitative non studeo. Timeo enim ne diaboli calliditas animam tuam dilectam mihi [Col. 0038A] decipiat, ne tibi, quoniam vi abstraheris et nolens a sancto proposito, posse in clericatu licite et sine culpa, ut olim, permanere persuadeat. Certus esto, charissime, quia nullo modo hoc potest anima tua sine sui reprobatione suscipere, quamvis hoc episcopi sui auctoritate velit defendere. Christus enim dicit : Nemo mittens manum suam ad aratrum, et retro respiciens aptus est regno coelorum (Luc. IX, 64). Mens tua ab aratro Christi retro respicit, si a proposito, ad quod te vocavit Christus, et quod incepisti, aliqua occasione tepescendo deficit. Sicut enim episcopi servant sibi auctoritatem, quandiu concordant Christo, ita ipsi sibi eam adimunt, cum discordant a Christo. Omnis episcopus qui habet vocem Christi, Christus est, et oves illum sequuntur, [Col. 0038B] quia sciunt vocem ejus. Lege in Evangelio post haec verba : Alienum non sequuntur, sed fagiunt ab eo, quia non noverunt vocem alienorum (Joan. X, 6) [132 1Kb] . Si persecutio corporis fugienda est de civitate in civitatem, quanto magis persecutio animae? An non est animae fugienda persecutio, animam prohibere sequi Christi consilium? Amice charissime, si multa non legisses et rationabilis ingenii non esses, multa tibi dicerem, ut quam bonum sit quod incepisti, et quam malum si ab incepto deficis, ostenderem. Breviter dico, nihil salubrius potuisti incipere, nihil periculosius potes relinquere. Nihil igitur separet animam tuam a proposito monachico, quod incepisti. Lege in concilio Toletano quarto de clericis petentibus vitam monachicam, et in libro XIV Registri epistolam ad Desiderium episcopum, de clerico facto [Col. 0038C] monacho. Omnipotens Dominus dirigat et corroboret, et consoletur cor tuum. Amen.



371 EPISTOLA XIV [133 1Kb] . ANSELMI AD FUDONEM.

Ut Ecclesiae Beccensi praeficiatur domnus Guillelmus jam se respondisse significat, et Ecclesiam Beccensem ejus charitati commendat.

Domino et amico charissimo FUDONI, frater ANSELMUS : salutem et fideles orationes.
[Col. 0039A]

Diu est quod litteris vestris de elingendo abbate in Beccensi Ecclesia respondi; sed, sicut audio, lator mearum litterarum in mari captus, ad vos venire prohibitus est. Quod tarde sciens iterum mando domino nostro comiti et vobis de ea re praedicta nostrum, secundum jussionem ejus, consilium. De nullo fratrum ejusdem Ecclesiae volo aut consulo tantum ut abbas fiat in illa, quantum de domno Willelmo, qui prior fuit apud Pexeium, quamvis plures [134 1Kb] alii sint inter eos, Dei gratia, hac praelatione non indigni. Vobis autem gratias ago, quantas possum, ut verissimo amico, pro eleemosyna vestra, et propria cura quam habetis de Ecclesia Becci, quam vobis commendo sicut animam meam, quia plus eam diligo quam praesentem vitam meam. Nulli enim [Col. 0039B] confidentius commendo rem tam charam cordi meo, quam vere dilecto dilectori meo. Precor, obsecro, ut non solum per vos eam vestro consilio et auxilio adjuvetis, sed et alios [135 1Kb] ad ejus miserationem et sustentationem et dilectionem, quantum potestis, convertendo, eam sustentetis. Et si contigerit ut aliquando aliter aliquo modo sese habeat, quod Deus avertat, quam oportet, confidenter eam, ut verus amicus, corripite et arguite, et donec corrigatur, charitative insistite. Dilectionem meam et fidelitatem, quas erga vos habui, ex quo vos cognovi, et quae tanto magis in corde meo creverunt, quanto magis vestram erga me dilectionem veriorem probavi, scitote, Deo annuente, quandiu vivam, perseveraturas. Omnipotens Dominus vos sub sua continua protectione sic in hac vita custodiat, ut ad vitam aeternam [Col. 0039C] perducat. Amen.



EPISTOLA XV [136 1Kb] . ANSELMI AD MONACHOS BECCENSES.

De suavissimis litteris Roberti Northmannorum ducis ad se missis; et quod ejus consecratio futura esset pridie nonas Decembris.

Dilectissimis suis domno priori BALDRICO, et aliis monachis Becci, frater ANSELMUS : semper velle et facere quae Deo placent, et quae sibi expediunt [137 1Kb] .

Gratia Dei faciente, dominus noster princeps Northmannorum misit mihi litteras plenas magna benignitate et excusatione sui, si quid aut credidit aut dixit de me aliter quam decuit, amore meo, et dolore [Col. 0039D] de amissione mea, cogente, ob meam ad archiepiscopatum electionem. In quibus litteris de [138 1Kb] abbate vobis constituendo petiit benigne meum consilium; quod non solum in hac re, sed et in aliis rebus se libenter accepturum promisit. Consilium autem meum de hac [139 1Kb] re illi mando, et vobis remando, quod mandavi per domnum Girardum fratrem nostrum. Rex Anglorum vobis mandat salutem, et auxilium suum, et custodiam rerum vestrarum quae sunt in sua potestate, [Col. 0040A] quandiu meo consilio agetis et vivetis. Si autem illud spreveritis, in illo proficuum non habebitis. Cum ex vestra parte aliqua mihi mittitur epistola, secrete et mihi soli legenda, non nimis [140 1Kb] sit gracilis scriptura. Postquam enim illud, quod de me inceptum esse mecum doletis, contigit, multae diurnae et nocturnae lacrymae visui meo nimis nocuerunt. Non enim celsitudo aut opulentia archiepiscopatus eas tantum valuerunt sua consolatione [141 1Kb] reprimere, quantum timor et taedium ejus eas potuerunt sua perturbatione exprimere. Amici mei, compatimini mihi, quia ego compatior vobis. Orate pro me quia ego, si possum, oro pro vobis. Consecratio mea ordinata est fieri prima die Dominica post festivitatem sanctae Andreae, pridie videlicet Nonas Decembris. [Col. 0040B] Praevenite eam vestris orationibus, et mandate hoc monachis et sanctimonialibus per Northmanniam inclusis, et claustralibus, et amicis nostris in Francia. Valete.



EPISTOLA XVI [142 1Kb] . ANSELMI AD MONACHOS BECCENSES.

Ipsi abbati a Beccensibus in suum locum subrogato gratulatur, praecipiens ut monachis sit pater, et ut monachi ipsi obediant ut filii.

ANSELMUS servus servorum Dei, vocatus archiepiscopus, dilectissimis in Christo filiis WILLELMO, abbati et caeteris Beccensis Ecclesiae monachis, salutem.

Gloria in excelsis Deo, et in Ecclesia Beccensi pax fratribus bonae voluntatis. Grates immensae clementiae [Col. 0040C] Dei, quae sicut vobis pastorali solatio destitutis visitationis suae gratiam voluit impertire, ita eamdem longa rerum exspectatione noluit protelare. Iterum ago grates clementiae illius, quod licet non omnino sicut vellem, aliquo tamen modo amici mei desiderio dignata est occurrere, dum, me superstite, alium in praefata Ecclesia abbatem, secundum juge desiderium meum, constituerit. Sed cum illud indesinenter ejus intentionis speculatione desiderarem, ut et vobis ante mortem meam consultis, finem vitae cum gaudio exspectare, et ab omni mundanarum specie rerum segregatus quietam inter vos vitam possem agere, noluit in hac parte superna Providentia desiderium meum adimplere, sed ad magnum, ut valde pertimesco, animae meae detrimentum majoribus [Col. 0040D] quam ante rerum tumultibus voluit implicare. Proinde quantum in uno, quod a Deo exauditus sum, gaudeo, tantum in alio, quod exaudire me noluit, doleo. Paternam tamen nunc, sicut semper, sollicitudinem pro vobis gerens, moneo vos sicut filios meos charissimos, et sicut eos quos in visceribus Christi tenerrimo semper affectu dilexi, et diligere volo, ut secundum B. Apostoli vocem idipsum invicem sentiatis, propositum animi ad meliora quotidie [Col. 0041A] dirigatis; et ei quem divina pietas vobis praeesse voluit, humilem in omnibus obedientiam exhibeatis, memores illius praecepti, quo nos idem Apostolus admonet, dicens : Obedite praepositis vestris. et subjicite vos [143 1Kb] eis (Hebr. XIII, 17). Tibi autem, charissime frater Willeime, et omni sanctae religionis observantia animo meo probate, quem Dei gratia tam sancto monachorum gregi rectorem post me fieri constituit, hanc facio suggestionem, ut ita de animabus fratrum sub tuo regimine consistentium sollicitus existas, quatenus callidi hostis insidiae nulla eis arte, protegente Deo, nocere valeant; sed sollicitudinis tuae custodia vallata boni pastoris tutamina se invenisse gaudeant. Sicque te in omnibus quae agis, moderatum exhibere festines, ut neque justitiam [Col. 0041B] gratia, neque gratiam justitia qualibet unquam privata subreptione excludat. Sed ita altero semper alterum conjungas, ut in utroque monasterii ordo 372 inviolata rectitudine servari valeat. Nunquam ab animo tuo excidat quod Dominus negligenti pastori per Salomonem dicit : Fili mi, si spoponderis pro amico tuo, defixisti apud extraneum manum tuam; illaqueatus es verbis oris tui, et captus propriis sermonibus tuis (Prov. VI, 1). Plura me loqui delectaret, si aut epistolaris brevitas permitteret, aut tua Sanctitas melius facere quam ego dicere nesciret. Omnes tamen vos hac postrema supplicatione convenio, ut expertum semper dulcedinis vestrae amorem erga me tepescere non sinatis, quoniam ego, etsi corporali praesentia vobiscum esse nequeo, cordis tamen amore [Col. 0041C] vobiscum manere nunquam desisto. Memores etiam estote qua ratione semper Ecclesiae Beccensi amicos acquirere consuevi, et hoc exemplo amicos vobis undecunque acquirere festinate, hospitalitatis bonum sectando, benignitatem omnibus impendendo, et, ubi facultas operis defuerit, affabilis sermonis gratiam porrigendo. Nec unquam satis vos habere amicos credatis, sed sive divites, sive pauperes, omnes vobis in amore fraternitatis conglutinate, quatenus hoc et ad vestrae Ecclesiae utilitatem proficere, et ad eorum quos diligitis salutem valeat pertingere. De benedictione tua, frater Willelme, comiti, et archiepiscopo mandavi atque ut omnia decenter fierent, rogavi. Litteris tuis, quas per domnum Gislebertum, et domnum [Col. 0041D] Joffridum misisti, ideo non respondi, quia et istae litterae antea scriptae fuerunt, et portiter earum multum festinavit.



EPISTOLA XVII [144 1Kb] . ANSELMI AD MONACHOS BECCENSES.

Horum litteris respondens eos consolatur de sua absentia; eosque absolvit a peccatis, ut petierant.

ANSELMUS vocatus archiepiscopus, dulcissimis et dilectionis filiis suis juvenibus et adolescentibus Beccensibus, qui ei suas [145 1Kb] in Angliam miserunt epistolas : [Col. 0042A] Dei, et suam, quantum valet, si quid valet, benedictionem.

Legi in litteris vestris dilectissimum et dulcissimum affectum vestrum erga dilectum dilectorem vestrum : quas saepe legi et saepe interiora [146 1Kb] cordis mei, vestrae dilectionis consideratione, pie commoverunt, et faciem meam lacrymis fluentibus [147 1Kb] perfuderunt. Ad quod cum unius vestrum sola sufficeret dilectio, tanto plenius tamen et vehementius hoc fecerunt, quanto in vestris dictis similem animum et affectum aliorum cogitabam, qui litteras non miserunt. Sic enim Dilectio vestra conglutinata est animae meae, ut eam intente cogitare nequeat sine quadam magna sui vulneratione, de dilectorum filiorum suorum violenta ablatione et separatione. Quod autem [Col. 0042B] significatis [148 1Kb] vos mecum desiderare semper esse, certe et ego desidero. Sed quoniam aliter disponit Deus quam desideremus, nec video opportunum esse animabus vestris, quas sicut meam, teste vestra conscientia, diligo, ut mecum possitis conversari : precor, moneo, consulo, quatenus mecum supernam dispositionem patienter toleretis, et vestram tristitiam tolerando mitigantes, meam quoque mitigetis : vestra namque tristitia mea est, et vestra consolatio mea est. Quod non solum vobis dico, filii dulcissimi [149 1Kb] , sed et omnibus qui eamdem molestiam vobiscum ferunt pro absentia dilectoris sui dilectissimi. Scio quia si speraretis vos adhuc in hac vita aliquanto tempore mecum conversaturos, magnae consolationis vobis esset. Quanto [Col. 0042C] ergo majorem consolationem habere debemus, si in futura vita nos in aeternum simul victuros et congratulaturos speramus? Consolamini igitur, filii mei, consolamini, et vos subjicite voluntati Dei, qui melius scit quid vobis expediat, quam vos ipsi; quatenus aliquid major vobis retribuat Deus pro hac patientia, quam vobis provenire posset ex mea praesentia. Certi estote quia nulla locorum distantia, nulla temporum diuturnitas dulcedinem amoris vestri, sicut spero in Deo, a corde meo poterit separare. Et illis qui meam in litteris suis se significaverunt velle absolutionem, et illis qui, quamvis eam per litteras non petierunt, tamen eam volunt, mando meam coram Deo absolutionem et benedictionem, [Col. 0042D] et oro ut Deus omnipotens illos ab omnibus peccatis absolvat, et in vitam aeternam benedicat. Amen.



EPISTOLA XVIII [150 1Kb] . ANSELMI AD COMITISSAM IDAM.

Hortatur comitissam ad sanctimoniae perseverantiam.

ANSELMUS, servus servorum Dei, vocatus archiepiscopus, reverendae et diligendae vitae merito comitissae IDAE : sic in hac vita Deo servire, ut in futura mereatur cum Deo regnare.

[Col. 0043A] Scio, et certus sum (domina mihi in Deo charissima, soror dilectissima, filia dulcissima) quia sancta tua dilectio, qua me semper in corde tuo praesentem, quasi Patrem spiritualem, reverenter et delectabiliter amplecteris, incessanter desiderat ea quae de me et erga me sunt cognoscere; et ex mea parte aliquid audire aut legere [151 1Kb] , quatenus mihi secundum verae charitatis regulam congaudeat aut compatiatur. Cui tuae dilectioni [152 1Kb] cor meum utique simul respondet affectu. Quoniam ergo et per epistolam congruum non est [153 1Kb] narrare nunc quae de me facta sunt hoc anno, sive qualiter cor meum illa sustineat : et domnus Rainerius dilectus amicus noster, clericus vester multa per se vidit, et plura, me narrante, didicit; illum precatus sum ut ea quae [Col. 0043B] de me interius et exterius cognovit, sicut qui ad hoc ipsum se a vestra reverentia missum fatetur, viva voce vivis vocibus notificet. Et quoniam jam olim certissime expertus sum, filia in Deo mihi dilectissima, monita mea cor tuum delectabiliter suscipere, atque animam tuam curae meae penitus te commisisse memini, aliquid necesse est, quod ad exhortationem tuam pertineat, subjungere. Amica charissima in Deo. Dominus dicit : Multi sunt vocati; pauci vero electi (Matth. XX, 16). Nunquam ergo secura sis te inter electos computari debere, donec ita vivas, [Col. 0044A] ut pauci sint quibus vita tua debeat comparari : et cum te in numero paucorum esse cognoveris, adhuc time; quia adhuc dubium erit si inter paucos electos fueris, donec te de illis paucis videas, de quorum electione nulla manet dubietas. Qui enim dixit, pauci sunt electi, non utique dixit, quam pauci: ut quantumcunque nobis videamur profecisse, semper judicemus nos nondum nisi ad initium proficiendi pervenisse. Hortor igitur et consulo filiae meae, quae se meo commisit consilio, ut bene vivendi studium, quod olim incepit, nullatenus languescat; sed, quasi quotidie incipiat, per singulos dies fervescat. Omnipotens Deus ab omnibus peccatis te clementer absolvat, et benedicat in aeternum; et quantum mihi divina gratia concedit, meam semper habeas absolutionem [Col. 0044B] et benedictionem. Amen.



373 EPISTOLA XIX [154 1Kb] . ANSELMI AD WLSTANUM WIRGONIENSEM EPISCOPUM.

Petit consilium contra Londoniensem episcopum, qui intra suam dioecesim dedicare volebat ecclesias villarum archiepiscopi Cantuariensis.

ANSELMUS, servus servorum Christi, vocatus archiepiscopus, dilecto et reverendo episcopo Wigorniensi [155 1Kb] WLSTANO, [(5) 20Kb] sic in arrepto sanctitatis proposito perseverare, ut mereatur in aeterna beatitudine sine fine regnare.
[Col. 0045A]

Sanctitas et sapientia vestra, quae in diuturna aetate per Dei gratiam in vobis multum creverunt, et certitudo Dilectionis vestrae, quam erga me indubitanter cognovi, hortantur me ut in negotiis nostris (cum res exigit) ad vestrae reverentiae recurram consilium. Quapropter de quadam calumnia, quam quidam coepiscopus noster, Londinensis scilicet, contra antiquam consuetudinem quam Ecclesia nostra libere et quiete possedit in praeteritis et antiquis temporibus usque ad praesens tempus, ingerit mihi, vestrum quaero consilium. Quippe, testante omni genere hominum qui sunt in Cantuariensi dioecesi, et in aliis episcopatibus, qui sunt circa eamdem dioecesim, semper archiepiscopus Cantuariae hanc habuit potestatem et consuetudinem, ut intra cujuscunque episcopi dioecesim haberet Ecclesia Cantuariae [Col. 0046A] villam aut ecclesiam quae ejusdem archiepiscopi proprii juris essent quidquid de eadem villa vel ecclesia pertineret ad episcopale officium, sive dedicatio, sive aliquid aliud. Adhuc vivunt innumerabiles homines qui [(6) 2Kb] qui viderunt antecessorem meum, venerabilis memoriae Lanfrancum archiepiscopum dedicare ecclesias villarum suarum intra dioeceses aliorum episcoporum, ipsis scientibus sine calumnia. Quod etiam sanctus Dunstanus, et alii praedecessores mei fecisse probantur, ipsis ecclesiis, quas dedicaverunt, adhuc stantibus. Hanc dignitatem et potestatem tandiu inconcusse ab Ecclesia Cantuariensi possessam conatur hoc nostro tempore praedictus episcopus, suffraganeus scilicet, archiepiscopo et primati suo, filius matri suae [156 1Kb] auferre, et annihilare. Quamobrem in hac re vestrum peto consilium [Col. 0047A] et auxilium, quatenus ut fidelis filius, matri vestrae contra filium, non dicam infidelem, sed volentem eam exhaeredare, subveniatis, et si quid scitis quod ad defensionem nostram valeat [157 1Kb] , litteris vestris nobis studiose intimetis. Valete.



EPISTOLA XX [158 1Kb] . ANSELMI AD OSBERNUM EXONIENSEM EPISCOPUM.

Ut Exonienses clerici non sint monachis graves, eosque sinat episcopus divina campanarum sono distinguere.

ANSELMUS Dei dispositione vocatus archiepiscopus Cantuariensis, reverendo episcopo Exoniensi Osberno, salutem.

Episcopalem decet dignitatem quoscunque potest, ad servitium Dei invitare, et volentes Deo servire, quibus valet, consulendo et adjuvando confortare. [Col. 0047B] Hac igitur fiducia reverentiam vestram obsecro, ut monachos de monasterio, quod vulgo dicitur de Batailla, in vestra civitate morantes, propter Deum, et propter nostrum, si quid ad hoc valere potest, amorem paterna et episcopali pietate adjuvetis, et ab omnibus adversariis, pro possibilitate vestra (sicut vos decet) defendatis, quatenus si quid boni Deus per illos operari dignabitur, cum illis a Deo retributionem recipiatis. Audivi enim quod quidam de clericis vestris fecerunt illis quaedam quae fieri non oportuit. Unde precor ut praedictis monachicis eam jubeatis fieri satisfactionem, ut deinceps juste conqueri non possint de clericorum vestrorum indiscretione. Eosdem quoque clericos fraterna charitate et [Col. 0047C] paterna fiducia precando moneo, quatenus sic se habeant erga eosdem fratres ut ipsa charitatis exhibitione et benigna familiaritate probent sibi placere profectum illorum et studium ad serviendum Deo. Quod autem prohibetis eos pulsare signa sua secundum ordinem suum, nusquam recte solet fieri, nisi ubi monachi in matre [159 1Kb] ecclesia civitatis deserviunt. Ubi enim canonici in majori ecclesia ad serviendum Deo sunt constituti, unusquisque ordo, canonicorum scilicet et monachorum, secundum opportunitatem servitii sibi injuncti tardant vel festinant signa pulsare, absque omni recta prohibitione. Quapropter ratione ipsa commoniti, eos signa sua secundum ordinem suum pulsare deinceps prohibere ne velitis. Hoc quoque petunt ipsi fratres, et [Col. 0047D] ego cum illis, et pro illis, ut si quando in aliquo [Col. 0048A] conventu populi auxilium postulare volunt ad ecclesiae suae constructionem, nullatenus prohibeantur. Valete.



EPISTOLA XXI [160 1Kb] . ANSELMI AD WILLELMUM ABBATEM ET AD MONACHOS BECCI.

Qui valeat, ex ore nuntiorum accipiendum esse.

Dominis et fratribus charissimis, domno abbati WILLELMO, et servis Dei Becci commanentibus, frater ANSELMUS, vocatus archiepiscopus, deduci in via Dei, et ingredi in veritate ejus.

Scio, dilectissimi mei, quia semper quae erga me sunt, desideratis cognoscere; nec puto esse in hac vita, qui mihi fidelius compatiantur aut congaudeant. Sed quoniam per domnum Willelmum fratrem [Col. 0048B] nostrum, et per Ansfridum [161 1Kb] servientem nostrum plenius potestis discere quid mihi sit, quam per brevem epistolam, et puto quia jam magna ex parte audistis per domnum Farmannum, et alios qui nuper a me ad vos venerunt, existimo non opus esse in praesenti epistolam longius de hac re perducere. Ut autem pro me dilecto dilectore vestro, in majori quam unquam habui necessitate, ut puto, oretis, spero quia precibus non indigetis. Ad quod mihi sufficere videtur, ut sciatis quia nimis indigeo. Dulcissimos filios, ante tempus ablactatos (meos adolescentes dico) qui propter aetatis teneritudinem et naturalem mobilitatem, saepe sui memoria affectuose movent cor meum, illos specialiter moneo, precor, et obsecro ut in tota vita sua mei, et dilectionis [Col. 0048C] quam erga [162 1Kb] se in me experti sunt, memores, nulla unquam perversitate contristent cor meum; et sciant pro certo quia, si secundum desiderium meum, et secundum admonitiones [163 1Kb] quas a me perceperunt, vixerint, in qualibet tribulatione multum consolabuntur animam meam; et si aliter fecerint, nimis peccabunt, contristando eam. Spero enim, adjuvante Deo, quia non me latebit vita eorum, quoniam semper sollicitus ero inquirere conversationem illorum. Omnipotens Deus sic vos deducat ut ad conspectum gloriae suae perducat.



374 EPISTOLA XXII [164 1Kb] . ANSELMI AD BOSONEM.

Non esse pigritiae vertendum quod ad ipsum litteras non dederit.
[Col. 0048D]

ANSELMUS archiepiscopus vocatus, dilectissimo [Col. 0049A] fratri et filio Bosoni [(7) 11Kb] , Dei et suam benedictionem.

Mirari potest homo forsitan, cujus conscientiam sic novi ut nullum hominem supra me diligat, et quem tantum diligo, ut nesciam quem plus diligam, cur tanto tempore absens eum dolentem de mea absentia, aliqua per litteras visitatione non sum consolatus. Sed certus esto quia non negligentia nec oblivione tui factum est. Sicut enim certus sum quia tu semper velles esse mecum, ita ne dubites quia ego semper vellem esse tecum. Si autem Deus pacem [Col. 0050A] et opportunitatem mihi dare dignabitur, ut tuae dilectionis nihil liceat frui praesentia, scito quia, hoc ut fiat, curabo libentissime; et si non semper, vel tantum quantum permittet ratio. Quidquid vero fiat, serva dilectionem meam, charissime, quia ego tuam servare desidero. Saluta dulcissimum filium meum fratrem tuum [165 1Kb] Rainaldum. Conforta quoscunque potes de fratribus tuis saepe, et maxime adolescentes et novitios. Omnipotens Deus te semper ab omni malo custodiat.


[Col. 0051A]
EPISTOLA XXIII. ANSELMI AD RODULFUM ABBATEM ET EJUS MONACHOS.

Monachus, qui ab episcopo interdicto ordinatus fuerat, perpetuo interdicto subjicitur. Et quod is qui mulieri quaesivit herbas quibus virum suum interficeret, si illis interfectus est, nunquam debeat ordinari.

Dominis et fratribus charissimis, reverendo abbati Sagiensi, RODULFO [(8) 4Kb] , et aliis servis Dei, sub [Col. 0052A] illo commanentibus, frater ANSELMUS vocatus archiepiscopus : ad altiora virtutum, et monachici propositi semper proficere, et nunquam deficere.

De fratre illo quem dicitis esse ordinatum a quodam episcopo, qui a nobis est interdictus, hoc respondeo, quia si ordinatus est ab episcopo de Walis, qui vocatur Herewardus, nec illis ordinibus, quos ab illo accepit, nostra concessione aliquando utetur, [Col. 0053A] nec ab ullo episcopo reordinari debet. De altero vero fratre, qui herbas quaesivit mulieri, quibus virum suum interficeret, quamvis prope vos habeatis de hac re in Northmannia sufficiens consilium, tamen quia a me hoc petitis, nostrum negare non debeo sensum. Si monachus noster esset, et vir ille cujus morti quaesivit herbas, ipsis interfectus esset, nunquam ad diaconatum per me, vel ad sacerdotium ascenderet. Multa dilectioni vestrae, si cordis affectum sequerer, scriberem. Sed quoniam (ut puto) illis loquor, qui ex conscientia sua meam cognoscunt, breviter dico quoniam sicut propter Deum nos invicem dileximus, ita desidero et oro Deum, et vos rogo ut in eadem dilectione propter Deum perseveremus. Quatenus, sicut causa propter quam [Col. 0053B] charitas ipsa incoepta est, nunquam deficiet, ita charitas inviolata permaneat. De statu vitae nostrae scio quia desideratis ut amici cognoscere. Nescio quid in futuro Deus de me sit facturus; sed adhuc non sensi, ex quo suscepi nomen archiepiscopi, unde cor meum audeat gratulari. Quapropter oro supplex et obsecro, ut mihi in necessitate mea orationibus vestris subveniatis, donec, ad quid Deus me a vobis et aliis amicis nostris qui in Northmannia sunt, non sine gravi dolore adhuc perseverante, separaverit, cognoscatis. Omnipotens Dominus sua vos gratia et benedictione semper laetificet, et in animabus vestris virtutes multiplicet.



EPISTOLA XXIV [166 1Kb] . ANSELMI AD HUGONEM LUGDUNENSEM ARCHIEPISCOPUM.
[Col. 0053C]

Quid in multis adversis suis facto sit opus, consulit Lugdunensem primatem. De schismate inter Urbanum, cui favebat, et Guibertum. Promittit regi multam pecuniam, quam Deo miserante non solvit: unde rex irascitur.

Domino, et amico charissimo, reverendo Lugdunensi archiepiscopo HUGONI, frater ANSELMUS, sive jubente Deo, sive permittente, vocatus archiepiscopus Cantuariae : diu in hac vita lucere, et semper in futura gaudere.

Si omnia facienda sunt cum consilio, illa maxime facienda sunt cum diligenti consilio, in quibus nihil, nisi quod obediat voluntati Dei, quaerendum est. Precor igitur sanctitatem vestram, ut [167 1Kb] propter Deum, et propter charitatem, quam scio in illo erga me, petat a Deo consilium quod mihi det. Ut [Col. 0054A] breviter loquar, audistis, ut puto, qualiter subito raptus sim ad archiepiscopatum. Antequam praeberem assensum, palam dixi me favere domino papae Urbano, et Guiberto adversari : et feci, et dixi per sex menses, quod potui sine peccato, ut dimitterer. Tandem timore Dei, ob multas rationes, coactus subdidi me dolens praecepto archiepiscopi mei, et electioni totius Angliae, et sacratus sum : forsitan illic trepidavi timore, ubi non erat timor; sed nescivi, Deus scit, et adhuc nescio. Paulo post rex noster iturus in Northmanniam, multa pecunia indiguit. Antequam a me quidquam peteret, consilio amicorum promisi illi pecuniam non parvam : novit Deus, qua intentione. Sprevit quasi modicam, ut plus darem; sed nolui. Gratias Deo, quo miserante simplicitatem [Col. 0054B] cordis mei hoc factum est, ne, si nihil aut parum promisissem, justam videretur habere causam irascendi; aut si accepisset [168 1Kb] , verteretur mihi in gravamen, et in suspicionem nefandae emptionis. Ex illa hora visus est quaerere occasiones adversum me [169 1Kb] . Locutus sum de pallio; noluit ut illud peterem, quandiu ipse nullum reciperet apostolicum; aut ut saltem hujus dilationis excusationem domino papae intimarem. Sustinui usque [170 1Kb] nunc, consilio episcoporum, propter vitandam infructuosam dissensionem, si forte Deus aliquid interim operaretur, unde illi domini papae receptio persuaderetur. Petivi ut concilium convocaretur, quod per multos annos in Anglia factum non fuerat, quatenus corrigerentur quaedam in eodem regno, [Col. 0054C] quae nullatenus toleranda videbantur. Ipsum quoque monui ut quaedam, quae mihi aliter quam oporteret facere videbatur, corrigeret : ex his aperte iratus me amorem suum perdidisse manifestavit. Respondi me malle ut ipse mihi irasceretur, quam ut Deus illi, et sic a praesentia ejus discessi. Postera die rediens ad eum, dixi me libenter facturum illi rectitudinem, si qua culpa in me adversus illum inveniretur, quam tamen ego nesciebam; et rogavi ut amorem suum mihi redderet. Respondit se nec rectitudinem tunc recepturum, nec amorem redditurum, nisi dicerem 375 cur illum mihi reddere deberet. Visus est mihi velle pecuniam quam dare nolui, ne culpam, quae non erat, viderer fateri [171 1Kb] . Iratus intantum ut diceret quae non debuisset, et quasdam terras non [Col. 0055A] parvas, quas archiepiscopus Lanfrancus tempore patris ejus, et tempore ipsius quiete usque in diem sui obitus tenuit, militibus partim daret, partim dare disponat, sub occasione cujusdam voluntariae justitiae, secundum quam de terris eisdem me vult placitare : cum ego dicam quia non me debet ad placitandum [172 1Kb] cogere de terris quas archiepiscopus antecessor meus tandiu quiete tenuit; et ipse mihi dedit, sicut ille tenuit. Haec autem est illa quam dixi voluntaria justitia. Quoniam terras easdem, antequam Northmanni Angliam invaderent, milites Angli ab archiepiscopo Cantuariae tenuisse dicuntur, et mortui sunt sine haeredibus, vult asserere se posse juste quos vult eorum haeredes constituere. Intendat igitur prudentia vestra et consideret quid ex praedictis [Col. 0055B] sentiam, quatenus sententiam meam litteris vestris aut approbetis, aut ostensa [173 1Kb] ratione infirmetis; et me in eo quod magis tenendum est, confirmetis. Haec enim est cogitatio mea : Rex mihi dedit archiepiscopatum sicut eum archiepiscopus Lanfrancus [174 1Kb] usque in finem suae vitae tenuit; et nunc aufert Ecclesiae et mihi quod illa et idem archiepiscopus quiete tandiu tenuit, et ipse mihi dedit. Certus autem sum quia archiepiscopatus iste nulli dabitur post me, nisi quemadmodum ego illum in die obitus mei tenebo; nec si alius rex, me vivente, venerit, concedet mihi nisi quod tenentem inveniet. Si ergo ita tenuero archiepiscopatum imminutum usque ad obitum meum, hoc modo perdet Ecclesia per me. Si quis enim alius, ad quem Ecclesiae custodia non pertineret, [Col. 0055C] hanc faceret ei violentiam, aut factam patienter sustineret, palam esset quia in futuro nihil dici posset cur res Ecclesiae ad eam redire non deberent. Nunc autem cum et ipse rex advocatus ejus sit, et ego custos, quid dicetur in futuro nisi quia rex fecit, et archiepiscopus sustinendo confirmavit, ratum esse debet. Melius igitur mihi est coram Deo, ut possessionem terrarum Ecclesiae non sic teneam, et officium episcopi, more apostolorum, pauper faciam in testimonium illatae violentiae, quam ut illam imminutam tenendo, irrestaurabilem faciam ejus imminutionem. Est et aliud quod similiter cogito. Si metropolitanus sacratus episcopus per totum primum unnum nec papam viventem, nec pallium requiro, [Col. 0055D] cum possum, juste [175 1Kb] ab ipso honore removendus cum. Quod si hoc facere nequeo sine amissione archiepiscopatus, melius mihi est ut mihi violenter auferatur, imo melius est ut ego archiepiscopatum rejiciam quam apostolicum abnegem. Sic cogito, et sic facere volo, si mihi non scribitis cur hoc facere non debeam. Omnipotens Dominus sic sanctitatem vestram in hac vita sua gratia custodiat, ut ei in futura aeternam felicitatem tribuat. Amen.


[Col. 0056A]
EPISTOLA XXV [176 1Kb] . ANSELMI AD BOSONEM.

Quod non scribat frequentius ob iram dissidiumque regium. Et de libro, Cur Deus homo, quem Eadmerus transcribebat.

Quod pater filio, frater fratri, dilectissimus dilectissimo, A. B. quod ille, illi.

Gratias ago, sicut ego tibi, pro epistolari visitatione tua, pro consilio, pro consolatione, pro desiderio tuo. Et quoniam, quamvis super omnia mundana me desideres, plus tamen pendet cor tuum ad consolationem tribulationis meae, quam novisti, quam ad satietatem desiderii tui, quod majus inter ea quae mundi sunt habes. Novit dulcedo dilectionis tuae erga me dulcedinem dilectionis meae erga te, et novit [Col. 0056B] affectus meus erga te affectum tuum erga me. Alter alterius intima ex intimis suis cognoscit, quia vera sinceritas veram sinceritatem intelligit, et experimentum certum in neutro dubitationem oriri permittit. Vera itaque et ex Deo nostra dilectio [177 1Kb] mutua habuit principium; et in hoc non precor ut in quo hactenus perseveravit, perseveret, sed in spe Dei fiducialiter pronuntio quia perseverabit. Litteras non tibi saepe secundum desiderium meum et tuum mittere possum, quia etiamsi opportunitatem haberem, scandalum tamen aliqua occasione a rege, qui omnia quae a me sunt et quae me diligunt odit, et adversus Ecclesiam nostram aut adversus latorem, si quo modo cognosceretur, timerem. Librum quem edidi, cujus titulus est : Cur Deus homo, domnus [Col. 0056C] Eadmerus [178 1Kb] , charissimus filius meus, et baculus [179 1Kb] senectutis meae, monachus Becci, cui tantum debent amici mei quantum me diligunt, libenter Ecclesiae Beccensi, ut filius ejus, transcribit. Quoniam domno abbati Ecclesiae nostrae propter causam praedictam scribere nolo, tibi commendo memoriam mei, ut in cordibus [180 1Kb] eorum, quos sicut animam meam dilexi, ipsis testibus, et dum vivam, Deo dante, diligam, frequens tua commonitio veterascere et evanescere eam non permittat. Audivi quia domnus Folcheradus, consobrinus noster, est vobiscum. Si est, precor vos omnes pro eo, sicuti pro carne mea. Nam ipse exsul est propter Deum, et olim factus est monachus Becci. Saluta eum, et esto illi pro me. Omnipotens [Col. 0056D] Deus animam et corpus tuum benedicat. Saluta quos scis et vis.



EPISTOLA XXVI [181 1Kb] . AD WILLELMUM ABBATEM ET FRATRES BECCENSES.

Ut pro eo indesinenter orent, et in sancto proposito constanter perseverent, maxime vero extra claustra non vagentur. Ut eleemosynam minui non permittat.

Suis dilectissimis et desideratissimis domno abbati WILLELMO, et aliis servis Dei in Beccensi coenobio [Col. 0057A] commanentibus, frater ANSELMUS, professione et corde Beccensis, Dei dispositione vocatus archiepiscopus Dorobernensis, praesentis vitae continuam prosperitatem, et futurae aeternam felicitatem.

Quoniam nec novum, nec inseparatum [f., insperatum], nec extraneum est quod fraterna vestra charitas [182 1Kb] , pia compassione succensa, suis orationibus assidue mihi in assiduis necessitatibus divinum implorat auxilium, nec ignoratis quia cor meum vestra dilectio totum implet et possidet, non puto opus esse gratiarum actiones me vobis in epistola depingere, quas non ignoratis me semper in cordis scrinio servare. Ubi enim tanta cordis est [183 1Kb] et animarum unitas, plus ipsae sibi invicem sunt notae conscientiae quam lingua aut stylus possit exprimere. [Col. 0057B] Et ut in hoc, quod assidue facitis, perseveretis, majores preces non habeo, quam ut repetam quod scitis, ut videlicet animam meam, ubicunque corpus sit, vestram semper esse, et ad vos, quantum in ipsa est, desiderare, et absentia vestra tabescere nullatenus dubitetis. Nisi enim ejus tristitiam divinae dispositionis consideratio temperaret, nullatenus immensitatem ejus sine gravissima laesione toleraret. Nihil igitur me modo magis dilectioni vestrae delectat scribere, quam 376 ut in sancto proposito, ad quod convenistis, studeatis proficere, et ex nulla parte clam vel palam antiqui hostis insidias in vos permittatis irrumpere. Quod ut efficacius efficere valeatis, invicem vos charitative custodite, monete, corrigite, et haec ab invicem velut magna beneficia [Col. 0057C] vobis impendi benigne sustinete. Praelati subditos studiosos benignitate sustineant, tepidos exhortatione accendant; si qui sunt pervicaces, disciplina coerceant. Subditi, praelatis non ficta obedientia, et maxime abbati, subjacete; et vos non graves, sed faciles ad portandum exhibete; valde namque subditi coram Deo peccant, si praelatos non metuunt suis moribus gravare, qui eos solo Dei timore et fraterna charitate suscepere portare. Occasiones equitandi [184 1Kb] claustrales, nisi cogente obedientia, non solum non exquirant, sed nec occurrentes suscipiant. Qui enim claustra monasterii libenter excunt, non solum sibi, sed et aliis suo exemplo noxii sunt, quoniam aut murmurationis aut vagationis illis auctores sunt. Nec domnus abbas ullatenus hoc concedere [Col. 0057D] debet, si rigorem ordinis vult servare. Hospites cum gaudio suscipientes, illis secundum facultatem vestram cum omni hilaritate ministrate. Constitutionem nostram et vestram de eleemosyna pauperum nullo modo minui permittatis, sed potius, si poteritis intelligere qualiter eam rationabiliter augere possitis, augete. Omnipotens Deus voluntates [185 1Kb] et actiones vestras dirigat in beneplacito suo, [Col. 0058A] et faciat vos ab invicem videri in regno suo. Amen.



EPISTOLA XXVII. AD BALDRICUM PRIOREM.

Laudat ob bonam famam, et serio prohibet ne subditi facta praelatorum dijudicent.

ANSELMUS vocatus archiepiscopus, dilectissimo fratri, domno priori BALDRICO, salutem et benedictionem Dei, et suam, si quid valet.

Gratias ago Deo, a quo est omne bonum et dulcissimae dilectioni vestrae pro omnibus bonis quae de ea mihi referuntur ab omnibus qui a vobis ad me veniunt. Et quamvis vestra bona voluntas bonumque propositum jam longo usui probatum confirmatumque sit, ut frequenti non egeat monitione, dulce [Col. 0058B] tamen mihi est ut vos rogem toto corde ut perseveretis in Deo grata intentione, quatenus in futura vita gaudeatis de beata retributione. Et cum de omnibus vestris bonis studiis et operibus gaudeam, in illo maxime cor meum exsultat quod domno abbati benigna obedientia concordatis, et laboriosum ejus onus et onerosum laborem vestra consolatione levigatis, nec pati potestis ut aliquis ejus ordinationibus aut detrahat aut resistat. Certum enim est, et experimento saepe cognitum, quia monasterium in quo subditi facta praelati dijudicant, benigna Dei dispositione non disponitur, sed per abrupta vitiorum dissolvitur, et discordia scindente destruitur. Ubi vero praelati facta et ordinationes, velut a Deo inspiratae, ab omnibus communiter suscipiuntur, [Col. 0058C] ibi Deus inhabitat, et quasi propriam domum, cujus tota cura super ipsum jactatur, disponit et ordinat. Hoc ergo super omnia precor et moneo ut servetis, et in hoc studio instanter perseveretis. Omnipotens Deus dirigat omnes actiones vestras, frater charissime, et ad vitam perducat aeternam. Amen.



EPISTOLA XXVIII [186 1Kb] . AD ROBERTUM FLANDRIAE COMITEM.

Hortatur ad justitiam magis magisque sectandam.

Dilectissimo domino reverendo Flandriae principi ROBERTO, ANSELMUS, servus servorum Christi Jesu, vocatus archiepiscopus Cantuariae, fideles orationes.
[Col. 0058D]

Quoniam chara mihi est excellentiae vestrae benignitas, quam mihi, quoties vobiscum locutus sum, dignati estis ostendere, debeo vel litteris aliquando significare ejus memoriam apud me nunquam veterascere, et me Deum orare quatenus ipse vos sua benignitate dignetur ab omni malo defendere. Et quoniam mihi injunctum est ut in hujus vitae exsilio, quos valeo, ad coelestem patriam non desinam exhortari, hoc certe servitium illis non debeo subtrahere, [Col. 0059A] quibus scio me dilectionis debito copulari. Suggerit igitur vestrae sublimitati non corripiendo, sed de bonis ad meliora invitando, mea humilitas, ut assidue cogitet illud quod sacra jubet auctoritas : Diligite justitiam, qui judicatis terram (Sap. I, 5). Quanto enim [187 1Kb] illorum quibus terra commissa est ad regendum; praeeminet potentia, tanto magis, si a justitia deviant, non regunt, nec adjuvant humanum genus, sed perturbant et gravant sua violentia. Talibus utique [188 1Kb] terribilis illa comminatio intenditur: Potentes potenter tormenta patientur; et fortioribus fortior instat cruciatus (Sap. V, 7, 9). Semper igitur in actibus suis servet justitiam vestra prudentia, et in offensionibus quae sibi fiunt, indulcet eam sua misericordia. Nam et hoc justitia imperat, ut qui [Col. 0059B] sibi vult misereri, misericordiam aliis impendat. Breviter monui quod cor meum assidue desiderat, sed omnipotentem Deum precor ut sic ipse vobis terrenum principatum gubernare tribuat, quatenus in futura vita regnum coeleste vobis retribuat. Salutant vos, ut fideles servi Dominum, fratres nostrae Ecclesiae, pro quorum necessitatibus in Flandriam latores praesentium mittimus [189 1Kb] ; qui mecum vestram pietatem flagitant ut sicut ipsi in his quae Deo in se placent, si qua sunt, vos fratres esse desiderant, sic vos hoc dignari, cum opus et opportunum erit, in vestra tuitione percipiant. Salutamus pariter ego et illi uxorem vestram, ut dominam charissimam, quam sic adjutricem nostram vobiscum esse, cum res exiget, deposcimus, sicut eam vobiscum [Col. 0059C] in dilectione et orationibus complectimur. Valete.



EPISTOLA XXIX [190 1Kb] . AD HENRICUM PRIOREM, ANTONIUM SUBPRIOREM, ERNULFUM, OSBERNUM ET ALIOS MONACHOS CANTUARIENSES.

Ut Cantuarienses coenobitae sic obediant priori et subpriori ac sibi.

ANSELMUS, gratia Dei archiepiscopus, dominis et filiis suis charissimis, domno priori HENRICO, et subpriori ANTONIO, domno ERNULFO, et domno OSBERNO, et aliis servis Dei in Christi Ecclesia [191 1Kb] commanentibus, semper delectari in Domino, et ejus perpetua benedictione tueri.

Audio inter vos esse scandala et murmurationes, quia quidam sunt inter vos qui se domno priori subjicere [Col. 0059D] contemnunt, et ea quae licentia ejus facienda sunt, illo omnino nesciente et sine ejus licentia passim faciunt; et cum ab eo, vel ab aliquo reprehenduntur 377 in capitulo, ejus se judicio regulari humilitate subdere despiciunt: et insuper hoc se totum nostra auctoritate facere affirmant. Unde quasi diversae sectae et partium dissidentium lites [Col. 0060A] inter vos nascuntur et discordiae. Qua de re vestram dilectionem scire volo quia nunquam in nostra voluntate fuit nec, Deo protegente, erit, ut in Ecclesia mihi ad regendum commissa tanta et tam reprobanda inordinatio oriatur, aut si aliquo casu oritur, nutriatur aut permittatur. Praecipio igitur ut omnes, sicut mihi, nostra servata praelatione, et in petendis licentiis et in exsequendis mandatis, et in judicandis negligentiis, domno priori, et post illum subpriori subditi sitis humili benignitate et benigna mansuetudine. Et quoniam praefatae murmurationis causam et pondus super domnum Willelmum quidam maxime imponunt; de illo nominatio dico quia nunquam volui, nec volo, ut aliquo modo priori inobedienter resistat; nec de illo aliud statuo [Col. 0060B] quam quod, vobis audientibus, in capitulo de illo precatus sum, et consului, tum propter memoriam domini et Patris nostri archiepiscopi Lanfranci, tum propter infirmitatem ejus. Quod tamen non sine discretione et humili obedientia fieri ullatenus concedo. Pax Dei, quae exsuperat omnem sensum, custodiat corda vestra et intelligentias vestras (Philip. IV, 7). Amen.



EPISTOLA XXX. AD MATHILDAM ABBATISSAM ET MONIALES WINTONIENSES.

Obsecrat preces suo inchoatas nomine perpetuari, et moniales pietati assidue vacare.

ANSELMUS, vocatus archiepiscopus Cantuariae, sororibus et filiabus charissimis, reverendae abbatissae [Col. 0060C] Wintoniensi MATHILDAE, et aliis ancillis De sub illa commanentibus, electo sponso Christo semper placere.

Gratias ago sanctitati vestrae quia, sicut audio, pro me assidue orare non cessat. Et precor supplex ut quod charitative incoepit, perseveranter faciat, donec appareat quid divina dispositio de me intendat, quatenus vestris orationibus exoratus Deus mihi in tribulationibus meis sit clementior, et vobis pro impensa charitate sit benignior. Praeterea et officium a me injunctum exigit, et dilectio quam in vobis erga me sentio, me invitat, et charitas qua vos diligo mihi persuadet, ut secundum vestrum studium ac propositum mea exhortetur commonitio semper ad meliora proficere, et nunquam ab his ad [Col. 0060D] quae, gratia Dei adjuvante, attingitis, negligentia vestra gravante deficere. Quod utique efficaciter implere poteritis, si illud considerantes quod scriptum est: Qui modica despicit, paulatim decidit (Eccli. XIX, 1) [(9) 3Kb] . Et : Qui timet Deum, nihil negligit (Eccli. VII, 19), etiam minima ordinis vestri non neglexeritis. Tanto enim vigilantius a minimis excessibus [Col. 0061A] debemus cavere, quanto eos frequentius cognoscimus se nobis ingerere, et quanto callidius deceptor noster nullam in eis esse culpam, aut contemnendam, si qua est, nititur nobis persuadere. Quod non solum in exterioribus operibus, sed etiam in intimis cogitationibus debetis servare, nec minus Deo displicere indecentem cogitationem quam hominibus reprobandam actionem debetis judicare. Denique sicut sponsae carnalium vitiorum exteriorem foeditatem exsecrantes, per pulchritudinem carnis et vestium aptitudinem student placere; ita sponsae spirituales Regis regum Filii Dei foeditatem interiorem detestantes, per mentis pulchritudinem et ornamenta virtutum ut illi placeant semper debent studere. Pulchritudo certe mentis et [Col. 0061B] nutrimentum virtutum est, cordis munditia, cui visio Dei spiritualiter promittitur; ad quam munditiam nullus nisi per magnam cordis custodiam perducitur. Unde scriptum est: Omni custodia serva cor tuum (Prov. IV, 23). Ad quam custodiam, post gratiam Dei, quantum ad humanum studium pertinet, hoc est singulare et efficacius consilium, ut semper cor vestrum et ubique, quandiu vigilatis, [Col. 0062A] aut lectione, aut oratione, aut psalmis, aut aliqua utili cogitatione sive intentione sit occupatum. Vos, domina abbatissa, precor ut matrem, moneo ut sororem, hortor ut amicam, praecipio ut filiae charissimae, quatenns R. [(10) 4Kb] episcopo Osmundo omni benignitate sanctam et Deo placitam obedientiam, sicut decet, exhibeatis, et ejus dilectionem et familiarem amicitiam atque consilium et auxilium in corporalibus et in spiritualibus habere, et illi quod ex vobis est exhibere in Christi charitate studeatis. Omnipotens Deus, Sponsus vester, sit semper custos vester. Amen.



EPISTOLA XXXI [192 1Kb] . AD LANFRIDUM ABBATEM COENOBII S. WLMARI.

Ut gregem non deserat ob varias molestias

[Col. 0062B] ANSELMUS, vocatus archiepiscopus, fratri charissimo, domno abbati coenobii Sancti Wlmari LANFRIDO, divino regi consilio et adjuvari auxilio.

De petitione vestra, qua mihi infatigabiliter instatis quatenus ab episcopo vestro consilio et precibus meis tentem impetrare vobis licentiam abbatiam, in qua vos divina constituit dispositio, deserendi, saepe multumque [193 1Kb] mecum cogitavi, et cum aliis in quibus [Col. 0063A] consilium spirituale speravi, sum locutus; et intellexi, quamvis propter compassionem qua tristitiae fraternitatis vestrae compatior valde vobis congauderem si Dei miseratione, consilio et permissione archiepiscopi et episcopi [194 1Kb] vestri, desiderium vestrum assequeremini; periculosum tamen mihi esse tam inusitatam rem petere et consulere. Timeo enim me non parum peccare, si mea instantia locus vobis commissus omni rectore destituitur atque et rerum et morum et ordinis, majori, imo omnimoda vastatione destruitur. Si enim ad aliud ibi vestra non prodesset praesentia, nisi quia non ibi regnare potest nec libere exerceri sine aliqua reprehensione malitia, ita nec male ibi est, sicuti esset, si esset sine rectore, aut in ordinis aut in rerum destructione, [Col. 0063B] non tamen possetis conqueri quasi ibi inutiliter viveretis, ubi tantum malum et corporale et spirituale, ne locum praedictum destrueret, comprimeretis. Quanto magis tunc se vestra consolari potest prudentia, cum sint aliqui sub illa qui ejus consilio et gubernatione uti desiderant, et voluntaria subjectione illi obediunt. Est et aliud unde in tribulatione vestra debetis gaudere, quia non est dubium vos illam bono zelo Dei habere, et timore Dei cujus consideratione illam fugere non audetis, sustinere. Certe ubi tot rationes sunt consolationis et spiritualis laetitiae, non magnum pondus habere debet amaritudo tristitiae. Quippe non solum considerat Deus, quantum studium alicujus in aliis proficiat, sed etiam, aut forsitan magis, quantum laborem in intentione [Col. 0063C] proficiendi, et dolorem quia non proficit secundum intentionem, sustineat. Nostrum enim est laborare et seminare, Dei vero est incrementum et effectum dare. Quod nostrum est, quamvis eo adjuvante sit, nobis retribuit; quod autem suum est, sibi attribuit. Quod si haec mens vestra non vult aut non valet suscipere, 378 non prohibeo, si per episcopum vestrum, et per eos ad quos res haec pertinet, Deo disponente, ad desiderium vestrum ordinate potestis pertingere. Valete.


[Col. 0064A]
EPISTOLA XXXII [195 1Kb] . AD GERVINUM AMBIANENSEM EPISCOPUM.

Non posse monachum in abbatem ordinari, qui clam inscio praelato abscesserit.

ANSELMUS, vocatus archiepiscopus Cantuariae, re verendo episcopo Ambianorum GERVINO, salutem.

Frater ille Northmannus Ecclesiae nostrae professus quem abbatem electum esse mihi mandastis, et cujus ordinationi me assensum praebere suadetis, me et fratribus Ecclesiae [196 1Kb] nostrae ignorantibus trans mare abiit, ut nec iter ejus nec causam itineris ejus agnosceremus. Quapropter nec vos, ut litteris vestris intimatis, eum sine nostro assensu ordinare debetis, nec ego in hoc assensum praebeo, nec praebere debeo, in quantum intelligere queo. Si ipse [Col. 0064B] venerit ad me, et ad Ecclesiam suam, sicuti monachus qui taliter de Ecclesia sua discessit, venire debet, et postea aliquis de eo mihi de praefata re locutus fuerit, respondebo inde secundum quod respondere intelligam. Valete.



EPISTOLA XXXIII [197 1Kb] . AD RICARDUM MONACHUM.

Monachum professum non teneri voto peregrinationis a se facto in saeculo.

ANSELMUS, gratia Dei archiepiscopus, fratri et filio RICARDO monacho salutem, et benedictionem.

Audivi, Frater mi, quia antequam monachus fieres, in aegritudine vovisti te iturum ad S. Aegidium; et idcirco modo timidus et nimis sollicitus es [Col. 0064C] de voto illo solvendo, ita ut quiescere non possit cor tuum, nisi ad S. Aegidium iveris. De qua re non debes tantum credere tibi quantum abbati tuo, cujus consilio et ordinationi animam tuam commisisti, et aliis qui melius te sciunt quid magis placeat [198 1Kb] Deo et magis prosit animae tuae. Quapropter consulo tibi et praecipio ut, omnino dimittens intentionem praefati itineris et sollicitudinem voti illius, in proposito quod assumpsisti quietus et immobilis permaneas, et quiete [199 1Kb] ad hoc quod proposuisti, id est ad obedientiam et poenitentiam pro peccatis tuis, et ad alios bonos mores studeas. Certus enim esse debes quia cum [Col. 0065A] teipsum Deo totum vovisti et reddidisti per monachicam professionem, solvisti omnia vota minora quarumlibet actionum quae prius sine jurejurando et fidei alligatione [200 1Kb] promisisti. Esto ergo quietus et securus, et ego te ea auctoritate quam per gratiam Dei habeo super te, ab illo voto absolvo. Vale.



EPISTOLA XXXIV [201 1Kb] . AD WILLELMUM MONACHUM CESTRENSEM.

Profitetur se non esse tantum virtute quantum carminibus eum monachus depinxerat.

ANSELMUS gratia Dei archiepiscopus, fratri et filio charissimo, monacho Cestrensi Willelmo, salutem.

Quamvis me talem nesciam qualem me suis carminibus tua praedicat benevolentia, non tamen ingratus [Col. 0065B] esse debeo quoniam hoc facit dilectionis abundantia. Saepe enim solet dilector dilecti vitia aut non sentire, aut levia judicare; bona vero, quae non sunt, epinari; et quae sunt, exaggerare. Quod quando sola facit charitas nec error est suscipiendus propter affectum moris, nec amor est contemnendus propter culpam erroris. Sed sic debet amor nutriri ut error corrigatur, sic error debet expelli ut amor retineatur. Gratias tibi ago quia me talem diligis esse qualem me praedicas; et hortor ne me talem opineris, sed potius ores ut talem Deus faciat qualem esse me diligis et existimas. Cum enim scriptum sit : Ne laudes hominem in vita sua (Eccli. XI, 30); et a.ibi : Orate pro invicem ut salvemini (Jac. V, 16); non debet homo hominem in hac vita magno conatu [Col. 0065C] laudare, sed magis ut laudabilis fiat pio affectu orare : laudem vero Deo committere, cui proprium est merita judicare. Non dico bonorum virorum virtutes ad exemplum bene vivendi aliis non esse monstrandas, sed eisdem ipsis non esse exaggerandas. Quoniam autem opus charitatis non debet esse sine retributione, pro carminibus prosam, pro laude reddo exhortationem. Certe, fili mi, cum in me amas et laudas bona quae in me opinaris esse, ipso tuo opere testaris quia amabilis est et laudabilis omnis qui studet bonus esse. Cum ergo omnes velimus non dico laudari, sed amabiles et laudabiles esse, nihil tantum studere debemus quam ut boni in conspectu ejus qui non fallitur, judicemur esse. Bonus autem quisque fidelis ab eo judicatur, qui in [Col. 0065D] suo ordine perfectionem attingere conatur. Nam etsi omnes ad perfectionis summam pariter pervenire non possumus, non tamen erimus extra numerum bonorum, sicut scriptum est : Imperfectum meum viderunt oculi tui, et in libro tuo omnes scribentur (Psal. CXXXVIII, 16), si ad eam perfectionem incessanter et fortiter conari velimus. Conentur igitur laici in suo ordine, clerici in suo, monachi in [Col. 0066A] suo, viriliter semper proficere, ut illi qui superioris propositi sunt eos qui inferioris sunt superent humilitate [202 1Kb] , in qua quantum [203 1Kb] homo magis proficit, tanto magis sublimatur et aliis virtutibus excellit. Quapropter, fili charissime, semper memor esto cujus propositi gradum ascenderis, nec unquam tibi vitae tuae sanctitas sufficiat, nisi ea illos [204 1Kb] qui inferiorum graduum sunt, transcenderis. Sicut enim illi qui inferioris propositi sunt, laudabiliter ad virtutes superioris ascendunt, ita illi qui majora sectari proposuerunt, vituperabiles sunt si ad aequalitatem minora eligentium descendunt. Quoniam ergo monachum te habitu profiteris, hortor, precor, consulo ut semper in conspectu Dei intus studeas esse quod foris in conspectu hominum videris. [Col. 0066B] Non autem hic loquor quasi hoc non facias, sed ut semper ad meliora paterna exhortatione succensus proficias. Vale.



379 EPISTOLA XXXV [205 1Kb] . AD WALTERUM CARDINALEM.

Se cum illo de Ecclesiae necessitatibus non posse sine ejus assensu et aliorum episcoporum consilio agere aut eis providere, eo maxime tempore quo hostes in Angliam irruerent.

Domino et reverendo Romanae Ecclesiae legato et cardinali episcopo WALTERO, ANSELMUS, vocatus archiepiscopus Cantuariae, fideles orationes. et fidele servitium.

Quod mandat mihi prudens vestra sollicitudo, ut aliquo in loco [206 1Kb] conveniamus de causis [207 1Kb] Ecclesiarum Dei fraterno ac charitativo ad invicem consilio [Col. 0066C] acturi et quae corrigenda sunt correcturi, utique secundum intentionem vestram valde laudabile [208 1Kb] est, et secundum quod expedit, valde utile esset, si congruo tempore fieri posset. Sed vestra prudentia non ignorat quia nos duo nihil efficeremus [209 1Kb] , nisi regi suggestum esset, ut ejus assensu et auxilio ad affectum perduceretur [210 1Kb] quod disponeremus. Est et aliud, quia ego a Cantuarberia elongari nullatenus audeo, quoniam quotidie exspectamus ut hostes de ultra mare in Angliam per illos portus, qui Cantuarberiae vicini sunt, irruant. Propter quod dominus meus rex ore suo mihi praecepit, antequam ab illo apud Notingeham discederem, et postquam Cantuarberiam redii, mihi mandavit per litteras proprio sigillo signatas, ut Cantuarberiam custodiam, et [Col. 0066D] semper paratus sim ut quacunque hora nuntium eorum qui littora maris ob hoc ipsum custodiunt, audiero, undique convocari jubeam equites et pedites, qui accurrentes violentiae hostium obsistant. Et idcirco de Cantuaria exire non audeo nisi in illam partem ex qua hostium exspectamus adventum. Precor igitur sanctitatis vestrae discretionem quatenus aequo et pacato animo suscipiat has nostras [Col. 0067A] rationabiles, et quae infirmarr nequeunt, quoniam verae sunt, excusationes. Sciat pro certo vestra reverentia quia eumdem animum quem habetis, ut corrigantur quae corrigenda sunt, habeo. Sed exspecto reditum domini mei regis, et episcoporum et principum qui cum eo sunt, quatenus illi quae agenda sunt, opportune et rationabiliter suggeramus. Et sic, Deo adjuvante, ejus assensu et auxilio efficacius expleamus quod desideramus. Si tamen vobis placet ut per dilectissimum fratrem nostrum reverendum abbatem II. [211 1Kb] mihi consilium vestrum mandetis, de quibus rebus et quomodo cum rege loqui debeam, hoc libenter suscipio. Sed et si regi monendo consulere aliquid de hujusmodi rebus per eumdem abbatem et reverendum episcopum Wintoniae [Col. 0067B] prudentiae vestrae placuerit, laudo et postulo. Vale.



EPISTOLA XXXVI [212 1Kb] . AD EUMDEM.

Calumnias impositas excutit, et se nec schismati favere, nec rebus Ecclesiae tunc posse consulere significat.

Domino et reverendo episcopo Albanensi et cardinali WALTERO, Cantuariensis [213 1Kb] divina dispositione archiepiscopus ANSELMUS, orationum fidelitatem cum servitio.

Litteris a vestra sanctitate mihi directis, si liceret, plenius quam epistolaris brevitas patiatur, responderem. Pro temporis tamen opportunitate ad summam sensus illarum breviter, quod ad me attinet, respondeo. Dicitis quia oportuerat nos loqui [Col. 0067C] simul de vinea Domini, quae in hoc regno destruitur, ne penitus confunderetur, quoadusque sanctus Petrus apostolus, per vicarium suum Urbanum summum [214 1Kb] pontificem visitaret eam. Hoc utique ego ipse voluissem, si congruo tempore factum esset, id est quando dominus meus rex, et episcopi, et principes hujus regni vobis praesentes aut propinqui erant. Postquam vero licentiam accepistis a rege redeundi Romam, et rex in expeditionem suam cum archiepiscopo Eboracensi et quibusdam aliis episcopis et principibus suis ivit, et vos ab illis, et ego a vobis discessimus, veluti non nos [215 1Kb] in hac terra amplius invicem visuri; et postquam rex mihi praecepit ut illam partem regni sui in qua maxime irruptionem [Col. 0067D] hostium quotidie timemus, diligenter custodirem, et quotidie paratus essem hostibus resistere si irruerent, sicut in periculo vastandi vel perdendi terram; cum nullo modo auderem me [Col. 0068A] elongare ab urbe in qua eram, nisi versus hostes qui timebantur, tunc monitus ut vobis occurrerem, quatenus colloqueremur de his quae corrigenda sunt in hoc regno, rationabilem et susceptibilem redditi causam, quia propter praedictum periculum et praeceptum regis venire non poteram, et nihil efficeremus nos duo, absente rege et aliis quorum assensu et consilio et operatione ad effectum duci posset colloquium nostrum. Ego enim ipse video quae corrigenda sunt, et habeo voluntatem, quam nullus homo mihi potest augere, corrigendi, Deo adjuvante, per assensum et auxilium domini mei regis et aliorum ad quos pertinet, cum locus et opportunitas erit. Quod autem conquerimini vos moratos esse, velut infructuosam arborem et peregrinum non habentem [Col. 0068B] adjutorium aut consilium, de aliis vos scitis, de me autem ego scio quia non prohibui vos fructificare, neque meum auxilium aut consilium vobis pro ratione et possibilitate mea denegavi tempore fructificandi. Quod vero quaeritis a me cur [216 1Kb] et qua justitia episcopi alii me abnegantes, a me discesserunt, nec sunt reversi dignam agentes poenitentiam, hoc potius ab illis quaerendum erat quam a me. Ego enim nescio me fecisse cur hoc facere deberent. Reversi tamen hactenus sunt, ut illam obedientiam quam Cantuariensi sedi promiserant, se mihi servaturos faterentur. Dicitis quosdam illorum vobis dixisse ideo non offendisse [217 1Kb] in me quia permisi me a catholica Ecclesia transferri ad schismaticos, et ab illis consecrari, si fieri, sicut additis, potest [Col. 0068C] et a schismatico rege investituram accepisse, et illi fidelitatem et hominium fecisse, quos omnes sciebam esse schismaticos et divisos ab Ecclesia Christi, et a capite meo Urbano pontifice, quem ipsi, me audiente, abnegabant. Certe nesciebam nec scio eos schismaticos, aut sic divisos ab Ecclesia fuisse, ut dicunt. Et si aliquis eorum qui hoc vobis dicunt me praesente hoc diceret, ostenderem rationabiliter non ita esse. Illi enim non abnegabant canonicum Romanum pontificem, quicunque esset, nec Urbanum negabant esse pontificem; sed dubitabant propter illam quae modo nata [218 1Kb] est dissensionem, et propter dubitationem illum suscipere quasi certum differebant; nec ullum judicium eos [219 1Kb] ab Ecclesia segregaverat, et omnino obedientiam Romanae sedis [Col. 0068D] tenere se fatebantur, et sub professione obedientiae Romani pontificis me consecrarunt. Denique dominus papa sciebat me esse consecratum, et a quibus, et cui regi feceram quod feci. Et tamen [(11) 5Kb] pallium [Col. 0069A] quod archiepiscopus Cantuariae solet habere, mihi per vestram charitatem, non ut schismatico, sed ut accepto, non ut reprobans, sed ut approbans misit, et sic quod de me factum erat confirmavit. Ipse hujus confirmationis auctor, et dominus Gualterus 380 episcopus Albanensis et cardinalis haec eadem sciens, minister ejus et exsecutor. Si vobis haec calumnia attendenda videtur, cur eam ante pallii concessionem mihi tacuistis; si negligenda putatur, vos judicate quam diligenter sit a vobis inculcanda. Plura possem adhuc dicere ad infirmandum verbum malitiae eorum qui hoc quod dicitis vobis obtendunt ad excusandas excusationes in peccatis, sed sapientiam vestram scio non indigere apertae rei multiplici ostensione. Videat igitur prudens simplicitas et [Col. 0069B] simplex prudentia vestra qualiter super haec quae dixi suscipere et exaggerare debeat confictas calumnias, et calumniosas confictiones adversum me ab illis qui fecerunt contra me pro excusatione sua, no videamini velle infirmare [220 1Kb] quod auctoritate domini papae et vestra exsecutione non ignoranter est confirmatum. Nempe non sic accepi (teste Angliae regno) nomen domini Urbani papae in vanum, ut hoc me ab illo vel a fidelibus ejus meruisse cognoscam. Dicitis vos causam meam, teste Deo, defendisse, [Col. 0070A] quantum potuistis, et ea occasione negotium propter quod venistis, impeditum usque nunc. Pro bona quidem voluntate defensionis gratias ago, impedimentum autem hac occasione factum vobis utique [221 1Kb] nescio. Et si rei medulla diligenter consideratur sicut potest, et prudentia vestra me defendit quantum potest, certus sum quia conscientia vestra in his quae supra dicta sunt accusare me non potest. Quod, sicut dicit, nec mecum nec cum aliis loqui sicut voluit potuit vestra reverentia carens obedientia Romanae Ecclesiae, sciat ipsa cur non potuit. Ego autem scio me diu et multum desiderasse et exspectasse loqui vobiscum, antequam possem; et cumtandem potui, non tantum potuisse quantum volui. Rogatis me ut fratres nostros Cantuariensis Ecclesiae [Col. 0070B] quiete ac pacifice possidere dimittam res suas. Ad quod respondeo quia nullus magis desiderat quietem ac pacem illorum quam ego, nec magis sollicitus est pro utilitate ejusdem Ecclesiae; et idcirco voluntas mea est ut res ejus, Deo annuente, disponam ad utilitatem praesentem et futuram, prout melius sciam et potero. Valeat beatitudo vestra, et dignetur Deum, ut me et omnes actiones meas dirigat orare.


[Col. 0071A]
EPISTOLA XXXVII [222 1Kb] . AD URBANUM PAPAM.

Cur hactenus papam non adierit, quidque facto sit opus ab eodem moneri supplicat.

Reverendo ac reverenter suscipiendo catholicae Ecclesiae summo pontifici URBANO, ANSELMUS, non suis meritis, sed nutu divino, Cantuariae vocatus metropolitanus episcopus, debitam subjectionem cum servitii devotione.

Gratias ago sanctae munificentiae vestrae quod dignos apostolicae sedis legatos ad nos direxistis; quod pallii beneficium, sola gratiae vestrae largitate, mihi porrigi praecepistis. Nostri quippe, fateor, ordinis et ofticii intererat et praesentiam vestram ex more visitare, et eam ut fieri decet condigna [Col. 0071B] reverentia honorare. Et id quidem ex quo gradum episcopalem suscepi summo desiderio facere concupivi, tum quia ratio id fieri postulabat, tum quia consilio et alloquio vestro frui desiderabam, ut me de rebus necessariis tam publicis quam privatis interrogantem vestra prudentia doceret, et auctoritas roboraret. Quod me non exegisse rogo ne aegre sancta eminentia vestra nec meae negligentiae aut arrogantiae ascribat. Testis enim mihi est conscientia mea quia postquam in cacumine sanctae Ecclesiae sublimatos vos esse cognovi, gavisus sum, et reverenter dilexi et diligo, et quotidianum provectum vestrum fieri optavi et opto, et factum audiens exsulto. Sed quia bellis undique quatimur, hostiles impetus indesinenter et insidias adversantium [Col. 0071C] metuimus, dominus noster rex extra regnum me procedere hactenus non permisit, nec adhuc procedere posse ullatenus assensit. Praeterea si nullae aliae causae concurrerent quae me faciem vestram hoc tempore quod valde moleste fero, videre prohiberent, sufficit quod aetas, quod aegritude, quod debilitas corporis mei impatientem me agunt et prolixi itineris et immensae viarum asperitatis. Sed inter haec, quo labore, quaque anxietate gravatus, iter arripere conarer, si omnipotens Deus et in regno Anglorum bella sedaret, et in regnis et regnorum provinciis, per quas ad vos est eundum, illam pacem tribueret, ut quemadmodum oporteret et expediret, iter ipsum expiere liceret. Sed [Col. 0071D] quandiu id [223 1Kb] fieri non potest, tandiu impossibilitas me retinet. Divina clementia juvante, ubicunque fuero [224 1Kb] , vobis obedire ac servire, et celsitudinem vestram honorare paratus ero. Et quia, sicut desidero, quotidianas miseriae [225 1Kb] meae querelas non licet mihi coronam posito effundere in conspectu vestro, sanctas serenitatis vestrae aures paucis questibus et scriptis inquietare praesumo. Sancte Pater, doleo me esse quod sum, doleo me non esse quod fui. Doleo me esse episcopum, quia peccatis meis facientibus, non ago episcopi officium. In loco humili [Col. 0072A] aliquid agere videbar, in sublimi positus praegrandi onere pressus nec mihi fructum facio, nec utilis alicui existo. Oneri quidem succumbo, quia virium, virtutum, industriae, scientiae, tanto officio competentium inopiam, plus quam credibile videatur, patior. Curam importabilem cupio fugere, pondus relinquere : Deum e contrario timeo offendere. Timor Dei illud me suscipere compulit, timor idem onus idem me retinere compellit. Si inter haec voluntatem Dei agnosecrem, procul dubio voluntatem meam et actus meos pro possibilitate ad illam conferrem. Nunc quia voluntas Dei me latet, et quid agam nescio, errabundus suspiro, et quem rei finem imponere debeam ignoro. Postulo itaque sanctam clementiam et clementem sanctitatem vestram ut [Col. 0072B] propter Deum, propter eam charitatem qua Ecclesiam Dei contenditis adjuvare, penuriam consilii nostri vestrarum manu sanctarum orationum pascatis, ne cogitationum talium fluctibus agitatus, aut omnino ruam, aut nihil apprehendam. Rogo etiam, et submissis mentis gemitibus humiliter supplico [226 1Kb] celsam et piam paternitatem vestram, ut in naufragio positus, si quando procellis irruentibus adjutorii vestri indigens ad sinum matris Ecclesiae confugero, propter eum qui sanguinem suum dedit pro nobis, pium et promptum adjutorium et solamen invenia in vobis. Pro domino Belvacensi Fulcone supplex oro clementiam vestram, prout vestra judicabit prudentia. In munusculo nostro magnitudo vestra, rogo, non solam penset quantitatem, sed et bonam [Col. 0072C] qua missum est voluntatem. Omnipotens Deus diu nobis paternitatem vestram in gratia sua et pace custodiat. Amen.



381 EPISTOLA XXXVIII [227 1Kb] . AD LAMBERTUM ABBATEM.

Ut profugum monachum recipiat poenitentem.

ANSELMUS, Dei dispositione vocatus archiepiscopus Cantuariae, domino et fratri in Deo delicto, abbati LAMBERTO, misericordiam impendendo temporalem, misericordiam mereri sempiternam.

Frater iste comedens de ligno scientiae boni et mali experimento didicit quanta sit differentia inter delicias paradisi claustralis et exsilium vitae saecularis. Poenitens igitur et dolens, sicut lacrymae testantur, [Col. 0072D] confitetur se nimis peccasse, et promittens se deinceps mores suos correcturum, et secundum vestram dispositionem obedienter victurum, orat, quanto affectu potest, ut intra ovile de quo sponte miserabiliter aufugit, admittatur. Et quia supplicationem suam pro magnitudine reatus sufficere non putat, nostris precibus suas apud vestram clementiam adjuvari precatur. Quamvis igitur ego de vestra sanctitate nihil promeruerim, tamen quia invicem compati et pro invicem orare jubemur, praesumo supplicare quatenus ovi quam Christus quaesitam [Col. 0073A] et inventam in humeris suis ad ovile [228 1Kb] reportat, vestra paternitas ostium ovilis contra me [f. add. non] claudat, ne Christus idem perditam quaerendo, et inventam reportando, frustra laborasse videatur; et ipse apud amicos et vicinos, quos ad congaudendum convocare debuerat, non tam ovem quam seipsum, et, quod valde attendendum est, oneratum [229 1Kb] , et a suo ovili exclusum esse conqueratur. Itaque misericordiam et judicium cantate Domino, et sic ut misericordia superexaltet judicium [230 1Kb] . Vale.



EPISTOLA XXXIX [231 1Kb] . AD MONACHOS BECCENSES.

Beccenses in ordinis observantia stabiles collaudat. [Col. 0073B] Et ut praelati facta non judicent prae caeteris hortatur.

Dominis et fratribus charissimis in Beccensi coenobio commanentibus, frater ANSELMUS, voluntate Beccensis monachus, necessitate vocatus Cantuariensis archiepiscopus, praesentis vitae continuam sanctitatem et futurae aeternam felicitatem.

Quamvis nostram raro epistolam videatis, scio tamen quia dilectionem vestram in intimis [232 1Kb] cordis mei fervere non dubitatis. De qua dilectione tanto esse certiores debetis, quanto eam de praeterito cognoscitis, et hoc propter quod et ad quod vos dilexi, facere contenditis. Audio enim quia, gratia Dei inspirante et cooperante, in studio bene vivendi fervetis, et in paupertatis pressura rigorem [Col. 0073C] vestri ordinis inflexibiliter tenetis. Sic enim decet servos Dei, ut quanto magis eos tribulationes praesentis vitae angustant, tanto ardentius ad quietem aeternae vitae tendant et se ad virtutum profectum extendant. Sed quamvis sanctis moribus et religiosis operibus studio spontaneo insudetis, novi tamen sinceritatem vestrae dilectionis, quia gratanter accipiet si vos monuero ut in hoc in quo estis perseveretis. Quod ut efficacius adimplere valeatis, necesse est ut sancta unanimitate colligati, et corde et voluntate praelato vestro obediatis : facta et dicta ejus non dijudicetis, sed sine omni retractatione, quasi divinitus inspirata venerando mente benigna servetis. Ubi enim subditi praelati [233 1Kb] judices fiunt, aperte Dei ordinationi, cujus dispositione sibi praelatus [Col. 0073D] est, detrahunt et contradicunt; quibus Deus et suae gubernationis subtrahit auxilium, et eos in proprii erroris praecipitari permittit consilium : ubi vero praelatus cum veneratione, tanquam Christus suscipitur, ibi tota domus Christi regitur consilio et protegitur et sustentatur auxilio. Quanto enim subditi se vicario ejus subjiciunt securius, tanto ille praelato et subditis cuncta procurat benignius. Omnipotens Deus sua vos benedictione in aeternum beatificet, fratres et amici charissimi. Amen.


[Col. 0074A]
EPISTOLA XL. AD PASCHALEM PAPAM.
[234 1Kb]

Excusat se quod pondum per litterus cum salutaverit. et, calamitatibus suis expositis, causas reddit cur ex Anglia abierit, et ut in Angliam non redeat nisi rebus omnibus Ecclesiae restitutis supplex obtestatur. Lugduni interim ab archiepiscopo austentart se declarat.

Domno et patri reverendo, PASCHALI summo pontifici, ANSELMUS, servus Ecclesiae Cantuariensis, debitam ex corde subjectionem, et orationum, si quid valent, devotionem.

Quod ad vestram celsitudinem tantum moratus sum nuntium mittere postquam de certa notitia vestrae sublimationis Deo [235 1Kb] gratias agentes, gavisi [Col. 0074B] sumus, haec fuit causa quia quidam nuntius regis Anglorum venit ad venerabilem archiepiscopum Lugdunensem pro causa nostra, non tamen afferens quod suscipiendum esset; et audiens responsum archiepiscopi reversus est ad regem, promittens se in proximo Lugdunum rediturum [236 1Kb] . Hunc exspectavi ut scirem quid vobis de regis voluntate notificare possem, sed non venit. Causam itaque nostram breviter intimo, quia quando Romae moratus sum, eam domino papae Urbano, et multis aliis, sicut scit, ut puto, sanctitas vestra, saepe narravi. Videbam in Anglia multa mala, quorum ad me pertinebat correctio, quae nec corrigere, nec sine peccato meo tolerare poteram. Exigebat enim a me rex ut voluntatibus suis, quae contra legem et [Col. 0074C] voluntatem Dei erant, sub nomine rectitudinis assensum praeberem. Nam sine sua jussione apostolicum nolebat recipi, aut appellari in Anglia; nec ut epistolam ei mitterem, aut ab eo missam reciperem, vel decretis ejus obedirem. Concilium non permisit celebrari in regno suo ex quo rex factus jam per tredecim annos. Terras Ecclesiae hominibus suis dabat; in omnibus his et similibus si consilium petebam, omnes de regno ejus etiam suffraganei mei episcopi negabant se consilium daturos, nisi secundum voluntatem regis. Haec et multa alia, quae contra voluntatem et legem Dei sunt, videns, petii licentiam ab eo sedem adeundi apostolicam, ut inde consilium de anima mea et de officio mihi injuncto acciperem. Respondit rex me in se peccasse [Col. 0074D] pro sola postulatione hujus licentiae, et proposuit mihi ut aut de hac re, sicut de culpa, satisfacerem, et securum illum redderem ne amplius peterem hanc licentiam, nec aliquando apostolicum appellarem, aut de terra ejus cito exirem. Elegi potius exire quam nefandae rei consentire. Romam veni, ut scitis [237 1Kb] , et domino papae rem totam exposui. Rex, mox ut de Anglia exivi, taxato simpliciter victu et vestitu monachorum nostrorum, totum archiepiscopatum invasit et in proprios usus [Col. 0075A] convertit. Monitus et 382 rogatus a domino papa ut hoc corrigeret, contempsit, et adhuc in hoc perseverat. Jam est tertius annus ex quo sic de Anglia exivi; pauca quae mecum tuli, et multa quae mutuatus sum, quorum adhuc sum debitor, expendi. Sic plus debens quam habens [238 1Kb] , apud venerabilem Patrem nostrum archiepiscopum Lugdunensem detentus, ejus [239 1Kb] benigna largitate et larga benignitate sustentor. Non hoc dico quasi desiderem redire in Angliam, sed timeo ne mihi vestra sublimitas succenseat, si ei nostrum esse non notifico. Precor igitur et obsecro, quanto possum affectu, ut nullo modo me in Angliam redire jubeatis, nisi ita ut legem et voluntatem Dei, et decreta apostolica voluntati hominis liceat mihi praeferre : et nisi rex mihi terras Ecclesiae reddiderit, et quidquid de [Col. 0075B] archiepiscopatu, propter hoc quia sedem apostolicam petii, accepit; vel certe, quod pro horum digna recompensatione Ecclesiae prosit. Aliter enim ostenderem me hominem Deo debere praeponere, et juste spoliatum esse quia sedem apostolicam volui requirere. [240 1Kb] Quod satis patet quam noxium exemplum sit posteris, et exsecrabile. Quaerunt quidam minus intelligentes cur ego regem non excommunico; sed sapientiores, et rectum habentes consilium, consulunt ne id faciam, quia non pertinet ad me utrumque, et querimoniam scilicet et vindictam facere. Denique ab amicis nostris qui sub eodem rege sunt, mandatum mihi est quia mea excommunicatio, si fieret, ab illo contemneretur [241 1Kb] [Col. 0075C] et in derisum converteretur. Ad haec omnia auctoritas vestrae prudentiae [242 1Kb] nostro non eget consilio. Oramus ut Deus omnipotens faciat omnes actus vestros sibi placere, et Ecclesiam [243 1Kb] suam de vestri regiminis prosperitate diu gaudere. Amen.




[Col. 0075C]
EPISTOLA XLI. HENRICI REGIS ANGLORUM AD ANSELMUM.
[244 1Kb]

Excusat se inauguratum ab aliis episcopis ob ingruentes hostes, ut in Angliam citissime revertatur supplicat.

HENRICUS, Dei gratia rex Anglorum, piissimo Patri suo spirituali ANSELMO, Cantuariensi episcopo, salutem et omnis amicitiae exhibitionem.

Scias, Pater charissime, quod frater meus rex Guillelmus mortuus est; et ego, nutu Dei, a clero et a populo Angliae electus, et quamvis invitus, [Col. 0075D] propter absentiam tui, rex jam consecratus requiro te, sicut Patrem, cum omni populo Angliae, quatenus mihi filio tuo et eidem pupulo cujus tibi animarum cura commissa est, quam citius poteris, venias ad consulendum. Meipsum quidem ac totius regni Angliae populum, tuo eorumque consilio qui tecum mihi consulere debent, committo; et precor ne tibi displiceat quod regiam benedictionem absque [Col. 0076A] te suscepi; de quo, si fieri posset, libentius eam susciperem quam de alio aliquo. Sed necessitas fuit talis, quia inimici insurgere volebant contra me et populum quem habeo ad gubernandum; et ideo barones mei, et idem populus, noluerunt amplius eam protelari : hac itaque occasione a tuis vicariis illam accepi. Misissem quidem ad te a meo latere aliquos per quos tibi etiam de mea pecunia destinassem, sed pro morte [245 1Kb] fratris mei circa regnum Angliae ita totus orbis concussus est, ut nullatenus ad te salubriter pervenire potuissent. Laudo ergo et mando ne per Northmanniam venias, sed per Guitsand, et ego Doveram obviam habebo tibi barones meos, et pecuniam ad te recipiendum; et invenies, Deo juvante, unde bene persolvere [Col. 0076B] poteris quidquid mutuo accepisti. Festina igitur, Pater, venire, ne mater nostra Cantuariensis Ecclesia diu fluctuans et desolata, causa tui, amplius sustineat animarum detrimenta. Teste Girardo episcopo, et Guillelmo Wintoniensi electo episcopo, et Guillelmo de Warelimast, et comite Henrico, et Roberto filio Haimonis, et Haimone dapifero, et aliis tam episcopis quam baronibus meis. Vale.





EPISTOLA XLII. PASCHALIS PAPAE AD ANSELMUM.

Ut Ecclesiae Cantuariensi restitutus jam det operam Anglicanoe Ecclesiae restaurationi : et Anglorum Regem cum Normanniae comite conciliet.

PASCHALIS episcopus, servus servorum Dei, reverendissimo fratri et coepiscopo ANSELMO, Cantuariensium [Col. 0076C] archiepiscopo, salutem et apostolicam benedictionem.

Sicut injuriis tuis et exsilio compassi sumus, etc. Vide in Paschali II, infra, ad an. 1118.



EPISTOLA XLIII. ANSELMI AD BURGUNDIUM ET RICEZAM UXOREM EJUS.
[246 1Kb]

Gratulatur nepotem suum Deo in servitutem esse dicatum, quodque Deus juniores eorum liberos rapuerit, ut jam liberius ipsi Deo tota mente servirent.

ANSELMUS archiepiscopus, domino et amico charissimo BURGUNDIO et uxori ejus sorori suae dilectissimae RICEZAE, salutem et benedictionem Dei.

Sciatis quia filius vester Anselmus, charissimus nepos noster, sanus et laetus est mecum apud Lugdunum; et ego, Dei gratia, prospere me habeo. [Col. 0076D] De filio vestro hoc vobis dico quia gaudere potestis 383 multum, quod illum Deo obtulistis. Amat enim Deum, et quod amare debet; unde gratias agere debetis illis et eos amare qui eum in amore Dei et sui ordinis et in bonis moribus nutrierunt. Et certe credo quia propter hoc meritum quod primogenitum vestrum Deo devota mente dedistis, noluit Deus perdere ullum de prole vestra; nec permisit [Col. 0077A] eos quos genuistis usque ad illam aetatem in qua peccatis et malitiae hujus mundi sordidarentur, pervenire, ut vitam aeternam perderent, sed omnes eos bono fine de hac vita ad se transire fecit. Insuper si sapientes estis, et sapienter consideratis, intelligetis Deum fecisse vobis magnam misericordiam de vobis ipsis, quoniam abstulit vobis occasionem amandi hoc saeculum, et desiderandi ea quae transeunt, cum vobis abstulit haeredes in hac vita, et fecit filios vestros suos haeredes et suos filios in aeterna vita. Nunc agite gratias Deo quia exonerati estis et expediti, ut libere toto corde, tota intentione et totis viribus curratis ad Deum, et solliciti sitis solummodo de salute animarum vestrarum; et ut illuc spontanea voluntate perveniatis, [Col. 0077B] quo Deus filios vestros qui mortui sunt, vobis nolentibus, misericorditer traxit, et quo istum quem Deo dedistis, Deo adjuvante, perventurum exspectamus, ubi pariter pater et mater, filii et filiae in conspectu Dei in gloria aeterna gaudeatis; et unusquisque tantum de singulis aliis quantum de se glorietur. Ergo, dilectissimi [247 1Kb] et amicissimi, frater charissime et soror charissima, precor, obsecro, moneo, consulo ne contemnatis misericordiam quam Deus vobis non praemeditantibus fecit : et ne perdatis gloriam quam Deus vobis, si culpa vestra non fuerit, praeparavit. Cognoscite, cognoscite quia quod Deus vos ita omnibus filiis orbatos in hac vita solos fecit, non est ira Dei, sed gratia Dei, ut qui jam soli remansistis, nihil habentes quod [Col. 0077C] ametis, sine omni impedimento ad illum curratis, et ei vos et vestra reddatis. Omnipotens Deus sic vos suo amore accendat ut omnem hujus vitae delectationem faciat contemnere, et ad se toto affectu tendere et pervenire. Amen.





EPISTOLA XLIV. PASCHALIS PAPAE AD ANSELMUM.

Ut constanter se gerat in tuenda Ecclesiae Anglicanoe libertate.

PASCHALIS episcopus, servus servorum Dei, venerabili fratri et coepiscopo ANSELMO Cantuariorum, salutem et apostolicam benedictionem.

Non ignoras divinae voluntatis consilium, etc. Vide in Paschali II ad an. 1118.




[Col. 0077D]
EPISTOLA XLV. EIUSDEM AD EUMDEM.

Anselmo eum de aliquot dubiis consulenti respondet.

PASCHALIS episcopus, servus servorum Dei, venerabili fratri et coepiscopo ANSELMO, salutem et apostolicam benedictionem.

Consulta illa quae per venerabiles nuntios tuos Baldemum et Alexandrum, etc. Vide in Paschali II.





384 EPISTOLA XLVI. BENEDICTI AD ANSELMUM.

Consolatoria est et amicis condita affectibus.

Domino et venerabili Patri ANSELMO, gratia Dei [Col. 0078A] Cantuariensium archiepiscopo, BENEDICTUS, in Domino salutem.

Amor scribere, et dolor cordis mei gemitum charitati vestrae compellit aperire. Et quia sapientibus loquor, et qui de parva materia norunt fercula conficere multa, ideo breviter succincteque sanctitati vestrae dico quoniam Satanas videtur esse solutus. Rex namque superbiae prope est; et, quod dici nefas est, sacerdotum ei praeparatur exercitus, quia cervice elata militant qui praepositi sunt ut praebeant exempla humilitatis : sic ut Danielis vaticinium videatur esse completum. Ergo qui in Judaea est ad montes fugiat, et qui in tecto est, non descendat tollere aliquid de domo (Matth. XXIV, 17), etc. Proinde vos, qui in tecto Domini passer [Col. 0078B] solitarius extitistis, et agrum Dei vomere linguae viriliter conscidistis, ad montes fugere nec oportet de plano aliquid tollere. Etsi Romae non est nunc Gregorius, est tamen Angliae Augustinus; et qui dedit ei signa et prodigia facere, dabit vobis pro Christi fide ad finem usque viriliter certare : Fidelis est enim Deus, qui non patietur vos tentari supra id quod ferre potestis (I Cor. X, 13). Benedictionem autem vestram qua debui mente suscepi, bene sapientem, bene redolentem. Deo autem gratias agimus, quia saporosa sunt et odorosa quae agitis, quae dicitis, quae datis. De vita autem vestra dicamus pariter, dicamus omnes : Gloria in excelsis Deo, et in terra pax hominibus bonae voluntatis (Luc. II, 14). Rogo vos, orate pro me ut Simon me aliqua [Col. 0078C] parte corrumpere nequeat, et Deus ab hoc pelago ad portam salutis perducat.



EPISTOLA XLVII. ANSELMI AD PASCHALEM PAPAM.
[248 1Kb]

Auditis decretis Romani concilii, cui Anselmus interfuerat, rex de illis summum pontificem requirit; quid autem papa judicaverit, sibi significari Anselmus petit.

Domino reverendo, et Patri diligendo PASCHALI [249 1Kb] , summo pontifici, ANSELMUS, servus Ecclesiae Cantuariensis, debitam subjectionem et orationum assiduitatem.

Postquam revocatus ad episcopatum redii in Angliam, ostendi decreta apostolica quae in Romano concilio praesens audivi; de qua re dominus [Col. 0078D] meus rex vestram requisivit sanctitatem per legatum suum, et ego per epistolam meam vestrum inquisivi, secundum quod rem cognosceretis, consilium. Regi per litteras vestras respondistis, mihi vero minime; sed quoniam illi responsum quod illi sufficeret [250 1Kb] non dedistis, adhuc vestram pro eadem re adeunt quidam episcopi praesentiam; et ego nostros mitto legatos, responsi vestri mihi relaturos sententiam, ne forte videar alicui meo solo sensu vel propria voluntate quidquam facere. Servata igitur apud me reverentia sedis apostolicae, precor ut de [Col. 0079A] petitione quam vobis praedicti episcopi exponent 385 quod melius et utilius sapientia vestra secundum Deum judicaverit, disponatis; et quidquid illud fuerit, per legatos nostros me certum faciatis. Sicut enim non pertinet ad me absolvere quod ligatis, ita non est meum ligare quod absolvitis.



EPISTOLA XLVIII. ANSELMI AD EUMDEM.

Consilium in adversis quae jam per novem annos passus est exspectat. Precaturque ut pallium electo Eboracensi episcopo concedat.

Domino et Patri reverendo PASCHALI, summo pontifici, ANSELMUS, servus Ecclesiae Cantuariensis, debitam subjectionem.

Quanto studio mens mea pro sua possibilitate [Col. 0079B] sedis apostolicae reverentiam et obedientiam amplectatur, testantur multae et gravissimae tribulationes cordis mei, soli Deo et mihi notae, quas ab initio episcopatus mei continue jam per novem annos, et in exsilio et episcopatu passus sum, quia ejusdem sedis subjectioni et obedientiae inseparabiliter adhaesi. A qua intentione spero in Deo quia nihil est quod me possit retrahere. Quoniam de his quibus excellentiam vestram requisivi per epistolam missam olim per Guillelmum, regis nostri legatum, nullum suscepi responsum, iterum ea necesse haheo repetere. De hoc quod inter regem et me est sufficere puto sapientiae vestrae quod in aliis litteris significo et quod per legatos nostros cognoscetis. De qua re non est humilitatis meae vestrae sapientiae [Col. 0079C] dare, sed ab ea exspectare consilium. Precor autem omnipotentem Deum quatenus ipse cor vestrum ad laudem et gloriam nominis sui et utilitatem Ecclesiae suae dirigat, ut de vultu ejus judicium vestrum prodeat, et oculi ejus in omnibus actibus vestris videant aequitatem. De archiepiscopo Eboracensi electo, sicut per episcopos qui cum eo sunt, poteritis agnoscere, supplex precor quatenus pallio propter quod vestram adit excellentiam, nobis eum confirmatum et gratia vestra honoratum remittatis. Credo enim quod non est in Anglia qui tantum possit in ecclesiasticis rebus prodesse; et spero in Deo, quia sicut a Deo accepit facultatem, habet etiam voluntatem. Quaedam alia quae nostri legati vestrae [Col. 0079D] paternitati ex nostra parte suggerent, precor ut audire atque ad ea respondere dignemini. Oramus ut Deus omnipotens sanctitatem vestram diu nobis conservet.



EPISTOLA XLIX. ANSELMI AD MONACHOS CESTRENSES.
[251 1Kb]

De suorum monachorum profectu gaudet, et ad accuratam etiam in minimis observantiam hortatur.

Anselmus archiepiscopus, fratribus et filiis suis [Col. 0080A] charissimis monachis in Cestrensi coenobio S. Werburgae commanentibus salutem et benedictionem Dei, et suam.

Benedictus Deus in donis suis, et sanctus in omnibus operibus suis, qui et vos [252 1Kb] facit et numero crescere et augmento religionis proficere. Quamvis enim de omnium servorum Dei profectu gaudeam, in vobis tamen aliquid habeo speciale cur de vestro laetari profectu debeam, quoniam per me Deus congregationis vestrae est dignatus instituere principium, abbatem, dominum scilicet Ricardum, charissimum filium nostrum. Gratias igitur ago Deo pro gratia sua quam ostendit in vobis; et oro ut, sicut eadem gratia vos praevenire dignatus est, ita indesinenter subsequatur, quatenus nunquam vos de hoc ad quod [Col. 0080B] vos provexit, permittat deficere, sed semper ad meliora donet proficere; quod pro certo ipse faciet, si non negligentes fueritis bona ad quae jam pervenistis, servare. Cum enim Dei sit sua gratia semper nos praevenire [253 1Kb] , nostrum est quod accipimus, ejus auxilio studiose custodire. Nam quamvis nec habere nec servare possimus aliquid, nisi per illum, perdere tamen et deficere non est, nisi ex nostra negligentia, quae saepissime incipit a minimis, in quibus nos callidus hostis solet decipere, cum nobis persuadet ea non magni pendere. Inde namque sequitur illud damnum exsecrabile quod legitur, quia qui spernit modica, paulatim decidet (Eccli. XIX, 1). Certissimum namque est, quod in multis Ecclesiis experimento didicimus, quia in monasterio ubi [Col. 0080C] minima districte custodiuntur, ibi rigor ordinis monachorum inviolabiliter permanet; ibi pax inter fratres, et in capitulo proclamationes conquiescunt; ubi vero minimi excessus negliguntur, ibi totus ordo paulatim dissipatur et destruitur. Si ergo de virtute in virtutem et de profectu ad profectum vultis [254 1Kb] ascendere, semper timete in singulis minimis Deum offendere. Non debetis considerare quam parva sit res quam contra prohibitionem facitis, sed quantum malum sit inobedientia quam pro parva re incurritis. Sola enim obedientia potuit hominem in paradiso retinere, unde per inobedientiam ejectus est; neque ad regnum coelorum aliquis nisi per obedientiam perducitur [255 1Kb] . Pensate [Col. 0080D] quia si homo per unam solam inobedientiam in tantam miseriam quam patimur in hoc mundo projectus est, quantum debeamus eam horrere et obedientiae bono studere. In obedientia totus vigor bene vivendi construitur, in ejus negligentia destruitur. Abbati ergo vestro obedientiam non solum in opere, sed etiam in voluntate per omnia exhibete [256 1Kb] , et ad invicem pacem et concordiam per mutuam dilectionem habete; quam dilectionem sic [257 1Kb] nutrire et [Col. 0081A] servare poteritis, si unusquisque non ut alius suam, sed ut ipse alterius voluntatem faciat, studuerit. Otiositatem quoque sicut rem inimicam animarum a vobis excludite, et unusquisque consideret quia de singutis momentis vitae nostrae reddituri sumus Deo rationem. Cuicunque ergo Deus dat aliquam gratiam ad quamlibet utilitatem, ea utatur inquantum habuerit opportunitatem. Qui enim non utitur potestate benefaciendi quam habet, in die judicii quasi non habens judicabitur, et ab illo auferetur hoc ipsum quod habere videtur, quia et praemio quod mereri potuit carebit, et deinceps nullam alicujus boni operis potestatem in poenis habebit. Quasi autem alii dabitur quod ab illo auferetur, quando illi qui bene operatur secundum quod [258 1Kb] accepit, praemium. [Col. 0081B] augebitur, quia juxta illum qui negligenter vixit, ejus exemplo a bono opere non defecit. Gratias ago vobis quia pro me oratis, et oro ut ab hac charitate non desistatis.



386 EPISTOLA L. ANSELMI AD BERNARDUM MONACHUM.
[259 1Kb]

Pluris esse unicam vapulationem ex obedientia, quam innumeras ex proprio sensu.

ANSELMUS archiepiscopus, BERNARDO, monacho coenobii S. Werburgae, salutem et orationem.

Audivi a domino abbate tuo quod majoris meriti judicas cum monachus se aut verberat, aut ab alio se verberari postulat, quam cum in capitulo ex praecepto praelati, non ex sua voluntate vapulat [260 1Kb] . Quod non ita est sicut [261 1Kb] existimas. Illud enim judicium [Col. 0081C] quod sponte sibi aliquis indicit, regale est; illud [262 1Kb] vero quod per obedientiam in capitulo sustinet, monachicum est. Alterum est ex [263 1Kb] sua voluntate, alterum ex obedientia, nec ex sua voluntate. Illud quod regale dico saepe sibi reges et superbi divites fieri praecipiunt, illud vero quod monachicum dico, non praecipientes, sed obedientes suscipiunt. Regale tanto levius est [264 1Kb] , quanto voluntati sustinentis concordat. Monachicum autem tanto gravius quanto a voluntate patientis discordat. In regali judicio [Col. 0082A] ostenditur sustinens esse suus, in monachico probatur non esse suus. Nam quamvis rex aut dives. cum sponte vapulat, se peccatorem humiliter ostendat, nulla tamen alterius hommis jussione [265 1Kb] huic humilitati se patiens subderet, sed jubenti omnibus viribus resisteret. Cum autem monachus ex sententia praelati in capitulo humiliter flagellis se subjicit, tanto majoris meriti hunc esse veritas judicat, quanto magis et verius se quam ille humiliat. Ille namque se soli Deo humiliat propter peccatorum conscientiam, iste vero etiam homini, propter obedientiam. Humilior autem qui et Deo et homini propter Deum se humiliat, quam qui soli Deo et non humanae jussioni se humiliat. Ergo si qui se humiliat, exaltabitur; qui se magis humiliat, magis exaltabitur. [Col. 0082B] Quod [266 1Kb] autem dixi, cum monachus vapulat, hoc a sua voluntate discordare, non ita intelligas quasi nolit hoc obedienti voluntate patienter portare, sed quoniam ex naturali appetitu carnis dolorem nollet tolerare. Quod si dicis : Non tam fugio publicam vapulationem [267 1Kb] propter dolores quos et secrete sentio quam propter verecundiam, scito quia ille fortior est qui hanc quoque sustinere gaudet propter obedientiam. Certus ergo esto quia majoris meriti est una vapulatio monachi tolerata per obedientiam, quam innumerabiles acceptae per propriam sententiam. Sed cum talis est monachus ut et semper habeat cor paratum sine murmuratione per obedientiam vapulare, tunc sive secrete, sive [Col. 0082C] publice vapulet, magni meriti eum debemus judicare.



EPISTOLA LI. ANSELMI AD STEPHANUM ARCHIDIACONUM.
[268 1Kb]

Ut abbatissam et sanctimoniales Rumesei a superstitioso hominis defuncti, quem pro sancto habebant, cultu prohibeat.

ANSELMUS archiepiscopus, STEPHANO archidiacono [269 1Kb] salutem et benedictionem.

Mando vobis ut [(12) 4Kb] eatis ad Rumesei, et dicatis, et dicendo praecipiatis domnae abbatissae [270 1Kb] et sanctimonialibus [Col. 0083A] ex nostra parte, et ex parte episcopi Wintoniensis, et vestra [271 1Kb] , ut si nolunt me prohibere illis divinum officium facere, tunc ex toto prohibeant ut nullus honor, qui alicui sancto exhiberi debet exhibeatur ab illis, aut permittant ab aliquo exhiberi mortuo illi quem quidam [272 1Kb] volunt pro sancto haberi. Filium autem ipsius mortui propellite a villa, nec amplius conversetur in illa.



EPISTOLA LII. ANSELMI AD GERARDUM ARCHIEPISCOPUM EBORACENSEM.
[273 1Kb]

Docet inducias suo assensu fuisse datas sacrilego qui mulierem velatum in uxorem duxerat.

ANSELMUS, gratia Dei archiepiscopus Cantuariae, GERARDO, archiepiscopo Eboracensi, salutem.

[Col. 0083B] Notum facio, dilecte mi, reverentiae vestrae, quia induciae de causa illius qui mulierem velatam in conjugium sibi copulare praesumpsit, quas dedit episcopus Lundoniae vestra instantia, me favente, in tantam infamiam conversae sunt mihi, et vobis et omnibus quorum consensu datae sunt, apud Lundonienses et apud omnes qui hoc audiunt, ut nullius hoc [274 1Kb] , nisi religioso carens pudore, si fugere valet, tolerare queat. Desperant etiam ullum bonum aliquando proventurum Ecclesiae Dei per illos episcopos [Col. 0084A] qui in tam exsecrabilis sceleris protelationem consentire potuerunt. Quapropter decet nos, imo necesse est omnibus nobis qui in hoc consensimus [275 1Kb] , si tam indecenti improperio subjacere nolumus, quatenus dies ejusdem causae definiendae constituatur celerius, in quo praesentiam nostram et vestram, aut si hoc esse nequit, aliquam rationabilem ex nostra et similiter ex vestra parte personam adesse cupimus. Quem diem in octava die Nativitatis S. Dei genitricis Mariae, quamvis nobis nimis longinqua propter praedictam causam sit, tamen quia cognosco vos velle interesse, ponimus. Quippe nec episcopus ad quem causa pertinet, vellet, si ego vellem, nec ego vellem, si ille vellet hoc differre diutius, si Deus nos ab omni impedimento defenderit. [Col. 0084B] Nam tantum post colloquium nostrum, didicimus de rei veritate, ut si acceleramus quod differre proposueramus, nulla notandum hoc [276 1Kb] sit in tali negotio levitate.





EPISTOLA LIII. HILDEBERTI CENOMANENSIS EPISCOPI AD ANSELMUM.
[277 1Kb]

Grates persolvit ob tractatum De processione Spiritus sancti contra Groecos scriptum et ad se missum.

Venerabili Cantuariae archiepiscopo, gloria et honore dignissimo, ANSELMO, HILDEBERTUS [(13) 10Kb] , humilis [Col. 0085A] Cenomanorum sacerdos, salutem [278 1Kb] et orationes in Domino Jesu Christo.

Et dies laetus et vultus solemnes cum tuo mihi Tractatu pariter, sanctissime Pater [279 1Kb] , accesserunt. Susceperam prius benedictionem tuam servus ego, servus tuus [280 1Kb] , et egit gratias Domino Deo, et tibi [281 1Kb] devotus affectus [282 1Kb] , affectus meus. Humanum quidem fuit subvenire proximo per compassionis affectum [283 1Kb] ; sed divinum, fidem defendere catholicam per inhabitantem in te Spiritum sanctum. Utrumque autem operatus est unus atque [284 1Kb] idem Spiritus, volens tibi 387 virtutum exuberare gratiam, quem suae processionis a Filio reservabat defensorem. In malevolam enim animam non poterat introire sapientia, nec habitare in corpore subdito [Col. 0086A] peccatis. Unde dignum fuit ut advocatus veritatis exemplum praetenderet [285 1Kb] religionis. Talis propterea [286 1Kb] pastoralibus excubiis congruebat, cui nihil deesset ad [287 1Kb] plenitudinem justitiae, nihil [288 1Kb] ad integritatem doctrinae. Beatum sane pectus, quod virtutum conventus reverendum [289 1Kb] sibi penetrale consecravit. Inde velut ex aditis divina prodeunt oracula, nihilque aliud sacra labia [290 1Kb] profitentur quam coelestis interpretem voluntatis. Eorum me saepius recordantem stupor opprimit; et dum singula diligenter intueor, omnia Spiritui fateor ascribenda, cum [291 1Kb] Psalmista dicens : A Domino factum est istud, et est mirabile in oculis nostris (Psal. CXVII, 23). Vale, sanctissime [292 1Kb] Pater, sciens [293 1Kb] quia desiderio desiderat anima mea te videre, non aegre latura ventos [Col. 0087A] aut pelagus, dummodo liceat consilium salutis accipere [294 1Kb] abs te, quod nusquam esse credo, nisi sit apud te.



EPISTOLA LIV. AD MONACHOS ALBANENSES.
[295 1Kb]

Hortatur monachos ad continuam suae regulae observantiam. (Vide epist. 160, infra.)

ANSELMUS, gratia Dei archiepiscopus Cantuariae, fratribus [296 1Kb] et filiis charissimis, domno priori, et aliis servis Dei in monasterio Sancti Albani manentibus, salutem et benedictionem.

Gratias ago Deo, a quo est omne bonum, et vobis, qui servatis ejus donum, quia de vobis audio omne bonum. Memores enim vos esse monstratis quia oportet vos per multas tribulationes introire [Col. 0087B] in regnum Dei, et quia tentatio probat et tentat justum, si diligat Deum, cum nulla vos adversitas a custodia vestri ordinis prohibere potest. Sic enim exspectare secure potestis praemium de quo dicitur: Beatus vir qui suffert tentationem, quoniam, cum probatus fuerit, accipiet coronam vitae (Jac. I, 22). Quanto ergo vos studiosius ad conservandum monachicum ordinem insistere cognosco, tanto securius vos paterna monitione exhortor quatenus in bono proposito et in hoc ad quod vos Deus provexit, perseveretis; et semper ad meliora, in spe divini auxilii, proficere et nunquam deficere tentetis. Quod efficaciter poteritis efficere, si nulla minima vestri ordinis volueritis contemnere, quoniam qui spernit modica, paulatim decidet (Eccli. XIX, 1). Deus videt quid vobis expediat: si moram fecerit vos consolandi, [Col. 0088A] exspectate eum, quia non tardabit; ipse enim est adjutor in opportunitatibus, in tribulatione. Omnipotens Deus corda vestra in servitio suo corroborare dignetur et consolari. Oro vos, orate pro me.





EPISTOLA LV. MATHILDIS REGINAE ANGLORUM AD ANSELMUM
[297 1Kb]

Ut modice quotidianum relaxet jejunium.

Domino et Patri reverendo ANSELMO [298 1Kb] , primae sedis archiepiscopo, Hibernorum omniumque septentrionalium insularum quae Orcades dicantur primati, MATHILDIS, Dei gratia, Anglorum regina, humillima ejus ancilla, praesentis vitae cursu feliciter peracto, ad finem, qui Christus est, pervenire.

Quod quotidianum jejunium jam verteritis in naturam [Col. 0088B] ut nulli [299 1Kb] fere dubium, ita nec mihi est ignotum. Quodque magis admiror, plurium proborum frequenti relatione didici, et post longa jejunia non natura postulante, sed quolibet e famulitio [300 1Kb] suadente, cibum sumere solitum. Haec etiam vos tanta frugalitate sumere non ignoro, ut magis naturae, jus proprium demendo, vim fecisse quam legem solvisse videamini. Unde cum multis, tum mihi maxime metuendum est ne tanto patri, cujus sum beneficiis o ligata, tam forti Dei athletae et humanae naturae victori, cujus indeficienti vigore pax regni sacerdotiique dignitas firmata est atque defensa, tam fideli tamque prudenti Dei dispensatori, cujus sum benedictione in legitimum matrimonium sacrata, cujus ordinatione in terreni regni dignitatem sublimata, cujus precibus in coelesti gloria, Deo annuente, coronanda, [Col. 0089A] corpus tabescat; fenestrae visus, auditus caeterorumque sensuum obturentur; vox spiritualium aedificatrix raucescat; et quae canorum ac dulce Dei verbum decoro, quieto remissoque sermone dispensare consueverat, id tanto remissius in futurum exsequatur, ut quosque aliquantisper a te remotiores audientia ipsius vocis privatos, fructu etiam vacuos derelinquat, nolite igitur, bone Pater et sancte, nolite tam intempestive corporis viribus [301 1Kb] inedia destitui, ne orator esse desistatis. Quia, ut Tullius ait in lib. quem De senectute conscripsit: Oratoris munus non ingenii est solum, sed laterum etiam et virium. Quo perditum ire festinat tanta animi tui celebritas, tanta memoria praeteritorum futurorumque providentia, tot artes, tot scientiae, tot inventa, tanta rerum [Col. 0089B] humanarum notitia, divinitatisque cum simplicitate prudentia. Considerate multitudinem talentorum quae vobis dives Dominus vester dedit, quid commiserit, quid exigat. Deducite bonum in commune, quod deductum pulchrius elucescat, atque cum multiplici fenore reportetur ad Dominum. Ne fraudetis vobis ipsis invicem; sicut necessarius est animae spiritualis potus et cibus, ita et corporalis. Comedendum igitur est vobis, et bibendum, quoniam. grandis vobis, Dei nutu, hujus vitae restat via, grandis messis seminanda, sarculanda ac metenda, in horreo quoque Domini, quo fur non appropiet, collocanda; videtis operarios in maxima messe paucissimos. In multorum labores introisti, ut multorum lucra reportes. Memento vero vos vicem Joannis [Col. 0089C] apostoli et evangelistae chari Domino tenere, quem Dominus ipse supervivere voluit, ut Virginis matris virgo dilectus curam gereret. Suscepistis gerendam curam matris Ecclesiae, de qua quotidie periclitabuntur, nisi magna cura succurratis, fratres Christi et sorores, quos pretio proprii sanguinis redemptos ipse tibi commendavit. Pascite, o Pastor tanti Domini, gregem ejus, ne pastus inops deficiat in via. Sit vobis in exemplo sacer sacerdos Martinus, vir ineffabilis, qui, cum coelestem requiem 388 paratam sibi praevideret, laborem tamen pro populi necessitate se non recusare dicebat. Novi quidem vos multorum exemplis, multis Scripturarum testimoniis ad jejunium invitari et confirmari; assidua quippe lectio vobis frequenter suggerit qualiter post jejunium, [Col. 0089D] Eliam corvus, Eliseum vidua, Danielem angelus per Habacuc paverit; qualiter Moyses tabulas, digito Dei scriptas, jejunio accipere meruerit, fractasque per idem recuperaverit. Gentilium quoque vos exempla plurima ad parcimoniam invitant. Nemo est enim qui ignorat vos legisse Pythagorae, Socratis, Antisthenis frugalitatem, caeterorumque philosophorum, quos ut enumerare longum est, ita nec praesenti opusculo necessarium. Veniendum est ergo ad novae legis gratiam. Christus Jesus, qui dedicavit [Col. 0090A] jejunium, dedicavit et esum, vadens ad convivium nuptiarum, ubi in vinum aquam convertit; ad Simonis epulas accedens, ubi a Maria septem daemonibus ejectis, spiritualibus eam ferculis primo pavit; Zachaei prandium non recusans, quem de potestate militiae saecularis retractum, ad coelestem militiam vocavit. Audi, Pater, audi Paulum, Timotheum propter dolorem stomachi, vinum bibere suadentem, dicentemque: Jam noli aquam bibere, sed modico vino utere. Ecce Apostolus secundum discipulum a proposito dehortatur jejunio. Cui enim dicit: Jam noli aquam bibere, aperte denuntiat eum nihil aliud quam aquam ante bibisse. Imitemini Gregorium, lassitudinem defectumque stomachi cibi potusque confortatione revelantem, doctrinae et praedicationi [Col. 0090B] viriliter indeficienterque insistentem. Facite igitur quod ille fecit, ut perveniatis ad quem pervenit, hoc est ad Jesum Christum fontem vitae, montemque excelsum, cum quo de perenni gloria jam olim gavisus est, gaudet gaudebitque in saecula saeculorum. Valeat in Domino sanctitas vestra, meque fidelem vestram famulam vos toto cordis affectu diligentem orationibus adjuvare nolite desistere; et epistolam non fictam, sed fideli charitate et firma vobis a me missam suscipere, legere, audire atque exaudire dignemini.


[Col. 0090C]
EPISTOLA LVI. ANSELMI AD IDAM COMITISSAM.
[302 1Kb]

De filio a se commonito, et de prabenda Lamberti sui capellani.

ANSELMUS, servus Ecclesiae Cantuariensis [303 1Kb] , dominae, et matri, et filiae charissimae, reverendae comitissae IDAE, salutem, et benedictionem Dei, et suam, quantum potest.

Charissima, vos salutat mea epistola; sed quotidie vos aspicit mea memoria, et spero in Deo quia nunquam illa de corde meo delebitur. Cum filio vestro locutus sum. et precatus sum eum de vobis, sicut intellexi oportere; et ipse mihi respondit se nihil libentius facere quam voluntatem vestram implere. Dominus Lambertus capellanus vester, qui moratur in Anglia pro vestro servitio, rogat, et ego cum illo rogo, ne aliqua occasione, donec ad vos redeat, perdat aliquid de praebendae suae beneficio. [Col. 0090D] Precamur etiam ut hoc ipsum confratres ejus canonicos precando moneatis. Quos simul nos ambo in hac schedula salutamus; et ut petitionem vestram admittant, etiam atque etiam rogamus. Omnipotens Deus vos ab omni adversitate custodiat, et desiderium vestrum semper dirigat, accendat, et perficiat. Amen.



EPISTOLA LVII. ANSELMI AD MATHILDAM REGINAM ANGLORUM.
[304 1Kb]

Habet gratias pro muneribus et amica commonitione.

MATHILDAE, gloriosae reginae Anglorum, reverendae [Col. 0091A] dominae, filiae charissimae, ANSELMUS archiepiscopus, debitum honorem, servitium, orationes et benedictionem Dei, et suam, quantum potest.

Gratias magnas ago vestrae largitioni, sed multo majores, de qua munera procedunt, sanctae dilectioni: quae etiam mihi pia sollicitudine instat ut in alimentis sumendis corpori largius indulgeam, ne vox et vires ad curam injunctam mihi deficiant. Nam quoniam auditis me pro jejunio totius diei, etiamsi quotidie fieret [305 1Kb] , famem non sentire, timetis raucitatem et imbecillitatem mihi corporis evenire. Sed utinam tantum mihi sapientia et potestas quae competit, suppeterent, quantum vox et vires quas habeo ad opus mihi injunctum sufficerent. Licet sic possim sine famis molestia jejunare, satis tamen passum, [Col. 0091B] et volo cum debeo, quantum expedit, corpus alimentis recreare. Memor est benigna vestra dignatio in epistola sua quod per me sit vestra celsitudo in conjugium legitimum desponsata, et ad regni sublimitatem, me sacrante, coronata. Verum cum de me, qui hujus rei minister tantum fidelis, quantum in me fuit, exstitit, hoc tam benigne, tanta gratia recolitis, satis aestimari potest quantas Christo, qui hujus doni anctor et largitor est, grates in mente persolvitis. Quas si recte, si bene, si efficaciter ipso actu vultis reddere, considerate reginam illam, quam de mundo hoc sponsam sibi illi placuit eligere. Haec est quam pulchram, et amicam, et columbam suam vocat in Scripturis, et de qua illi dicitur: Astitit [Col. 0091C] regina a dextris tuis (Psal. XLIV, 10). Haec est cui de eodem Sponso suo Christo dicitur: Audi, filia, et vide, et inclina aurem tuam, et obliviscere populum tuum, et domum patris tui; et concupisset rex decorem tuum (Ibid., 11). Quanto enim saecularium conversationis, et patris sui, hujus scilicet mundi, habitationem contemnendo obliviscitur, tanto pulchrior conspectui Sponsi sui et amabilior cognoscitur. Hanc quantum dilexerit ipse probavit, cum se ipsum morti sponte tradere pro ejus amore non dubitavit. Hanc, inquam, considerate quomodo exsulet peregrinus, et quasi vidua ad virum suum cum veris filiis gemit et suspirat, exspectans donec ille de regione longinqua ad quam abiit accipere sibi regnum, veniat, et eam ad regnum suum transferendo, omnibus qui eidem amicae bona vel mala fecerint, [Col. 0091D] prout quisque gessit, retribuat. Qui hanc honorant, cum illa honorabuntur; qui hanc conculcant, extra illam conculcabuntur; qui hanc exaltant, cum angelis exaltabuntur; qui hanc deprimunt, cum daemonibus deprimentur. Hanc exaltate, honorate, defendite, ut cum illa et in illa sponsa Deo placeatis, et in aeterna beatitudine cum illa regnando vivatis. Amen. Fiat.


[Col. 0092A]
389 EPISTOLA LVIII. ANSELMI AD IDAM COMITISSAM.
[306 1Kb]

Gratias agit pro liberalitate suis legatis exhibita; et ejus timorem in re salutis laudat, eamque a peccatis absolvit, injuncta poenitentia.

ANSELMUS, gratia Dei archiepiscopus, dominae et matri, et filiae charissimae, IDAE comitissae, salutem et benedictionem Dei, et suam, si quid valet.

Gratias ago celsitudini vestrae pro benignitate et largitate quam legatis nostris nuper Roma redeuntibus exhibuistis, sicut mihi et omnibus nostris facere soletis. De hoc quod mihi per domnum [307 1Kb] Joannem mandastis, nullam possum vestram culpam intelligere. Sed quoniam semper tutius est in [308 1Kb] hujusmodi magis timere quam confidere, laudo timorem [Col. 0092B] vestrum, quia beatus homo, qui semper est pavidus (Prov. XXVIII, 14). Et beatus Job dixit: Verebar omnia verba mea (Job IX, 28). Solo igitur hoc amore, et mali quod contigit per malos homines dolore quem habuistis, credo vos Deo, quantum ad vos pertinet, satisfecisse. Quoniam tamen scio quid desideretis, oro Deum ut vos ab hoc et ab omnibus peccatis vestris absolvat, et ad gloriae suae contemplationem perducat. Amen. Unum psalterium pro omnibus peccatis vestris dicite, secundum opportunitatem vestram.



EPISTOLA LIX. ANSELMI AD CLEMENTIAM COMITISSAM.
[309 1Kb]

Comitem laudat quod nullam daret investituram, quod comitissae consilio et prudentia factum celebrat. Et ut eadem viro suo semper ipsa consulat Anselmus hortatur.
[Col. 0092C]

ANSELMUS, quamvis indignus, dictus archiepiscopus Cantuariae [310 1Kb] , dominae et filiae charissimae, CLEMENTIAE reverendae comitissae, per diuturnam hujus vitae prosperitatem, aeternam futurae mereri felicitatem.

Relatum mihi est quosdam abbates in Flandria sic constitutos ut comes vir vester nullam eis manu sua daret investituram. Quod sicut non sine ejus prudenti clementia ita non esse aestimo [311 1Kb] factum absque vestra clementi prudentia. Tanto ergo de hoc vestro bono opere gaudeo, quanto vos ambos verius in Deo diligo. Cum enim ea quae religionis Christianae sunt, concordi voluntate facitis, veros vos esse [Col. 0092D] filios Ecclesiae sponsae Dei et fideles advocatos ostenditis. Non enim debent principes sponsam Dei, matrem suam, si Christiani sunt, aestimare sibi datam [312 1Kb] in haereditariam dominationem, sed a Deo sibi commendatam, ut ejus cohaeredes mereantur esse ad reverentiam et defensionem. Rex enim erat, et quid ad principes pertineat intelligat, qui principes volentes haereditatem sanctuarium Dei possidere, sic maledicebat: Deus meus, pone illos ut [Col. 0093A] rotam; et sicut stipulam ante faciem venti (Psal. LXXXII, 14); et quae proxime sequuntur. Non haec loquitur David, sed Spiritus Dei Filii David, qui dixit: Coelum et terra transibunt, verba autem mea non transibunt (Matth. XXIV, 15). Ad vos pertinet, reverenda domina et filia charissima, ut haec et hujusmodi viro vestro frequenter opportune, importune suggeratis; et ut non dominum, sed [313 1Kb] advocatum; non privignum, sed filium se probet esse Ecclesiae, consulatis. Certe sic erit potestas placens Deo, et omnes actus ejus dirigentur ab eo, et contra omnes ejus adversarios erit cum eo. Monete eum ut nunquam adversetur legi Dei, quia qui illi subditi sunt, Scriptura, quae non mentitur, asserit illos indubitanter inimicos esse Dei. Ne credat consilium contra [Col. 0093B] consilium Dei, quia Dominus reprobat consilia principum, consilium autem Domini manet in aeternum (Psal. XXXII, 10); et, sapientia hujus saeculi, stultitia est apud Deum (I Cor. III, 19). Consilium autem Domini est sacra Scriptura, et eorum quibus dixit: Qui vos audit, me audit (Luc. X, 16); et ad Christianam religionem instituta. Haec [314 1Kb] moneat, haec consulat, rogo, viro suo comitissa Clementia, ut et ilum et illam ad regnum coelorum sublevet divina clementia. Sic fiat. Amen.



EPISTOLA LX. ANSELMI AD GERARDUM EBORACENSEM ARCHIEPISCOPUM.

Se non scripsisse litteras unde Angliae episcopi ipsum criminabantur.

ANSELMUS, servus Ecclesiae Cantuariensis, GERARDO, [Col. 0093C] reverendo archiepiscopo Eboracensi, salutem.

Quamvis me talem nesciat mea conscientia qualem me pingit vestra prudentia, tamen non debeo esse ingratus, quia bona quae me dicitis, quam erga me habetis, vobis persuadet benevolentia. Quod me hortatur vestra dilectio ne patiar neque velim vestram et sociorum vestrorum contumeliam, libenter accipio, nec sentio me aliquando eam aut quaesivisse aut voluisse. Nam litteras illas, de quarum publicatione hoc aestimatis contigisse, nec ego transcripsi, nec transcribendas alicui ostendi, nec aliquis per me. Denique cum vobiscum loquar, confido in Deo quia omnino me in hac re inculpabilem cognoscetis. Vale.


[Col. 0093D]
EPISTOLA LXI. ANSELMI AD MONACHOS S. EADMUNDI.

Infractam monachorum in adversis constantiam praedicat.

ANSELMUS, archiepiscopus Cantuariae, fratribus et filiis charissimis monachis coenobii Sancti Eadmundi, salutem, et in tribulatione misericordiae Dei consolationem.

Laudo vos et gaudeo quia nulla violentia vobis violentiam ingerentibus restitistis, sed solius Dei [Col. 0094A] tuitioni et dispositioni vos commisistis. Utique in hoc ipsi potius contra Deum quam contra vos violenti fuerunt, et vos magis ad Deum clamastis ut aspiceret et judicaret quod illi contra eum vobis injuste fecerunt. Non miremini, neque ultra modum turbetur cor vestrum, si tribulationes in hac vita patimini, quia scriptum est: Oportet nos per multas tribulationes introire in regnum Dei (Act. XIV, 21). Et gaudere debemus cum Apostolo in tribulatione, scientes quod tribulatio patientiam operatur, patientia probationem, probatio vero spem, spes autem non confundit (Rom. V, 6). Et sperare debetis in Deo, quia fidelis est, nec patietur tentari supra quam ferre potestis. Dei gratia, non patimini propter aliquod crimen, quantum ad humanum pertinet judicium, [Col. 0094B] sed propter justitiam; illi vero super vos se ingerunt propter suam concupiscentiam. Cum stabitis pariter ante tribunal Christi, ubi recipiet unusquisque prout gessit in corpore, sive bonum, sive malum, liquet 390 quia vobiscum est in hac re justitia, cum illis est malitia. Si Deus haec discernit in actione, utique discernet et in retributione. Consulo etiam vobis ut pater filiis, quatenus haec quae patimini imputetis peccatis vestris secundum Dei judicium, ut unusquisque vestrum discutiat conscientiam suam, et satisfaciat Deo per effectum poenitentiae et confessionem. Solet enim Deus multitudinem propter culpam paucorum flagellare. Quapropter unusquisque quod communiter patimini sibi imputet, et quantum in ipso est, clementiam Dei per satisfactionem [Col. 0094C] super se et super alios invocet. Deus enim dicit: Revertimini ad me, et ego revertar ad vos (Malach. III, 7). Omnipotens Deus sua vos protectione et defensione visitet, et clementi consolatione laetificet. Amen.



EPISTOLA LXII. ANSELMI AD WILLELMUM ARCHIDIACONUM.
[315 1Kb]

De non evulgandis Actis concilii Londinensis, nisi prius et iterum episcopis illa communicarit. Capitulorum interim sententias aliquas suggerit.

ANSELMUS archiepiscopus, WILLELMO archidiacono, dilecto suo, salutem et benedictionem.

Sententias capitulorum concilii expositas nolo vobis aut alicui ad praesens mittere, quia, quando in [Col. 0094D] ipso concilio expositae sunt, non potuerunt ad plenum et perfecte recitari, propterea quia subito sine praemeditatione ac competenti tractatione, sicut oportuerat, sunt prolatae [316 1Kb] . Unde quaedam videntur addenda, et forsitan quaedam mutanda, quod non nisi communi consensu coepiscoporum nostrorum volo facere. Volo ergo eas dictare, et prius eisdem episcopis ostendere, cum primo convenerimus, quam per Ecclesias Angliae dictatae et expositae mittantur. Nomina tamen rerum de quibus ibi locuti sumus, [Col. 0095A] vobis mittimus, ut secundum quod recordati poteritis, nos de illis decrevisse sciatis [317 1Kb] . De illis qui ante excommunicationem vel post excommunicationem, nescientes eam factam, Sodomico peccato peccaverunt, par et similis erit [318 1Kb] sententia, si confitentes poenitentiam petierint. Quam secundum discretionem vestram dabitis, considerantes aetatem, peccati diuturnitatem, et utrum habeant uxores, an non; et secundum quod videatis eos poenitere, et deinceps integram correctionem promittere. Considerandum etiam est quia hactenus ita fuit publicum hoc peccatum, ut vix aliquis pro eo erubesceret; et ideo multi magnitudinem ejus nescientes, in illud se praecipitabant. Illi vero qui post excommunicationem cognitam se peccato contaminaverunt, graviori [Col. 0096A] sunt multandi poenitentia. Quam etiam in vestra discretione secundum praedictas causas ponimus. De his qui tonderi nolunt, dictum est ut ecclesiam non ingrederentur; non tamen praeceptum est ut, si ingrederentur, cessarent sacerdotes, sed tantum annuntiarent illis quia contra Deum et ad damnationem suam ingrediuntur. De calceamentis laicorum nihil decrevimus, sed tantum clericorum. De archidiaconibus et canonicis, qui uxores suas derelictas extra domos suas in maneriis suis ponunt; existimo interim, donec aliud statuatur, tolerandum, si certam promissionem fecerint se nullam conversationem cum illis habituros, nec sine legitimis testibus locuturos [(14) 208Kb] . De presbyteris qui timore non audent feminas suas relinquere, quod statutum est in [Col. 0097A] concilio, servabitur, quia quandiu eas aliqua occasione tenebunt, nec missas celebrabunt, nec legales erunt, sed tantum usque ad initium Quadragesimae, si habuerint qui pro illis caste in ecclesiis serviant, beneficiis ecclesiae non privabuntur. Illos autem qui presbyteros propinquas suas dimittere prohibent, sicut eos qui contra Deum et contra Christianitatem agunt, arguite, et totum peccatum fornicationis presbyterorum illis imputandum ostendite, et nostram et omnium [319 1Kb] coepiscoporum nostrorum excommunicationem illis promittite.


[Col. 0098A]
EPISTOLA LXIII. ANSELMI AD BURGUNDIUM ET UXOREM EJUS RICHERAM.
[320 1Kb]

Ut futurae vitae sint memores, et ad illius amorem sese invicem accendant.

ANSELMUS, servus Ecclesiae Cantuariensis, suis charissimis BURGUNDIO, et uxori ejus RICHERAE, salutem, et benedictionem Dei.

Qualiter me habeam nuntius vester melius poterit vobis verbis ostendere quam ego scribere. Nihil autem tantum me delectat mandare vobis, quantum [Col. 0099A] ut curam habeatis de vobis. Exoneravit vos Deus, abstulit vobis omnem occasionem amandi hoc saeculum, et dedit vobis omnem opportunitatem amandi salutem vestram. Ponite quotidie ante oculos vestros finem vestrum. Cogitate intentissime cujus erunt et quid vobis proderunt [321 1Kb] quae post vos remanebunt. Cogitate quo ibitis, quid vobiscum portabitis, quid ibi quod [322 1Kb] praemissum sit a vobis invenietis. Certe non portabitis vobiscum nec invenietis ibi aliud quam merita vestra, sive bona sive mala. Videte [Col. 0100A] quae merita praemisistis. Si plura bona quam mala, gaudere potestis. Si [323 1Kb] plura mala quam bona, quod non puto, multum [324 1Kb] debetis timere, praesertim cum multum necesse sit homini volenti salvari habere multo plura [325 1Kb] bona merita quam mala. Haec cogitate, haec inter vos die ac nocte, in secreto et in publico, tractate; haec sint colloquia vestra invicem: Domine mi, amica mea, quid facimus? quid tardamus? prope est ultima dies nostra. Quodmodo expendimus vitam nostram? quomodo satisfacimus [Col. 0101A] Deo pro peccatis nostris? Praeparemus nos, quasi videamus in proximo diem vocationis nostrae: et ita aptemus, ut securi eamus ad judicium; quia recepturi sumus sine dubio, prout gerimus in hac vita, sive bonum sive malum. Deus nos junxit in hac vita, faciamus ut nos simul jungat in aeterna vita; et videamus ibi prolem nostram, quam sibi Deus jam assumpsit. Haec sunt vestra studia, haec sollicitudo, haec suspiria vestra. Quod mando vobis per nuntium istum, ne veniatis ad me, nisi a me mandati per [326 1Kb] sigillum meum; vobis dico, domine et frater charissime Burgundi, suscipite bono animo, si me amatis. Omnipotens Deus regat corda vestra, et dirigat ad gaudia aeterna. Amen




[Col. 0101B]
391 EPISTOLA LXIV. HUGONIS LUGDUNENSIS ARCHIEPISCOPI AD ANSELMUM.
[327 1Kb]

De incolumi suo reditu ex Hierosolymis.

Desideratissimo Patri suo ANSELMO, venerabili Cantuariensium archiepiscopo; HUGO Lugdunensis Ecclesiae servus, salutem.

Sanctitati vestrae notum esse volumus, meritis et intercessoribus vestris id obtinentibus, nos Hierosolymis incolumes rediisse. Quod vobis idcirco notificare dignum duximus, quoniam id vobis non ingratum fore credimus [328 1Kb] . Audivimus autem a rege Anglorum vos nimium inquietari, et multa contra Deum ejusque Ecclesiam ab eo inconsulte agi; unde divinam nos oportet implorare clementiam ut inimicos [Col. 0101C] vestros, imo sanctae [329 1Kb] Dei Ecclesiae perturbatores convertat, et vestrae sanctae obedientiae subjiciat. Quod si, peccatis nostris exigentibus, id ad praesens fieri non poterit, et, persecutione ingruente, vos cedere, aut etiam locum mutare, necesse fuerit, sanctitatem vestram submissis precibus exoramus ut ad puerum vestrum declinare non dedignemini, et ad domum vestram, quae vestra fuit, et quae modo vestra est, et de die in diem semper melius vestra erit. Quod non solum nos, sed et commissa nobis Ecclesia humiliter implorat, quae sanctissimis orationibus vestris nobiscum devotissime se commendat, et ad obsequium vestrum promptissima, faciem vestram videre desiderat. Praesentium gerulum, Elvredum nomine [330 1Kb] , vobis commendamus. Qui ab [Col. 0101D] Apulia usque Lugdunum [331 1Kb] nobiscum veniens, fideliter nobis servivit.


[Col. 0102A]
EPISTOLA LXV. ANSELMI AD HUMBERTUM COMITEM ET MARCHIONEM.
[332 1Kb]

Gaudet de acceptis ejus litteris, simulque beneficia ab illo in se collata perstringit. Et ut Ecclesiam tueatur, non vero illi dominetur, admonet.

Suo reverendo, et charissimo Domino UMBERTO [333 1Kb] , comiti, et marchioni, ANSELMUS servus Ecclesiae Cantuariensis, fidele servitium cum orationibus.

Litteras a dignatione vestra mihi directas magno gaudio suscepi, quoniam honore, et amore, et opulentia bonae voluntatis plenas inveni. Quantus enim mihi est honor, cum vestra celsitudo, cujus se homines gaudent esse parentes mei, dignatur dicere me sibi consanguinitate [334 1Kb] copulari; quantus vero amor intelligitur, cum de tam longe mihi studet [Col. 0102B] scribere se de bonis quae de me audit valde gratulari! Quantum etiam voluntas ejus bona in his quae Dei sunt coram Deo ferveat, aperte monstratur cum de bonis quae sola fama de longinquo regno audit, ad magnum gaudium et laetitiam excitatur. Utique licet ea quae de me vel de actibus meis bona referuntur, debeant, quantum in me est, nulla aut fere nulla judicari, vestra tamen benevolentia [335 1Kb] non minori quam si vera essent apud justum Judicem gratia meretur remunerari. Tantam utique gratiam vestram nescio me aliquo servitio meruisse, nisi quia, ut verum fatear, vestram prosperitatem [336 1Kb] vestrosquo successus scio me semper, etiam antequam vos vidissem, non ficto corde dilexisse. Memor enim me naturaliter a progenitoribus, vobis, ut Domino, debitorem [Col. 0102C] esse, nunquam passus sum cordi meo vestrum amorem deesse. Nec sum oblitus quia cum Romam tenderem, benigna vestra largitas Lugduni prompta fuit me conducere atque necessaria quaelibet impendere. Qui amor multum crevit cognita per multos vestra vita et probitate, quia ad servandam pacem ac justitiam cum pietate utimini vestri principatus potestate. Quem etiam valde majorem habere me deinceps debere intelligo, quia hoc vestra mereri dignatur erga me dilectio. Quamvis non egeat vestra bona intentio nostra admonitione, ad me tamen pertinet ut epistola mea ad vos non sit sine aliqua exhortatione. Sicut enim ignem vento agitatum videmus exardescere, ita bona voluntas per exhortationem ad meliora se solet accendere. Videtis, mi [Col. 0102D] charissime domine, qualiter mater nostra Ecclesia Dei, quam Deus pulchram, amicam et dilectam sponsam [Col. 0103A] sam vocat, a malis principibus conculcatur; quomodo ab his quibus ut advocatis ad tuitionem a Deo commendata est, ad eorum aeternam damnationem tribulatur; qua praesumptione in proprios usus ipsi usurpaverunt res ejus, qua crudelitate in servitutem redigunt libertatem ejus, qua impietate contemnunt et dissipant legem et religionem ejus. Qui cum dedignantur [(15) 4Kb] apostolici decretis (quae ad robur Christianae religionis facit) esse obedientes, Petro utique apostolo, cujus vice fungitur, imo Christo, qui Petro commendavit suam Ecclesiam, se probant esse inobedientes. Quaerant igitur qui vicarii Petri, et in eo Petri et Christi, decreta Christiana [337 1Kb] contemnunt, alias regni coelorum portas, quia certe per illas non introibunt quorum claves [Col. 0103B] Petrus apostolus portat. Omnes namque qui nolunt subjecti esse legi Dei, absque dubio deputantar inimici Dei. Ergo, mi domine, ne putetis Ecclesiam quae in vestro principatu est vobis esse datam in haereditariam dominationem, sed in haereditariam reverentiam et in tuitionem. Eam ut matrem vestram amate, ut sponsam et amicam Dei honorate. Qui enim illam conculcant, extra illam cum daemonibus conculcabuntur; et qui illam glorificant, in illa et cum illa inter angelos glorificabuntur. Reverendam dominam meam, uxorem vestram, cum prole vestra saluto, quibus vobiscum nostras Ecclesiae nostrae orationes in vera charitate [338 1Kb] concedo. Omnipotens Deus sic vos in hac vita dirigat et protegat, ut in [Col. 0103C] futuro ad aeternam beatitudinem provehat.


[Col. 0104A]
EPISTOLA LXVI. ANSELMI AD BURGUNDIUM ET RICHEZAM UXOREM EJUS.
[339 1Kb]

Hierosolymam profecturum, quid sit acturus, monet. Ut generalem omnium ab infantia peccatorum confessionem praemittat : et ita res suas disponat ut uxorem non sine auxilio et consilio relinquat.

ANSELMUS gratia Dei archiepiscopus Cantuariae, fratri, et amico dilecto, BURGUNDIO, et uxori ejus, sorori suae RICHEZAE, salutem et benedictionem Dei, et suam, quantum potest.

Mandastis mihi, domine et amice charissime Burgundi, vos velle ire Hierosolymam pro servitio Dei et salute animae vestrae, et hoc vos velle facere concessione mea, et filii vestri, mei nepotis, Anselmi. Gaudeo de vestra bona voluntate, et consulo et [Col. 0104B] precor, ut si hanc viam faciatis, nec vobiscum peccata quae fecistis portetis, nec domi peccatum relinquatis; et ut deinceps voluntatem bene vivendi, sicut verus Christianus vestri ordinis, habeatis. Facite confessionem omnium peccatorum vestrorum nominatim ab infantia vestra, quantum recordari potestis. Videte ne peccatum habeatis super uxore vestra, cujus bonitatem 392 vos melius cognoscitis [340 1Kb] quam ego; sel ita remaneat, ut sit non sine [341 1Kb] auxilio et consilio, quidquid Deus de vobis faciat; nec expellatur a domo et honore vestro, contra voluntatem suam quandiu ipsa vivet, ut possit Deo servire pro salute corporis et animae vestrae, et pro anima sua et filiorum vestrorum. Disponite totam rem vestram, sicut [Col. 0104C] faceretis si in praesenti vos moriturum et Deo redditurum [Col. 0105A] rationem de tota vita vestra sciretis. Nostram licentiam quaeritis. Dei licentiam, et consilium, et auxilium, et protectionem, oro Deum ut in omnibus semper et ubique habeatis. Tibi dico, soror mea charissima, converte totam intentionem tuam et totam vitam tuam ad serviendum Deo; et quod Deus abstulit tibi omnem delectationem hujus vitae, crede quia ideo fecit ut in illo solo delecteris : illum ama, illum desidera, illum cogita, illi servi omnibus horis in omnibus locis. Omnipotens Deus vos semper ambos benedicat.



EPISTOLA LXVII. ANSELMI AD RICHERAM.
[342 1Kb]

Quod nec in Angliam tuta conscientia redire possit, nec in ea pacifice vivere. Quodque filius ejus, nepos suus, sacratus sit.
[Col. 0105B]

ANSELMUS, archiepiscopus Cantuariae, sorori suae charissimae, RICHERAE, salutem et Dei in omnibus tribulationibus ejus consolationem.

Scio, soror dilectissima, quia, excepto viro [343 1Kb] vestro, non est homo in mundo cujus salutem et prosperitatem tantum nosse et audire desideretis, quantum meam, et filii vestri Anselmi qui mecum est; ego enim sum unicus frater vester, et ille unicus filius vester. De his quae erga nos sunt, legati nostri plenius vos docere poterunt viva voce quam ego per litteras. Sciatis tamen quia filius vester, nepos meus charissimus, postquam a vobis discessit, longam et gravem aegritudinem passus, tandem, Deo miserante, integram sanitatem recepit. De me vero [Col. 0105C] dico quia sanus corpore sum; sed in magnis tribulationibus versatur cor meum. Ita ut nec Angliam audeam propter timorem Dei fugere; nec in ea possim in ulla pace, aut tranquillitate, aut quiete vivere. Quotidie ita est cor meum suspensum, velut in proximo sim exiturus; sed quomodocunque sit de me, de vobis gaudeo, quia nuntii vestri mihi retulerunt vestram salutem et prosperitatem. Quoniam autem et prosperitas et adversitas hujus vitae breves sunt et transitoriae, istas contemnamus, et aeternam adversitatem fugere, et perpetuam prosperitatem mereri bene vivendo [344 1Kb] contendamus. Cum ergo, soror charissima, in hac vita non habeatis in quo cor vestrum possit delectari, convertite illud totum ad [Col. 0105D] Deum, ut in futura vita de illo possit laetari. Vale. Si vir vester redierit, et ad me venire voluerit, mando ut nullo modo veniat.


[Col. 0106A]
EPISTOLA LXVIII. ANSELMI AD GUILLELMUM ARCHIEPISCOPUM ROTHOMAGENSEM.
[345 1Kb]

Ut revocet abbatem S. Edmundi ab abbate S. Ebrulfi intrusum; et illi Ecclesiae res et homines, quibus injuste spoliata est, restituantur.

Domino et Patri reverendo, archiepiscopo Rothomagensi, GUILLELMO, ANSELMUS, servus Ecclesiae Cantuariensis, fidele servitium cum orationibus.

Clamavimus, et iterum clamavimus, et adhuc clamamus ad Deum [346 1Kb] , et ad vos, et ad totam Ecclesiam Northmanniae, maxime ad episcopos et abbates, et omnes religiosas personas, de abbate coenobii Sancti Ebrulfi, qui quemdam suum insipientissimum juvenem, professione monachum in vita, ita, sicut jam vobis scripsimus, inordinate et [Col. 0106B] irreligiose in ecclesia Sancti [347 1Kb] Edmundi pro abbate ingessit. Videte ne nobis necesse sit, ut familiariter reverendo meo Patri loquar, clamare ad Deum de vobis, ad quem pertinet hoc corrigere, si contemnitis. Dicit, ut mihi relatum est, idem abbas illum non esse suum monachum, sed de Sancto Severo. Sed secundum quod ipse in Anglia confessus est, sicut ab audiente didici, professus est ecclesiae suae, et ideo non est verum [348 1Kb] quod negat eum suum esse monachum. Denique ipse, quomodocunque sit de professione, ipse, inquam, Ecclesiam impedivit. Ipsum cogite, quantum ad vos pertinet et quantum potestis, ut eam expediat. Nimis chare vendidit nobis lupulum suum, ecclesiam rebus suis, et homines ecclesia sua, violentia, illis nolentibus sine [Col. 0106C] quorum consensu fieri non debuit, spoliavit, et talem monachum, qualem saepe vobis ostendi, in eamdem ecclesiam immisit; et ad injuriam Dei, et contumeliam monachici ordinis, ibi dimisit. Obsecro, facite ut reddat ecclesiae quos abstulit, et recipiat quos intulit. Valete.



EPISTOLA LXIX [349 1Kb] . ANSELMI AD PASCHALEM II PAPAM.

Protestatur Gualonem abbatem esse dignum episcopatu.

Reverendo domino et Patri PASCHALI, summo pontifici, ANSELMUS, servus Ecclesiae Cantuariensis, debitam subjectionem, et fideles orationes.

Ecclesia Belvacensis [350 1Kb] vestro consilio directa, [Col. 0106D] et auctoritate roborata [(16) 3Kb] , domnum Gualonem abbatem Ecclesiae Sancti Quintini elegit, et electum desiderat sibi constitui episcopum. Est enim, in [Col. 0107A] quantum humana potest judicare cognitio, sic aptus et utilis ad hoc in omnibus quae in eligendo episcopo consideranda sunt, ut melior et aptior in eadem Ecclesia inveniri nequeat. Sed quoniam desideranti nihil sufficit, donec quod desiderat assequatur, non est contenta eadem Ecclesia suis precibus, sed et aliorum, quos suum desiderium apud vestram celsitudinem adjuvare posse existimat, auxilium studiose postulat. Est enim experta in praeteritis temporibus et in simili negotio multos esse quorum consuetudo est malum dicere bonum, et bonum malum, et quaerere plus quae sua sunt quam quae Jesu Christi; et qui acuunt linguas suas sicut serpentes : quos timet ne simulata columbina simplicitate suo veneno bonum incoeptum inficere et annihilare [Col. 0107B] 393 contendant. Quamvis igitur longe nunc sim ab illa, tam propter familiarem [351 1Kb] dilectionem quam invicem habemus, et propter notitiam, instant mihi quatenus quid de ejusdem viri testimonio sentiam, sanctitati vestrae fideliter suggeram; et quantum in me est, apud eam, ut quod desiderant nulla occasione annihiletur, precibus, quibus possum, efficiam. De persona itaque quam eligunt, secundum conscientiam meam loquor, quia in praedicta Ecclesia ad episcopatum nec meliorem, nec aequalem inveniri posse intelligo, nec aliquid de illo aut fama, aut experimento, quod ejus obstet electioni, aliquando sensi; sed multa quae ejus electionem approbant, experimento et fama cognovi. Quapropter licet de vestra auctoritate, quod ex vobis est, non dubitemus, tamen quibus possumus [Col. 0107C] mente ad vestigia vestra prostrati precibus flagitare praesumimus quatenus eidem Ecclesiae post multas, [Col. 0108A] quas nostis, tribulationes quas passa est, misericordia vestra subveniat, et quod bene incoeptum est sine dilatione perficiat. Omnipotens Deus diu nobis vestram paternitatem in prosperitate conservet. Amen.



EPISTOLA LXX. ANSELMI AD ATHELIZ ABBATISSAM WINTONIENSEM.
[352 1Kb]

Non esse tristandum de Wintoniensi episcopo propter justitiam expulso.

Anselmus archiepiscopus matri reverendae, et filiae charissimae ATHELIZ [353 1Kb] , abbatissae Wintoniensi, salutem et benedictionem.

Qualiter et cur dominus Willelmus electus episcopus de Anglia exeat non est opus hic scribere, quia per multos alios hoc potestis cognoscere. [Col. 0108B] Quanto autem gaudio et cum quanta gratiarum actione, quia hunc honorem illi facit Deus, suscipere debetis, religio et prudentia vestra intelliget, si intente consideratis [(17) 2Kb] . Major enim gloria et laus est illi apud Deum et bonos homines quia spoliatur et expellitur pro justitia, quam si omnibus [354 1Kb] divitiis et omni mundana possessione ditaretur, violata justitia. Gaudeant igitur et exsultent amici ejus, quia nulla violentia, nullo timore potuit superari, nec ulla cupiditate a veritate separari. Haec sit vestra de ejus expulsione consolatio, et ad hoc ut Deus illum corroboret et consoletur vestra quotidiana sit oratio. Saluto et benedico filias vestras, et meas, quantum possum. Valete.


[Col. 0108C]
EPISTOLA LXXI.
[355 1Kb]

Oratorii villaeque suburbanae monachis Cantuariensibus ab Anselmo redditae, diploma.

Ego ANSELMUS, sanctae Dorobernensis Ecclesiae [Col. 0109A] archiepiscopus, reddo monachis ejusdem Ecclesiae medietatem altaris Christi, quam in manu mea habebam post mortem praedecessoris mei Lanfranci archiepiscopi, qui eis aliam medietatem cognita veritate quod ad illos pertineret, in vita sua reddiderat. Similiter manerium quod Sistede vocatur eisdem monachis reddo, quoniam ad res eorum pertinere et pertinuisse scitur. Testes Willelmus Ecclesiae Christi archidiaconus, Haimo vicecomes, Haimo filius [356 1Kb] Vitalis, Robertus filius Watsonis [357 1Kb] , Wimundus homo vicecomitis, Radulfus nepos episcopi Gundulfi, et alii plures.


[Col. 0109B]
EPISTOLA LXXII. ANSELMI AD SAMUELEM DUBLINAE CIVITATIS EPISCOPUM.
[358 1Kb]

Ipsum reprehendit quod res Ecclesiae suae pro libito det extraneis, et monet ut eas restituat.

Anselmus archiepiscopus Cantuariae, venerabili fratri [(18) 3Kb] , Samueli Dublinae civitatis episcopo, salutem.

Audivi quod libros, et vestimenta, et alia ornamenta Ecclesiae, quae dominus Lanfrancus archiepiscopus dedit avunculo tuo domino Donato episcopo ad opus Ecclesiae cui tua fraternitas praesidet, tu, pro voluntate tua, exponis et ea extraneis das. Quod si verum est, miror cur ita facias, cum ipsa ornamenta non ei, sed Ecclesiae data sint, sicut fratres Cantuariensis Ecclesiae filii attestantur : unde moneo, et monens rogo te, quatenus si aliquid de praedictis rebus extra Ecclesiam datum est, celeriter illud restitui facias. Item audivi quod monachos qui in ipsa Ecclesia ad serviendum Deo [Col. 0109C] congregati [359 1Kb] erant expellas et dispergas, nec redire volentes ullatenus recipere velis. Quod si ita est, non te decet; officii siquidem tui scitur esse magis dispersa congregare, quam congregata dispergere. Quapropter mando tibi ut si aliqui abjecti sunt, et redire volunt, seseque in Dei servitio sub obedientia custodire, eos suscipias; et saluti eorum per paternum [Col. 0110A] affectum studiose intendas, nisi, quod absit! hujusmodi causa in illis obsistat quae hoc fieri omnino prohibeat. Praeterea audivi quia facis portari crucem ante te in via. Quod si verum est, mando tibi ne amplius hoc facias, quia non pertinet nisi ad archiepiscopum a Romano pontifice pallio confirmatum; neque decet te ut ulla praesumptione insolitae rei te notabilem et reprehensibilem hominibus ostendas. Vale.



EPISTOLA LXXIII. ANSELMI AD PASCHALEM PAPAM.
[360 1Kb]

Obnixe deprecatur ut fiat certior de ratione investiturarum ecclesiasticarum.

Domino et reverendo PASCHALI, summo pontifici, ANSELMUS, servus Ecclesiae Cantuariensis, debitam [Col. 0110B] subjectionem et fidele servitium.

In primis quantas mea potest humilitas celsitudini vestrae gratias agit, quia legatos nostros tam benigne et honorifice suscepistis et tractastis, ut in hoc me de pietate vestra ultra meritum posse confidere, cognoscam. Chartam quam mihi a vestra majestate attulerunt, ea qua debui reverentia suscepi; sed rex Angliae nec eam videre, nec illam quam illi misistis, voluit mihi ostendere. Nam archiepiscopus Eboracensis et alii duo episcopi [361 1Kb] cum quibus legati nostri vestrae se exhibuere praesentiae, redeuntes aliud viva voce retulerunt quam scriptura chartae mihi praecipiebat. Asserunt enim publice in ea veritate quam servare debent episcopi, vos secrete [Col. 0110C] verbis per eos mandasse regi quia si in aliis recte ageret, investituras Ecclesiarum nec prohiberetis, nec excommunicationi subjiceretis si eas faceret, sed hoc chartae nolebatis committere, ne forte alii principes, quibus hoc ipsum interdicitur, occasionem conquerendi inde possent accipere. Mihi quoque ex vestra parte in eadem episcopali veritate dixerunt ut illis de hac re crederem et eorum consilio me [Col. 0111A] committerem. Ad quod si nollem acquiescere,394 rex etiam me contradicente ex vestra auctoritate incunctanter, quod non prohibeatis, secundum libitum suum efficeret; et si in hoc quod charta vestra mihi jubebat, persistere vellem, me absque dubio de regno suo expelleret. Tandem cum nec litteris vestris vellem non credere, nec tandem episcoporum assertionem vestram praeferentium auctoritatem auderem contemnere, quoniam in utraque parte gladius mihi vibrabatur inobedientiae, eorumdem episcoporum consilio inducias petii, donec a vestra excellentia hujus rei certitudinem acciperem, me tamen nullatenus assensum praebente ut aliquid contra decretum concilii Romani fiat, sed tantum tolerante, nec aliquem interim inobedientiae nota [Col. 0111B] damnante, si fiat. Sic itaque rex vestra, ut putat, auctoritate episcopatus dat atque abbatias. Mente igitur ad vestra vestigia provolutus, quanto possum affectu, in magna angustia positus obsecro ut apostolicam erga animam meam experiar in vobis esse pietatem, et ad hoc impetrandum totius Romanae religionis supplex invoco charitatem. Non timeo exsilium, non paupertatem, non tormenta, non mortem, quia ad haec omnia Deo confortante, paratum est cor meum pro apostolicae sedis obedientia et matris meae Ecclesiae Christi libertate. Certitudinem tantum quaero, ut sciam absque omni ambiguitate quid auctoritate vestra tenere debeam. Audivi in Romano concilio a venerabilis memoriae domino Urbano excommunicari reges et omnes laicos, [Col. 0111C] investituras et res Ecclesiarum dantes, et ab illis accipientes, et qui propter hoc eorum homines fiunt, et eos qui accipientes consecrant [362 1Kb] . Aut ergo, si sanctitati vestrae placet, hanc excommunicationem in Anglia absolvite, ut in ea possim manere sine animae meae periculo, aut eam vos servare velle quidquid mihi inde contingat, vestris litteris significate; aut si quid discretioni vestrae placet excipere, eadem certitudine nominatim quid illud sit intimate. De illis quoque qui intra praedictas inducias investituras prohibitas accipiunt et qui eos conseerant, quid mihi faciendum sit vestra instrui jussione desidero. In his quae per latores praesentium extra hanc chartam paternitati vestrae suggero, ut [Col. 0111D] preces nostras dignetur non spernere suppliciter expostulo.





EPISTOLA LXXIV. PASCHALIS PAPAE AD ANSELMUM.

Ad praecedentem responsio.

PASCHALIS episcopus, servus servorum Dei, ANSELMO Cantuariensi, venerabili fratri et coepiscopo, salutem et apostolicam benedictionem.

Suavissimas dilectionis tuae suscepimus litteras, etc. Vide in Paschali II, ad an. 1118.


[Col. 0112A]
EPISTOLA LXXV. ANSELMI AD CONNIUM AMICUM SUUM.
[363 1Kb]

Tres superbiae modos explicat, et subdividit.

ANSELMUS, servus Ecclesiae Cantuariensis, dilecto amico suo, domino CONNIO [364 1Kb] , salutem.

Exigit charitas vestra ut de tribus illis modis superbiae, de quibus vobis locutus sum, duos qui a memoria vobis exciderunt, per epistolam nostram commemorem. Tres quidem illos esse dixi : unum in aestimatione, id est, quando aliquis altius existimat [365 1Kb] de se quam debeat; contra quem dicitur : Noli altum sapere, sed time (Rom. XI, 20). Et quem negat in se fuisse, qui dicit [366 1Kb] : Domine, non est exaltatum cor meum (Psal. CXXX, 1), et quae sequuntur. Alius est in voluntate, quando aliquis altius se vult [Col. 0112B] tractari aliquo modo quam debeat; contra quem dicitur : 395 Quomodo potestis credere, qui gloriam quoeritis ab invicem?(Joan. V, 44.) Et : Diem hominis non desideravi, tu scis(Jer. XVII, 16). Alius est in opere; contra quem dicit Dominus : Cum invitatus fueris ad nuptias, non discumbas in primo loco(Luc. XIV, 8). Iste est quando homo seipsum tractat altius quam debeat. Contra singulos istos modos plura inveniuntur dicta in sacra Scriptura, si inquirantur. Contra omnes dicitur : Qui se exaltat, humiliabitur (ibid. 11). Et : Superbis Deus resistit(Jac. IV, 6). Et multa alia. De his tribus, quando singula quaeque sola est, illa levior quae in solo opere est [367 1Kb] , quia non fit nisi per ignorantiam; et tamen quia vitium [Col. 0112C] est, corrigendum est. De aliis duabus illa quae est in sola voluntate damnabilior est, quia scienter peccat. Illa vero quae est in aetimatione, sola insanabilior est, quia non se ostendit et justa sibi videtur. Si ergo istae tres superbiae singulae considerentur, tres simplices possunt dici superbiae; si vero binae et binae intelligantur, tres duplices inveniuntur. Si vero tres simul conjungantur [368 1Kb] , erit una triplex; et si erunt septem, tres simplices, tres duplices, una triplex; et si erunt septem, tres simplices, tres duplices, una triplex. Contra istas superbias sunt membra humilitatis, id est, ut humiliter quis sentiat de se, et quantum ad tractatum et conversationem aliorum, humiliter velit de se, et ipse humiliter tractet se. Pro singulis modis superbiae dicitur homo superbus; sed pro singulis membris [Col. 0112D] humilitatis, vel pro duobus, nisi omnia membra simul sint, non dicitur homo humilis; sicut uno membro languente, dicitur homo aeger; sanus autem non dicitur, nisi sanus omnibus membris. Haec breviter commemoravi charitati vestrae. Quae si prudentia vestra saepius retractaverit, plenius ea intelliget quam hic dicta sunt. Valete et orate pro me, ut sicut Deus dedit mihi superbiam et humilitatem intelligere, sic mihi det illam cavere, et istam acquirere. Salutate dominum et amicum nostrum [Col. 0113A] reverendum episcopum Atrebatensem ex parte nostra.



EPISTOLA LXXVI. ANSELMI AD ERNULFUM PRIOREM ET MONACHOS CANTUARIENSES.

Carnoti, ubi a comitissa et ab episcopo exceptus est, scribit de itineris sui prosperitate, et Cantuarienses ut religiosi instituti sint tenaces, hortatur.

ANSELMUS, gratia Dei archiepiscopus Cantuariae, dilectissimis filiis et fratribus domno ERNULFO priori, et aliis in Ecclesia Christi Cantuariae Deo servientibus, salutem et benedictionem Dei, et suam, quantum potest.

Qualiter me habeam et quid agam dilectioni vestrae significo. Gratia Dei, postquam iter nostrum incoepi, vestris orationibus me prosequentibus, ab [Col. 0113B] omni adversitate sum usque in praesentem diem protectus. [(19) 2Kb] Romam tendens ea intentione qua de Anglia exivi, Carnotum usque perveni, ubi a comitissa sorore nostri regis, et ab episcopo, et a multis aliis cum gaudio et honore susceptus sum, sed de itinere meo tali tempore incoepto valde mirati sunt. Dicebant enim propter nimietatem caloris, et quia isto tempore nullus peregrinus vadit, me nec Romam perventurum, nec amplius rediturum, quia aut manus inimicorum Ecclesiae Dei non possum effugere, aut propter imbecillitatem corporis mei tali tempore necesse esset me mortem incurrere. Sic itaque vi consilii sui me ultra progredi ad praesens non permiserunt, sed ut opportunum tempus, et quando peregrini vadunt, exspectarem, coegerunt. [Col. 0113C] Sciens enim Scripturam divinam dicere : Omnia fac cum consilio, et post factum non poenitebis (Eccl. XXXII, 24), timui ne si tam rationabili et amico consilio non acquiescerem, poenitentia sequeretur. Hac ratione, quamvis praedicta comitissa me in terra sua retinere, et omnia necessaria libentissime vellet impendere, reversus sum in Northmanniam, et exspecto ut congruo tempore hoc quod incoepi, si Deus annuerit, perficiam. Scitis, filii charissimi, [Col. 0114A] desiderium meum de vobis; audistis saepe quid tribulationes meas consoletur in vobis. Si corda vestra soli Deo student vacare, si proposito quod fortiter arripuistis, velut boni in Christi vinea operarii strenue insudatis; si mundum vobis crucifixum et vos mundo vita vestra testatur; si non vobis, sed Deo, id est non vestrae, sed Dei voluntati vivitis; si etiam in minimis Deum valde timetis; si districtionem ordinis vestri amatis; quam qui odit, certissimo signo se vitiosum esse et dissolutionem diligere demonstrat : si pacem inter vos et obedientiam domino priori servatis, hoc est desiderium meum de vobis, haec consolatio et requies mea in vobis; haec cogitate, haec retractate et facite, si me laetificare, imo si Deum vobis vultis placare; haec vobis Spiritus [Col. 0114B] sanctus persuadeat, et pro his gloriae suae visionem beatam exhibeat. Amen.



EPISTOLA LXXVII. ANSELMI AD EOSDEM.
[369 1Kb]

Ejusdem argumenti cum praecedente.

ANSELMUS archiepiscopus, dominis fratribus charissimis, domino priori ERNULFO, et aliis servis Dei in Christi Ecclesia Cantuariae commanentibus, salutem et benedictionem Dei, et suam, quantum potest.

Gratia Dei vestris et aliorum amicorum nostrorum orationibus favente, ex quo a conspectu vestro discessi, omnia erga me et socios prospere fuerunt usque in praesentem diem. Precor autem ut, sicut [Col. 0114C] de vobis confido, pro nobis orare non cessetis, quatenus sic nos et actus nostros divina clementia pro tegat et disponat, ut de omnimoda prosperitate nostra, nobis ad vos redeuntibus charitas vestra congaudere valeat. Quantum quidem ad nos pertinet, sicut dixi, omnia nobis prospere sunt; sed si vos in pace, et, sicut spero, in studio bene vivendi et salvandi animas vestras vivitis, secundum desiderium meum, tunc multo magis et verius augetur gaudium meum. Precor itaque quanto affectu possum, [Col. 0115A] ut semper ad meliora solliciti sitis proficere, et nullatenus ab his ad quae vos Dei gratia provexit, deficere. Ad invicem secundum Deum dilectionis et concordiae dulcedinem servate, ordinis vestri districtionem sine simulatione amate, corda vestra ad societatem angelorum [370 1Kb] , propter quam bene vivitis, sine intermissione levate : in omni difficultate et adversitate temporali, si [371 1Kb] contigerit, ne bonum studium vestrum aliquatenus [372 1Kb] perturbetur, consolationem Dei orando sperate. Ubicunque estis, sive in conspectu hominum, sive tantum in conspectu Dei, a quo nunquam abestis, in omnibus actionibus vestris, magnis vel parvis, etiam in cogitationibus cum Psalmista animas vestras in manibus vestris semper portate. Omnipotens Deus sic vos [Col. 0115B] protegat in omnibus, et dirigat, ut ad aeternam beatitudinem per temporalem prosperitatem perducat. Amen. Nepotem meum Anselmum charitati vestrae, sicut carnem meam, commendo, ut et discere valeat, et vitam suam custodiat. Domino Roberto, qui custodit domum nostram praecipio ut totum vinum nostrum quod Cantuariae dimisi, vos tribuat, et secundum voluntatem domini prioris in vestrum usum expendat.



396 EPISTOLA LXXVIII. ANSELMI AD GONDULFUM ARCNIEPISCOPUM.
[373 1Kb]

Regem non debere a monachis aut Ecclesia vecuniam exigere.

ANSELMUS archiepiscopus reverendo episcopo GONDULFO salutem.
[Col. 0115C]

Audivi quia dominus noster rex [374 1Kb] a priore et monachis nostrae Ecclesiae petit pecuniam, quam ipsi non habent nec habere possunt, quoniam, sicut mihi mandatum est, creditoribus non modicam debent pecuniam, et propter indigentiam in his quae sibi [375 1Kb] necessaria sunt, magnam patiuntur [376 1Kb] angustiam. Ad opus etiam ecclesiae incoeptum, dimidium quod constitueram habere nequeunt; et si haberent, nec regem decet ab illis aliquid [377 1Kb] exigere, qui nihil nec seipsos habent, sicut monachi, nec ad illos pertinet aliquid dare vel accommodare quod eorum non est. Unde vobis mando et precor ut regi precando suadeatis quatenus omnia nostra in pace, donec redeam, quieta manere jubeat, sicut promisit, [Col. 0115D] quia si Deus, secundum quod proposui, mihi prospere redire concesserit, serviam ei sicut debeo domino et regi meo. Quod si fecerit, gratias agam Deo et illi; si vero preces nostras non audierit, et aliquid [378 1Kb] unde doleam facere voluerit, faciet, sicut dominus, quod illi placebit [379 1Kb] , sed non mihi videbitur facere quod debebit [380 1Kb] . Non enim ego et monachi divisi sumus, sed omnia quae illorum stabilita [Col. 0116A] sunt utilitati, mea sunt, et meae subjacent potestati; et si ipsi indigerent, quidquid haberem, eorum deberem expendere necessitati. Quare cum omnis mundana adversitas pro suo modo et ratione tangat animum meum, illa [381 1Kb] utique quae illos contristat, profundius laedit cor meum; et vos scitis quia tam inauditae insuetae rei assensum praebere non debeo; et quoniam non debeo, non audeo, ut a monachis [382 1Kb] , absque praelato suo, pecunia exigatur : et ideo non mihi nec alicui expedit ut haec consuetudo in Ecclesiam Dei aliquo assensu introducatur.


[Col. 0116B]
EPISTOLA LXXIX. ANSELMI AD HENRICUM REGEM ANGLORUM.
[383 1Kb]

Hortatur regem ut coelesti Regi obediat.
[Col. 0116B]

HENRICO, domino reverendo, glorioso regi Anglorum, ANSELMUS, archiepiscopus Cantuariae fidele servitium cum orationibus.

Gratias ago Deo, a quo est omne [384 1Kb] bonum, de vestra incolumitate et hilaritate, et quia vestros successus ad majora et meliora [385 1Kb] cum vestra et vestrorum fidelium laetitia provehit. Gratias etiam ago vestrae celsitudini, quia haec mihi mandare dignata est, sicut fideli suo de quo confidit, quia in omnibus suis prosperitatibus congaudet, et illi cujus dispositione fiunt, gratias agit. Verum enim est quia hic quotidie orat et desiderat meum, ut Deus vos et vestra sic regat et protegat in gloria temporalis regni super Anglos, quatenus in aeterna felicitate regnare faciat inter angelos. Hoc utique est, ad [Col. 0116C] quod maxime vobis servire cupio. Quapropter quia ad me pertinet, ad hoc enim positus sum, ut fidelis et episcopus consulo, precor, et sicut scriptum est, obsecro opportune, importune, ut, sicut Deus vestram auget prosperitatem et exaltat potestatem, ita vos super [386 1Kb] omnia ejus ametis in omnibus operibus vestris servare voluntatem. Quod sic vos Deus diu in hac vita in prosperitate facere concedat, ut post hanc vitam secum in aeternitate [387 1Kb] gaudere faciat. Erga me, Dei gratia, cuncta prospere sunt; et ante Assumptionem sanctae Mariae de Becco proficiscar, ut, secundum quod Deus annuet, prosequar propter quod de Anglia egressus sum. De nostris rebus, quamvis hoc esse in vestra bona voluntate [388 1Kb] , confidam, rogo tamen ut eas in quiete manere jubeatis, [Col. 0116D] donec redeam.



EPISTOLA LXXX. ANSELMI AD ERNULFUM ET MONACHOS CANTUARIENSES.

De clericis in monachos recipiendis.

ANSELMUS archiepiscopus, domno priori ERNULFO et aliis fratribus Ecclesiae Christi Cantuariensis, salutem et benedictionem Dei, et suam, quantum potest.
[Col. 0117A]

De hoc unde mihi mandastis respondeo. Si qui clerici, qui Ecclesiae et sibi utiles esse possunt, se ad ordinem suscipi petunt, et vos ita perpenditis esse, laudo ut eos suscipiatis; nec in hac re volo dubitetis de voluntate mea, quia scitis mihi displicere tales ad vos non ita venire sicut vellem. Vale.



EPISTOLA LXXXI. ANSELMI AD MATHILDEM REGINAM.
[389 1Kb]

De sua incolumitate, et designato tempore itineris Romani.

Suae charissimae dominae MATHILDI, reginae Anglorum, ANSELMUS archiepiscopus, fidele servitium et supernae gratiae continuam protectionem.
[Col. 0117B]

Non ignoro quod dignationis vestrae benignitati placet nosse quid mihi sit et quomodo me habeam. Gaudens igitur et gratias agens de tam bona vestra voluntate notifico vobis quoniam ex quo Anglia exivi, Dei misericordia me, et quae [390 1Kb] ad me pertinent, in integra disposuit prosperitate. Usque nunc moratus sum Becci, exspectans opportunum tempus iter agendi; sed in proximo, ante Assumptionem sanctae Mariae, inde proficiscar, intentione quod incoepi, Deo annuente, peragendi. Didici nuper quia [391 1Kb] Deo regni domini mei regis et vestri dignitatem placet exaltare, et ea quae ad placitum ejus et vestrum ac fidelium vestrorum non erant, secundum vestram voluntatem ad honorem et utilitatem vestram reparare : unde sicut fidelis, et sicut bona vestra in praesenti [Col. 0117C] et in futura vita desiderans, gaudeo, et superno Regi a quo vobis haec proveniunt, ago gratias ut debeo ; et ut semper bona quae dedit intemerata custodiens, vos ad majora et meliora sub sua gratia provehat, oro et desidero. Quoniam igitur officii mei est vos exhortari ad coelestis regni desiderium, hortor, precor. consulo, quanto affectu possum, ne plus vos delectet in terreni regni transitoria gloria exsultare quam ad coelestis regni felicitatem aeternam anhelare. Quod utique veraciter et efficaciter facere poteritis, si ea quae vestrae potestati subdita sunt, plus secundum Dei consilium quam secundum consilium hominum disposueritis. Sapientia enim hujus mundi stultitia est apud Deum(I Cor. III, 19), [Col. 0117D] ut ait vera Scriptura; et : Sapientia carnis inimica est Deo, quoniam legi Dei non est subjecta(Rom. VIII, 7). Haec consulite, haec secrete et publice intimate domino nostro regi, et saepe repetite, et quantum ad vos pertinet, studiose retractate. Transit enim, ut soletis dicere, gloria mundi. Et utinam Deus vos ambos post transitoriam gloriam transire faciat ad aeternam. Amen.


[Col. 0118A]
397 EPISTOLA LXXXII. ANSELMI AD ARNULFUM ET MONACHOS CANTUARIENSES.

Ut Cantuarienses monachi non turbentur, sed quieti Deo serviant, quidquid rex egerit.

ANSELMUS archiepiscopus dominis et fratribus et filiis charissimis, domno priori ERNULFO, et aliis sub illo monachis Deo servientibus, salutem et benedictionem Dei, et suam, quantum potest.

De salute et prosperitate nostra, et ubi sim per praesentem nuntium cognoscetis. Ad praesens autem in Angliam redire nequeo, donec sciam quid rex respondeat litteris quas illi mitto per episcopum Rofensem. Quid autem in illis contineatur, postquam regi erunt ostensae, per eumdem episcopum cognoscetis. Quidquid autem rex respondeat, vel quidquid [Col. 0118B] de me sit, mementote quiasive vivimus, sive morimur, Domini sumus (Rom. XIV, 8). Sic igitur vivite, ut et illi vivatis, et cum moriemini, ad illum transeatis. Non vos perturbent tribulationes hujus vitae, quia per multas tribulationes oportet nos intrare in regnum Dei. (Act. XIV, 21). Jactate cogitatum vestrum in Domino, et ipse vos enutriet, non dabit in aeternum fluctuationem justis. Orate Deum, bene vivendo, non mentes vestras turbando, ut in sua semper vos consolatione faciat laetari. Pueros et adolescentes, ut filios dulcissimos hortor et moneo, quanto possum affectu, ut monitionis et doctrinae qua eos de cordis et cogitationum custodia solebam instruere, non obliviscantur, sed consilium nostrum saepe retractando, sicut eam studiose magnificare et commendare [Col. 0118C] illis solebam, per gratiam Dei custodire nitantur. Pax Dei, quae exsuperat omnem sensum, custodiat corda vestra et intelligentias vestras (Philip. IV, 7). Gratias vobis ago pro charitate quam impendistis nepoti nostro, et illi praecipio ut vobiscum maneat, et doctrinis ac litteris studeat, donec ego sibi mandem ut veniat.



EPISTOLA LXXXIII. ANSELMI AD EUSTACHIUM.
[392 1Kb]

Is, uxore ex ejus consensu reclusa, alteram sibi adjunxerat; de quo peccato illum corripit.

ANSELMUS archiepiscopus [393 1Kb] , servus Ecclesiae Cantuariensis, EUSTACHIO [394 1Kb] patri Gaufredi monachi Beccensis salutem.

Domnus Gaufridus, filius vester, sollicitus de salute [Col. 0118D] animae vestrae, et timens damnationem vestram, rogat me ut ostendam vobis in quanto periculo maneatis. Dicit enim quia uxori vestrae, matri ejus [395 1Kb] , licentiam ut saeculum relinquens sanctimonialis fieret dedistis, et castitatem corporis vestri Deo vovistis, sed postea aliam mulierem accepistis, unde filium genuistis. Quod si ita est, scitote absque ulla dubitatione quia si in hoc peccato de hac vita exit [Col. 0119A] anima vestra, omnino [396 1Kb] perdita erit, nec ulla spes ejus salutis, sive ante diem judicii [397 1Kb] , sive post diem judicii erit. Videat igitur vestra prudentia quam grave malum sit perdere vitam aeternam et societatem [398 1Kb] angelorum, et pati tormentum aeternum in societate diabolorum. Videte etiam quam periculosum sum sit et quanta insipientia in tali re differre [399 1Kb] correctionem, sine qua certam potestis exspectare perditionem. Quandiu enim in hoc peccato maneatis, ira Dei manet super vos; et sicut peccatum quanto diutius manet, tanto magis crescit, ita ira Dei in dies magis super vos exardescit. Consulo igitur et precor, sicut Christianus Christianum, et sicut amicus amicum, quatenus de tam gravi peccato et tam magno periculo exire non differatis, ne forte de hac [Col. 0119B] vita ad mortem et tormentum aeternum transeat anima vestra qua hora non putatis. Consulo etiam ut filii vestri domini Gaufridi de hac re accipiatis consilium, si unquam a Deo vultis habere salutis auxilium. Nam etsi non promisistis castitatem vestri corporis quando uxori licentiam dedistis ut sanctimonialis fieret, nullo modo tamen sine eo peccato et periculo quod supra dixi, violare eamdem castitatem in vobis possetis quandiu uxor eadem viveret [400 1Kb] .



EPISTOLA LXXXIV. ANSELMI AD MATHILDAM ABBATISSAM CADOMENSEM.
[401 1Kb]

Haec se debiliorem persentiens consulit Anselmum an onus deponere debeat. Respondet ipse quod ex consensu comitis et archiepiscopi Rothomagensis ac sanctimonialium laudabiliter possit; sin autem, partiatur [Col. 0119C] onera sua, et ea sapientioribus sororibus committat quae explere ipsa non sufficit.

ANSELMUS, servus Ecclesiae Cantuariensis, dominae et reverendae matri abbatissae Cadomensi, MATHILDAE, semper divinae gratiae regi consilio.

Petit sanctitas vestra per domnum Robertum, fratrem Eustachii, nostrum consilium de abbatia vestra, quam idcirco deserere, si vobis liceret ut alii commendaretur, velletis, quoniam eam propter infirmitatem et aetatis imbecillitatem, sicut oportet, regere non valetis. Quod quia fieri non potest, nisi per comitem et archiepiscopum Rothomagensem, et episcopum vestrum, et consensum sanctimonialium [Col. 0120A] vobis commissarum, inde vobis nullum impendere possum auxilium ; sed quoniam hoc petitis [402 1Kb] , quale possum mando consilium. Tentate si per eos ad quos pertinet, desiderium vestrum, sicut vobis expedire videtur, potestis efficere; et si nequitis, sororibus, quae membra vestra sunt. illis scilicet in quibus majorem prudentiam et religionis fervorem cognoscitis, earum rerum in quibus vires vestrae deficiunt, praecipiendo, rogando, exhortando curam injungite. Nam si [403 1Kb] etiam contingeret ut tales personas in quibus secundum desiderium vestrum possitis [404 1Kb] confidere, non haberetis, quod in Ecclesia vestra esse non spero, vestra tamen reverentia, si illas eligeret quas ad hoc meliores et aptiores cognosceret, excusabilis apud Deum, quoniam melius non posset, sicut credo, [Col. 0120B] existeret.



EPISTOLA LXXXV ANSELMI AD GONDULFUM EPISCOPUM ROFENSEM.
[405 1Kb]

Eum de Cantuariensis Ecclesiae negotiis sollicitum laudat. Episcopum Eboracensem non vult inauditum et absentem damnare.

ANSELMUS archiepiscopus reverendo et diligendo episcopo Rofensi GONDULFO, semper et omnibus in Deo placita velle et operari.

Primum gratias ago Deo quia, sicut mandastis, omnia nostra et vestra ubique prospere subsistunt; 398 deinde vobis, cujus prudentia et cura reguntur. Dei gratia postquam de Anglia exivi, omnia erga me et ea quae ad me pertinent ad votum meum disponuntur. De debitis quae solvistis, si et debita de [Col. 0120C] Romascot in his sunt, gaudeo; et promissionem vestram de redditibus nostris cum actione gratiarum exspecto. Bene fecistis, quia verba quae inter regem et vos fuerunt de me et itinere meo, et de epistolis quas sibi et mihi a papa missas dixi, et de legatis ad imperatorem mihi mandastis. Sed scitote quia ego nec litteras, nec ullam legationem ab apostolico habui, postquam a vobis discessi, nisi quod per Tiberium mihi mandavit verbis et litteris [(20) 7Kb] ut eum de Romascot adjuvarem. De litteris autem papae ad regem nihil scio, nisi quod vos mihi mandastis. Si autem alicubi mansurus sum et per legatum meum sim facturus quod incoepi, nondum sum certus. [Col. 0121A] De Gerardo archiepiscopo Eboracensi non debeo in tali re aliquid absens de absente et inaudito definire, praesertim cum ipse crimen illatum neget; et ideo non audeo dare consilium, ne consilium meum ab aliquo pro definitione accipiatur. Quapropter si vobis videtur, de hoc apud regem, omnino ex mea parte, nisi ipse a vobis requisiverit, quod vobis mando, si melius non potestis, respondete. De lite quae est inter nostros et homines Roberti de Monteforti, precor ut faciatis per regem, ut aut pax integra, aut treviae [406 1Kb] inter eos, donec redeam, ponantur. De omnibus nostris rebus intus et foris, curam, sicut hactenus fecistis, habeatis, et sicut scitis me in vobis confidere, precor. De rebus ac familia Roberti nutritii vestri, qui mecum est, gratias ago, quoniam ea [Col. 0122A] contra adversarios ejus sicut illi mandatum est, defenditis; et instantissime precor ut omnia quae ad illum pertinent quieta manere omnino faciatis, et hoc ipsum Guillelmo de Metestante ex mea et vestra parte praecipiatis. Dico enim vobis quia malo in meis propriis quam in ejus rebus aliquam pati injuriam. Deo annuente, ante Assumptionem sanctae Mariae de Becco proficisci volo, et in festivitate apud Carnotum esse; et deinde, sicut Deus disponet, vestris orationibus prosequentibus, iter nostrum peragere. Quod nonnulli me reprehendunt de familiaritate quam habeo ad illos quos rex non diligit, scitote quia nihil facio contra honorem ejus aut unde juste reprehendi debeam. Propter rixas quae fiunt de ecclesia de Hergas, jubete Rodulfo [407 1Kb] praeposito ut [Col. 0123A] eam teneat in manu mea donec redeam, et interim inveniat qui in ea serviat. Omnipotens Dominus vos et vestra sub sua gratia custodiat, et vos semper [408 1Kb] in viam salutis dirigat. Amen. [409 1Kb] .



EPISTOLA LXXXVI [410 1Kb] . ANSELMI AD HENRICUM REGEM ANGLORUM. Gratulatur regi de se sollicito.

Suo charissimo domino HENRICO, glorioso regi Anglorum, ANSELMUS, archiepiscopus Cantuariae, fidele servitium cum orationibus.

Gratias magnas ago celsitudini vestrae pro amore magno quem erga me vos habere ostendistis, et propria sollicitudine quam de me sicut de fideli vestro habetis, scilicet ne in itinere incoepto propter imbecillitatem et infirmitatem corporis mei nimio [Col. 0123B] laboris gravamine deficiam. Sed jam usque in vallem Moriannae [411 1Kb] progressus eram, quando vestram suscepi epistolam, unde timui ne domino papae displiceret si, tanta parte itineris perfecta, remanerem, et nullum mihi responsum per legatos faceret, nisi ad eum, sicut incoepi, ipse pervenirem [412 1Kb] . Didici enim per litteras, quas mihi per Tiberium misit, quia si possibile esset libenter mecum loqueretur [413 1Kb] . Sperans itaque in Deo, secundum quod in me sentiebam et de itinere jam peracto expertus eram, quia laborem itineris possem subsistere; quod quia me non posse timebatis, me remanere volebatis, existimavi bonum esse per meipsum hoc pro quo Anglia exivi, sicut proposui, perficere, nisi forte aliquid obviaverit cui rationabiliter nequeam resistere. Omnipotens [Col. 0123C] Deus sic vestrum regnum terrenum in gaudio vestro diu regat et corroboret super Anglos, ut post [414 1Kb] hanc vitam vos regnare faciat inter angelos. Amen.



EPISTOLA LXXXVII [415 1Kb] . ANSELMI AD GERONTONEM ABBATEM.

Clericus in duabus Ecclesiis obstrictus sacramento religionis, in qua debeat manere? Expedit propter plures causas eum Carnoti remanere quam ad Gerontonem remeare.

ANSELMUS, servus Ecclesiae Cantuariensis, reverendo abbati et amico suo GERONTONI [416 1Kb] salutem.

Quidam monachus, sicut ab illo didici, alligatus Ecclesiae vestrae per quamdam professionem quam in habitu clericali vobis fecit, et similiter monasterio [Col. 0123D] Sancti Petri, quod Carnoti situm est, ubi habitum monachi assumpsit per aliam professionem, dicit se nullatenus posse habere solutionem a vobis neque ab abbate Carnotensi, ut vel in Carnotensi monasterio vel in vestro animam suam salvet; quod facere [Col. 0124A] nequit nisi aut a vobis aut ab abbate Carnotensi absolutus fuerit. Consideret igitur prudentia vestra quia non expedit nec decet vos abbates ut animam ejus quisque sibi trahendo scindatis, sed in vobis esse maternam pietatem, et plus vos diligere animam proximi quam propriam voluntatem ostendatis. Ille enim se magis ostendit esse matrem, qui dicet alteri : Habeto tu solus infantem vivum, nec ambo eum occidamus, ut cum venerit verus Salomon, dicat : Date huic infantem vivum, haec est enim mater ejus. Nam vera mater mavult filium suum in alieno sinu vivere, quam in suo mortuus fovere. Notum autem sit sanctitati vestrae quia sicut cognoscere potui, magis expedit propter plures causas eum Carnoti remanere quam ad vos remeare. [Col. 0124B] Unde, si auderem, religioni vestrae consulendo suggererem quatenus vos non falsam, sed veram matrem esse probaretis. Valete.



EPISTOLA LXXXVIII [417 1Kb] . ANSELMI AD HENRICUM REGEM ANGLORUM.

Quid responderit papa ad consultum de sacerdotiorum collatione; quodque Anselmus papae sit pariturus.

Suo reverendo domino HENRICO regi Anglorum ANSELMUS Cantuariensis archiepiscopus, fidele servitium cum orationibus.

Quamvis per Willelmum de Warelwast [418 1Kb] cognoscatis quid Romae fecerimus, tamen quod ad me pertinet, breviter ostendam. Romam veni, causam pro qua veneram domino papae exposui. Respondit se nequaquam velle dissentire a statutis antecessorum [Col. 0124C] suorum, et insuper praecepit mihi ut nullam 399 haberem communionem cum illis qui de manu vestra [419 1Kb] investituras acceperunt Ecclesiarum, post hujus prohibitionis notitiam, nisi poenitentiam agerent, et sine spe recuperationis quod acceperant desererent, neque cum episcopis qui tales consecrarunt, nisi ad apostolicae sedis judicium se praesentarent [420 1Kb] . Horum omnium testis potest esse praedictus Willelmus, si vult. Qui Willelmus, quando ab invicem discessimus, ex vestra parte commemorans amorem et benignitatem quam semper erga me habuistis, submovit me sicut archiepiscopum vestrum ut talem me facerem quatenus sic intrarem in Angliam, ut sic esse possem vobiscum sicut fuit antecessor meus cum patre vestro, et vos me eodem [Col. 0124D] honore et libertate tractaretis, qua pater vester antecessorem meum tractavit. In quibus verbis intellexi quia nisi me talem facerem, reditum meum in Angliam non velletis. De amore quidem et benignitate gratias ago. [(21) 6Kb] Ut autem ita sim vobiscum sicut [Col. 0125A] antecessor meus fuit cum patre vestro, facere non possum, quia nec vobis homagium facere, nec accipientibus de manu vestra investituras Ecclesiarum propter praedictam prohibitionem me audiente factam audeo communicare. Unde precor ut mihi vestram, si placet, mandetis voluntatem; utrum sic, quemadmodum dixi, possim in pace vestra et officii mei potestate redire in Angliam. Paratus enim sum et vobis et populo divina mihi dispositione commisso officii mei servitium pro viribus et scientia mea, servata [421 1Kb] regulari obedientia, fideliter exhibere. Quod si vobis [422 1Kb] non placuerit, puto quia si quod animarum detrimentum inde contigerit, mea culpa non erit. Omnipotens Deus sic regnet in corde vestro ut vos per omnia regnetis in gratia ejus. [Col. 0125B] Amen [423 1Kb] .



EPISTOLA LXXXIX [424 1Kb] . ANSELMI AD FRATRES CANTUARIENSES.

De suo reditu in Angliam a Cantuariensibus monachis peroptato.

ANSELMUS, archiepiscopus Cantuariae, dominis [425 1Kb] fratribus et filiis charissimis in Christi Ecclesia Cantuariae conversantibus salutem et benedictionem [426 1Kb] Dei, et suam, quantum potest

De reditu nostro dulce desiderium vestrum, quia de dulcedine dilectionis procedit [427 1Kb] , gratanter accipio, amo et approbo, etiamsi aliter Deus disponere voluerit quam sicut ego vobiscum desidero. Saepe enim Deus servorum suorum vitam ordinat contra [Col. 0126A] hoc quod mens humana, quamvis [428 1Kb] suo sensu intentione bona, desiderat. Sicut enim aurum in fornace probatur, ita mentes electorum suorum igne tribulationis examinat. Quod si vobis ejus paterna correctione aut probatione contigerit, nolite deficere, sed ex ipsa tribulatione, sicut filii, studete proficere. Non est enim inusitatum servis Dei in hac peregrinatione adversitatibus multimodis concuti, quoniam non sunt de hoc mundo; et quanto magis hic vexantur, tanto magis mundum cognoscunt, et ad requiem transire desiderant de hoc mundo. Quapropter moneo et precor vos ut filios charissimos, quatenus, si res exegerit, quanto attentius vos hostis hominum a statu religionis vestrae dissipare tentaverit, tanto vos ad servitium Dei colligere [Col. 0126B] strictus studeatis. Sic namque contra hostem fortius pugnabitis et Dei auxilium efficacius impetrabitis. De his non est necesse me vobis multum scribere, quia Dei gratia vos [429 1Kb] haec scitis, et testimonia Scripturarum vobis sunt praesentia : et domni prioris, si illi credere volueritis, vobis consulere et vos confortare poterit sapientia. Quod petitis ut domno priori committam totam curam animarum vestrarum, secrete et publice, donec ego ad vos redeam, hoc utique feci et facio, sicut mihi ipsi, ut ipse secundum sapientiam quam Deus sibi dedit, et secundum zelum domus Dei quem in corde gerit, judicet et disponat, puniat et parcat, quatenus animae in innocentia nutriantur, et vitia quantum [Col. 0127A] possibile est, Deo adjuvante, radicitus de domo Dei exstirpentur et excludantur. Scio quia [430 1Kb] singuli nostram desideratis absolutionem; sed quoniam singulis hoc facere mihi nunc possibile non est, omnibus vobis Dei et nostram, quantum in me est, opto, oro. mando. absolutionem et benedictionem. Disciplinam ordinis vestri semper amate : pacem inter vos et obedientiam ad priorem inviolabiliter servate. Dominus sit semper vobiscum. Amen.



EPISTOLA XC [431 1Kb] ANSELMI AD ERNULFUM.

Ejusdem argumenti.

ANSELMUS archiepiscopus reverendo et charissimo fratri, domno priori ERNULFO, salutem et gratiam Dei.
[Col. 0127B]

Quod vos et amici nostri doletis quia rediens Roma in Angliam non veni, hoc facit dilectio ; sed quod pastoralem curam sine ulla ratione relinquere videor, non hoc aestimant sapientes religiosi quibus rem ostendo, neque ego intelligo. Non enim ego eam, quantum in me est, relinquo, sed ibi ubi eam me exercere oporteret, conversari sicut vos, si diligenter intenditis, cognoscere potestis, nequeo. Audistis enim quibus ex praecepto Apostoli communicare non possim sine animae meae periculo ; quorum communionem regi communicans, dum ipse eis communicat, vitare non valeo. Hic consideret aliquis quid facere possim [432 1Kb] , cum veniam ad regem coronandum, et missam celebrabo, et ipsi circa me erunt. Certe illos expellere nequeo, cum illis orare [Col. 0127C] non audeo, regi subtrahere solitum officium non debeo, quoniam dominus papa et illi concedit, et mihi, ut faciam si praesens sum, praecipit. Si mihi dixit [433 1Kb] ut domi maneam, ad curiam non eam, et [Col. 0128A] sic me alia bona officii mei faciens a communione malorum abstineam, conqueretur rex cum omnibus episcopis et principibus suis [(22) 1Kb] , quia cum illum coronare nolo, aufero ei coronae suae honorem, quem ei primas regni sui debet per consuetudinem. Unde justum illis videbitur, et opere complebunt, ut dignitas Ecclesiae nostrae ad aliam Ecclesiam transferatur. Quod cum fiat, me vivente, in regno, neque per me aut per alium prohibere potero, confirmabitur Ecclesiae nostrae intolerabilis imminutio. Quod autem dicunt quod non oportuerit eum pro uno verbo fugere, qui suum sanguinem pro ovibus suis et pro Ecclesia Dei debuerit effundere, dico quid non est parvipendendum illud verbum, in quo tam gravia mala continentur quae jam dixi [434 1Kb] , in quae [Col. 0128B] sine periculo animae meae et sine detrimento Ecclesiae mihi commissae nullatenus me possum ingerere. Denique non timeo sanguinis effusionem, aut quamlibet corporis mei destructionem, aut rerum amissionem. Quae si personae meae evenirent, libenter paterer propter veritatis assertionem. At nihil horum super me cadet; sed Ecclesiam nostram et homines ad eam pertinentes, si in Anglia [435 1Kb] cum rege contenderem, gravis oppressio frustra contereret, et multitudo vexatorum ad culpam meam aerumnas suas, me exsecrando, converteret. Melius itaque mihi videtur ut me absente quaelibet tribulatio, si vitari nequit, in Anglia debacchetur, quam per meam praesentiam 400 et tolerantiam quaelibet prava consuetudo in futurum confirmetur; aut multitudo [Col. 0128C] hominum, me aspiciente, propter me tribulationem se pati lamentetur. Si objicitur quod majus est damnum animarum quod continget [436 1Kb] propter meam absentiam, quam malum temporale quod contingeret [Col. 0129A] per meam praesentiam, et ideo istud propter illud esset contemnendum, jam dixi quia, si super me venerit, inconcussam servarem patientiam. Verum quoniam non debemus facere mala ut veniant bona, non debeo attrahere super quoslibet [437 1Kb] innocentes quaelibet mala ut animabus aliorum eveniant bona. Dixi utique in praeterito anno, cum me minarentur expellere, quia nollem exire propter injunctam mihi curam et obedientiam; sed et hoc dicebam propter illos qui hoc minabantur, ne pro solis verbis illorum exirem, non propter aliquam utiliter remanendi fiduciam. Mox enim ut discordia et contentio inter regem et me appareret, pariter et mala corporalia ferverent, et bona spiritualia penitus frigerent. Quod imponitur mihi, quia quasi astute infamaverim [Col. 0129B] regem et regnum ejus, et episcopum Lincolniensem, non per me manifeste, sed latenter per monachos nostros, certe falsum est, quia nullus homo a me ad hoc monitus est. Sed nec ipsi fratres nostri Eadmerus [(23) 1Kb] et [438 1Kb] Alexander, qui maxime de hoc accusantur, ita sicut de eis dicitur, cognoscunt esse; et vos scitis quia delatores, parvis magna addentes, mendaces solent esse : denique antequam nos veniremus Romam, multa dicebantur de Anglia intra Romam et extra Romam. In his omnibus neque per me, neque per sapientiores me, meliori possum uti consilio quam dispositionem Dei exspectare et rem ejus committere judicio. Hoc autem scitote quia voluntas mea est ut, adjuvante Deo, nullius mortalis homo fiam, nec per sacramentum fidem alicui promittam. [Col. 0129C] Consilium nostrum petitis quid agere debeatis inter eos et cum eis quorum communionem mihi dominus papa interdixit. Quae res ita dubia est, ut minus difficile sit non communicare eis quibus rex communicat, praesertim cum mihi soli Romae a papa ista interdicta sit communio; nec audeo praecipere ut illis communicetis, quibus ego non communico; sed si ita permanseritis sicut vos dimisi, nequaquam vos reprehendo. Non enim potestis a toto regno discordare, nec participes estis eorum malitiae si quis a vobis petierit quod honestatem et religionem vestram non [439 1Kb] deceat ; praemeditati estote ne aut minae, aut blanditiae, aut aliqua astutia persuadeant vobis aliquid unde vos postea poeniteat. Consilium et curam fratrum, quidquid contingat, [Col. 0129D] propter Deum et charitatem proximi nolite deserere, nisi vos violentia de Ecclesia expulerit. Si ingruerint adversitates et tribulationes, tunc fortiores estote, et in tentatione fratribus vestris nolite deficere. Si quis exegerit ab aliquo monacho Ecclesiae [Col. 0130A] nostrae [440 1Kb] sacramentum, aut fidei alligationem, aut pactum aliquod quod contra ordinem sit, propter tenendam aliquam potestatem, quam dicimus obedientiam, considerate et in quantum possibile est, et in quantum scitis, avertite malitiam [441 1Kb] . Quidquid futurum sit, Dei tuitioni vos et omnes fratres nostros cum omnibus quae ad Ecclesiam nostram pertinent commendo.



EPISTOLA XCI [442 1Kb] . ANSELMI AD ANTONIUM SUBPRIOREM.

Eum laudat et admonet.

ANSELMUS archiepiscopus fratri et filio charissimo ANTONIO subpriori, salutem et benedictionem.

Gaudeo et gratias ago Deo et vobis pro bono zelo quem habetis, et quia ordinem vestrum libenter [Col. 0130B] custoditis, et ut alii illum servent, strenue studetis. Precor autem, sicut saepe precatus sum. ut in hoc bono proposito perseveretis, quia Deo gratum est, et ab eo praemium bonum reportabitis. Est quiddam unde olim quosdam audivi conqueri. Dicunt enim quia aliquando cum fit ante vos proclamatio de quibusdam negligentiis, quae sine mala intentione possunt intelligi, et solius levitatis culpae imputari [443 1Kb] , dilectio vestra in pravam suspicionem in audientia eas interpretatur; veluti sunt signa, aspectus et similia, in quibus nulla malitiae certitudo deprehendi potest. Moneo ergo vos ut dilectum dilectorem meum, et consulo, ut filio charissimo, ne hoc faciatis, nisi cum res ita aperta fuerit ut a malitia excusari non possit. Nocet enim multum. Potestis [Col. 0130C] enim culpam pro sola violatione ordinis acriter punire, et omnem pravam suspicionem, quando probari nequit, avertere. Sic autem et vos diligent, et se sine verecundia corrigent. Vale.



EPISTOLA XCII [444 1Kb] . ANSELMI AD GONDULFUM.

Grates persolvit episcopo de se bene merito

ANSELMUS, Dei dispositione archiepiscopus, reverendo et charissimo coepiscopo GONDULFO, salutem et quod melius sit et potest.

Gratias ago vobis pro bene factis magnas, sed multo majores pro vestra bona voluntate, quae semper plus facere vult quam possit. Bonum desiderium vestrum de reditu nostro, et consilium de vera dilectione [Col. 0130D] procedens amo et laudo; sed de effectu [445 1Kb] ejusdem voluntatis certum quid promittere non audeo; sed Dei ordinationi, cui subjacent omnia, me et quaecunque de me sunt, commendo. Ipsum oro, et omnes amicos meos rogo, ut orent quatenus ipse me in beneplacito suo disponat, nec unquam [Col. 0131A] voluntatem meam ambire de sua voluntate permittat. Hoc autem scitote quia spero in Deo, et haec est voluntas mea, ut nunquam pro reditu in Angliam aliquid contra honestatem episcopalem scienter faciam. Malo autem hominibus non concordare, quam, illis concordando, a Deo discordare. Consilium quod petitis quid vobis faciendum sit, si dominus meus rex et ego non concordamus, in litteris prioris breviter mandavi. Hoc tantum ad praesens dico, nullae, minae, nulla promissio, nulla astutia a religione vestra extorqueat aut homagium, aut jusjurandum, aut fidei alligationem. Si quid horum aliquis exegerit, haec sit vestra responsio : Christianus sum, monachus sum, episcopus sum; et ideo omnibus volo fidem servare secundum quod unicuique [Col. 0131B] debeo. Quidquid aliud vobis dicatur, his verbis nec addatis quidquam, nec minuatis, quod ab hac sententia discedat. Hoc ipsum 401 de me dico, nec super haec aliquid addere, vel de his minuere, adjuvante Deo, volo. Filios vestros et nostros, et filias, sicut scitis, salutate, et ut nostri memores sint orate.





EPISTOLA XCIII [446 1Kb] . MATHILDIS REGINAE ANGLORUM AD ANSELMUM.

Regio digna pectore et sanctis affectibus plena.

Domino vere summo et Patri ANSELMO, Dei gratia Cantuariensi archiepiscopo, MATHILDIS, regina Anglorum, humilis ancilla ejus, summae devotionis et servitutis obsequium.

Converte, domine sancte, Pater misericors, [Col. 0131C] planctum meum in gaudium mihi, et circumda me laetitia. Ecce, domine, humilis ancilla tua misericordiae tuae genibus devoluta, supplices ad te manus tendens, consuetae postulat benignitatis affectum. Veni, domine, veni, et visita servam tuam veni, inquam, Pater, et gemitus meos leni [447 1Kb] , lacrymas absterge, dolores mitiga, luctus tolle ; imple desiderium meum, vota secunda. At, inquies, lege prohibeor, et quarumdam necessitatum vinculis tentus seniorum [448 1Kb] decreta transgredi non praesumo. Quid [Col. 0132A] igitur, Pater, est, quod doctor ille gentium, vas electionis, cum totus in legis evacuatione sudaret, nunquid non in templo, ne scandalum esset his qui ex circumcisione crediderant, hostias immolavit? Nunquid, qui circumcisionem damnabat, Timotheum ipse, ut omnibus omnia fieret, non circumcidit [449 1Kb] ? Quid ergo faciet misericordiae filius, discipulus ejus, qui ut servos redimeret, ipse in mortem se obtulit. Vides, ecce vides fratres tuos, conservos tuos, populum Domini tui jam naufragia sustinentem, jam labantem in [450 1Kb] ultimis, nec succurris, nec porrigis dexteram, nec objectas te discrimini. Nonne optabat Apostolus anathema esse a Christo pro fratribus suis? Flecte itaque, bone domine, pie Pater, severitatem hanc; et ferreum, pace tua dixerim, pectus [Col. 0132B] emolli; veni et visita plebem tuam; et inter eos, ancillam tuam, totis ad te visceribus anhelantem. Inveni viam qua nec tu pastor, qui praecedis, offendas, nec regiae majestatis jura solvantur. Quod si haec simul constare non valeant, veniat saltem. veniat ad filiam Pater, ad ancillam dominus, et doceat eam quid agere debeat. Ingrediatur ad eam antequam egrediatur de mundo. Si enim antequam moriar mihi te non videre contigerit, improbe loquar, timeo ne mihi etiam in illa terra viventium et laetantium omnis exsultandi praecidatur occasio. Tu siquidem es gaudium meum, spes mea, refugium meum. Anima mea sicut terra sine aqua tibi; unde et expandi ad te manus meas, ut ariditatem ejus exsultationis oleo perfundas, et dulcedinis ingenitae [Col. 0132C] rore riges [451 1Kb] . Si autem nec te fletus mei, nec publica vota sollicitant, postposita regia dignitate, relictis insignibus, deponam fasces, diadema contemnam, purpuram byssumque calcabo, et vadam ad te moerore confecta. [(24) 3Kb] Amplectar vestigia tua, pedes exosculabor, nec amovebit me, si veniet Giezi, nisi cum desiderii mei summa complebitur. Pax Dei, quae exsuperat omnem sensum, custodiat cor tuum et intelligentiam tuam, et faciat misericordiae visceribus abundare.




[Col. 0133A]
EPISTOLA XCIV. HENRICI REGIS ANGLORUM AD ANSELMUM.

Dolet Anselmum sibi pertinaciter reluctari. Misisse se ad apostolicum significat, et se interim consentire ut de beneficio Cantuariensis Ecclesiae convenienter habeat.

HENRICUS, rex Anglorum, ANSELMO, Cantuariensi archiepiscopo, salutem et amicitiam.

Mandasti mihi quod ad me venire non poteras, nec mecum esse, sicut Lanfrancus antecessor tuus cum patre meo multis annis fuit; unde valde doleo quod facere non vis, quia si facere voluisses, libenter te susciperem, et omnes illos honores, et dignitates, et amicitias, quas pater meus antecessori tuo fecit, tibi fecissem. Dominus vero apostolicus mandavit mihi litteris suis preces et admonitiones super quibusdam [Col. 0133B] rebus. Quapropter volo legatos meos Romam mittere, et consilio Dei et baronum meorum domino papae inde respondere, et hoc requirere quod mihi requirendum est. Et accepto responso a papa, mandabo tibi hoc quod mihi Deus annuerit. Interim autem consentiam quod tu de beneficio Cantuariensis Ecclesiae convenienter habeas; quamvis hoc invitus facio, quoniam nullum mortalem hominem in regno meo libentius mecum quam te habere voluissem, nisi in te remansisset, teste Roberto episcopo Lincolniensi et Willelmo.


[Col. 0133C]
EPISTOLA XCV [452 1Kb] . ANSELMI AD HENRICUM.

Est ad praecedentem rescriptum.

HENRICO, Dei gratia regi Anglorum, et domino suo, ANSELMUS, archiepiscopus Cantuariensis, fidele servitium et orationes.

In litteris vestrae celsitudinis quas nuper accepi mandavit mihi vestra dignatio amicitiam, et quia nullum mortalem hominem in regno vestro libentius habere quam me velletis, si ego vellem ita vobiscum esse sicut Lanfrancus archiepiscopus fuit cum patre vestro. De amicitia et de bona voluntate gratias ago. Ad hoc quod dicitis de patre vestro et archiepiscopo Lanfranco respondeo quia neque in baptismo, neque in aliqua ordinatione mea promisi me servaturum legem vel consuetudinem patris vestri, aut Lanfranci archiepiscopi, sed legem Dei et omnium ordinum quos suscepi. Quapropter si vultis me sic esse vobiscum [Col. 0133D] ut possim vivere secundum legem Dei et ordinem meum, et si me revestitis secundum eamdem legem Dei de omnibus rebus quas de archiepiscopatu meo accepistis, postquam a vobis discessi, quas [453 1Kb] si praesens essem non deberetis me nolente accipere, [Col. 0134A] et hoc mihi promittitis, paratus sum redire ad vos in Angliam, et servire Deo, et vobis, et omnibus mihi commissis, secundum officium mihi a Deo injunctum, ipso adjuvante. Siquidem cum nullo alio rege aut principe mortali, volo tam libenter esse aut ei servire. Si autem hoc nequaquam suscipitis, vos facietis quod vobis placebit; ego vero, Deo annuente, non abnegabo regem ejus. Et non audeo, quoniam non debeo tacere vobis quia non solum 402 requiret Deus a vobis quod debet illi regia potestas, sed quidquid pertinet ad primatis Angliae ministerium. Quod onus nimis est [454 1Kb] vobis importabile, nec vobis debet displicere quod dicam. Nulli homini magis expedit quam regi se subdere legi Dei, et nullus periculosius se subtrahit [455 1Kb] a lege ejus. Dicit enim sacra [Col. 0134B] Scriptura, non ego : Potentes potenter tormenta patientur; et fortioribus fortior instat cruciatus (Sap. VI, 7); quod Deus a vobis avertat! In responso vestro quod mihi jam bis fecistis, nihil intelligo nisi quamdam, si audeo dicere, quae nec animae vestrae nec Ecclesiae Dei expedit, dilationem. Si ergo ad haec respondere vestrae voluntatis certitudinem diutius differtis, ego, quia causa non est mea, sed Dei mihi ab ipso commendata, timeo diu differre clamorem ad Deum facere. Quapropter precor, obsecro, ne me cogatis dolentem et invitum clamare : Exsurge, Deus, judica causam tuam (Psal. LXXIII, 22). Omnipotens Deus cito convertat cor vestrum ad voluntatem suam, ut post [456 1Kb] hanc vitam introducat [Col. 0134C] vos in gloriam suam.





EPISTOLA XCVI. MATHILDIS REGINAE ANGLORUM AD ANSELMUM.

Quantum se Anselmi litterae exhilararint exponit.

Pie recolendo Patri, et digne reverendo domino suo, ANSELMO archiepiscopo, MATHILDIS, Dei gratia regina Anglorum, minima sanctitatis ejus ancilla, perpetuam in Christo salutem.

Indesinenti vestrae bonitati, quae, mei non immemor [457 1Kb] , litteris praesentatis, absentis vestri praesentiam exhibere dignata est, gratias innumeras refero. Tristitiae quippe nebulis quibus obvolvebar expulsis [458 1Kb] , verborum vestrorum me rivulus, tanquam novae lucis radius, perlustravit. Chartulam quidem a vobis missam loco Patris amplector, sinu foveo, [Col. 0134D] cordi quoad possum, propius admoveo, verba de dulci bonitatis vestrae fonte manantia ore relego, mente retracto, corde recogito, recogitata in ipso cordis arcano repono. Ubi digne laudatis omnibus, hoc solum miror quod de nepote vestro excellentia [Col. 0135A] vestrae discretionis inseruit. Non enim mihi judico quidquam facere aliter vestris, aliter meis, aliter scilicet meis quam meis; vestri quippe genere sunt, mei adoptione et dilectione; vestrae vero scripturae consolatio patientiam mihi corroborat, spem facit et servat, quae relevat me cadentem, sustinet labentem, laetificat dolentem, mitigat irascentem pacatque flentem. Ea mihi namque frequenter secretoque consulens spondet filiae reditum Patris, ancillae domini, ovi pastoris. Spondet autem itidem confidentia quam in orationibus bonorum hominum habeo, et benevolentia quam ex corde domini mei solerter investigans [459 1Kb] perpendo. Est enim illi erga vos animus compositior quam plerique homines aestiment, qui [f. add. Deo] annuente, et me qua potero suggerente, [Col. 0135B] vobis fiet commodior atque concordior. Quod vobis in praesenti de redditibus vestris fieri permittit, idem et melius ampliusque in futurum, cum ex re et tempore postulaveritis, fieri permittet. Ubi quamvis amplius quam aequum judicem [f. ad. decet] sibi teneat, oro tamen vestrae pietatis aflluentiam ut, excluso amaritudinis humanae rancore, qui vobis inesse non assolet, dilectionis vestrae dulcedinem ab [Col. 0136A] illo non avertatis, imo vero [(25) 4Kb] apud Deum pro ipso et me, et communi sobole, et regni nostri statu pium vos intercessorem [460 1Kb] exhibeatis. Valeat vestra semper sanctitas.



EPISTOLA XCVII [461 1Kb] . ANSELMI AD MATHILDEM REGINAM.

Proximis respondet litteris.

Dominae reverendae, filiae charissimae, MATHILDI, gratia Dei reginae Anglorum, ANSELMUS, archiepiscopus Cantuariensis, fidele servitium, et orationes, et benedictionem Dei, et suam, si quid valet.

Gratias ago immensas celsitudini vestrae, amando eam et orando pro ea, pro immensitate sanctae dilectionis vestrae erga parvitatem meam, quam intellexi in litteris vestris. In quibus satis ostenditis [Col. 0136B] quanto me affectu diligatis, cum chartulam meam taliter, sicut scripsistis [462 1Kb] , suscipitis et tractatis : ubi etiam adeo me dignatio vestra sublimat, ut quod natura mihi negat, gratia vestra tribuat, cum eos qui mei sunt genere, vestros esse adoptione et dilectione pronuntiat. Quod desiderio reditus mei nitimini cor domini mei regis erga me mitigare, facitis quod vos decet [463 1Kb] et quod illi expedire intelligo. Si [Col. 0137A] enim erga me aliquam cordis amaritudinem habet, nescio me unquam hoc aliquo modo, quantum in me est, meruisse. Et si aliquando illi servivi, ipse scit, et puto quia non tradet oblivioni. Si ergo me aliquatenus odit sine causa, expedit illi ut hunc a se rancorem expellat, ne peccet coram Deo. Promittis mihi quod de redditibus nostris, de quibus aliquantum mihi permittit habere, melius et amplius in futurum permittet; unde benevolentiae non debeo esse ingratus, quia, quantum in vobis est, bona voluntate hoc facitis. Sed non deberet esse opus ut haec mihi fieret promissio, quia contra voluntatem meam nulla debet mihi de illis fieri prohibitio aut diminutio. Et qui illi consulit ut aliquid inde sibi assumat, non leve peccatum, neque tale quod unquam [Col. 0137B] tolerari debeat, illi consulit. Qui enim episcopum suis rebus ita spoliat, nullo modo reconciliari Deo poterit, nisi illi integre omnia sua restituat. Et scitote quia tantumdem est mihi de qualibet parva parte quantum si de toto spoliatus fuero. Non enim hoc dico amore pecuniae, sed amore Dei justitiae. Orat vestra benignitas ut dilectionem meam a rege non avertam, sed pro illo, et pro vobis, et prole vestra, et regni vestri statu intercedam. Quod utique hactenus feci; de futuro autem, Dei me committo dispositioni, apud quem filius non portat iniquitatem patris, nec uxor viri. Et spero in Deo, quia nullum cordis rancorem habeo adversus aliquem unde mecum non habeam Deum. Omnipotens Deus [Col. 0137C] vos et prolem vestram semper in sua gratia custodiat.



403 EPISTOLA XCVIII [464 1Kb] . ANSELMI AD GUILLELMUM EPISCOPUM WENTONIENSEM.

Quod non possit nocere adversario comiti ob injurias sibi ab eodem illatas.

ANSELMUS, archiepiscopus Cantuariae, GUILLELMO dilecto dilectori suo, electo episcopo Wentoniae, salutem et benedictionem Dei [465 1Kb] , et suam, quantum valet, atque divino semper regi consilio et protegi auxilio.

Nuntius vester causam vestram, pro qua ad nos missus est, reverendo domino et Patri nostro Hugoni Lugdunensi archiepiscopo, et mihi simul, sicut praecepistis, retulit; et ego eidem Patri nostro litteras quas mihi misistis, ostendi. Ipso itaque jubente, [Col. 0137D] pro illo et pro me in istis litteris respondeo. Utique gaudemus et gratias agimus Deo pro vestra in veritate constantia, et quia non quaeritis consilium, nisi quod Deo placeat [466 1Kb] et honestatem vestram et ordinem, ad quem electi estis, deceat. Rem totam, sicut idem nuntius vobis narravit, quanto diligentius potuimus, adhibitis aliis prudentibus et religiosis [467 1Kb] viris, pertractavimus, et consilium quod petitis, Deum invocantes ut nos dirigeret, concordi sensu consideravimus. Cujus consilii, in quantum intelleximus, haec [Col. 0138A] est summa, videlicet, utrum de castello quod de comite Roberto tenetis, possitis fratri ejus regi Henrico contra eumdem comitem deservire, propter injustitias quas idem comes vobis facit, sicut mandastis. Quod nequaquam coram Deo et coram justis hominibus licite fieri posse intelligimus. Nam, etiamsi vos de hoc absolvit, quod illi debeatis per hominium, aut per fidem [468 1Kb] promissam, sive per aliquam com munem conventionem, non vos potuit absolvere de hoc quod Deo et proximo propter Deum debetis per Christianam religionem. Quapropter intelligimus quia non debetis praefatum comitem de hoc quod de illo habetis exhaeredare et haereditatem ejus inimico suo tradere. In hoc quoque vos multum oportet intendere quod nondum vestra dilectio suscepit episcopi [Col. 0138B] consecrationem, et si hoc faceretis quod a vobis rex exigit, nullus posset exstinguere exsecrabilem famam, quia hoc factum esset propter episcopatus, quem perdere timeretis, redemptionem. Quamobrem quoniam providemus bona non tantum coram Deo, sed etiam coram hominibus, avertat Deus hoc a vobis, neque unquam permittat tam pravum exemplum ulla opinione exire de vobis. Quod autem a rege praedictum castellum, sicut homo ejus eratis, accepistis, nullo modo cognoscimus vos ad hoc astringi ut eum eodem castello contra comitem uti permittatis, si ei hominium non nisi salvo ordine fecistis. Denique, sicut nullus homo aliquid contra Deum debet promittere, ita promissum nullatenus debet perficere, nec aliquis hoc recte potest exigere. Quaedam [Col. 0138C] alia per istum nuntium viva vobis voce referenda mandamus. Salutat vos praedictus dominus et Pater noster, sicut amicus amicum. Vale.





EPISTOLA XCIX. MATHILDIS REGINAE ANGLORUM AD PASCHALEM II PAPAM.

Gratias agit pro litteris hortatoriis ad conjugem datis.

Summo pontifici et universali papae PASCHALI, MATHILDIS, Dei gratia Anglorum regina, ita dignitatis apostolicae jura dispensare temporaliter, ut cum justitiae manipulis in perpetuae pacis gaudiis apostolico senatui mereatur ascribi perenniter.

Sanctitatis vestrae sublimitati, o vir apostolice, etc. Vide in Paschali II, ad an. 1118.


[Col. 0138D]
404 EPISTOLA C [469-474 1Kb] ANSELMI AD ORDUVINUM.

Gratulatur monacho suae famae studioso, quidque obtrectatoribus suis respondeat, suggerit.

ANSELMUS, archiepiscopus Cantuariensis, fratri et filio charissimo ORDUVINO, salutem, et benedictionem.

Gratias ago dilectioni tuae quia sollicitus es de mea fama, et quaeris quid respondeas falsis calumniatoribus meis quaerentibus occasiones adversum me. Dicunt, ut scripsisti mihi, quia prohibeo regem dare investituras; et quod pejus est, permitto ut [Col. 0139A] scilicet mali et perversi clerici invadant et vastent ecclesias, nec ascendo ex adverso. Dicunt quoque quia ego do ecclesias laicis. Dic eis quia mentiuntur. Non enim ego [475 1Kb] prohibeo per me a rege dari investituras ecclesiarum, sed quia audivi apostolicum in magno concilio excommunicare laicos dantes illas investituras et accipientes, et qui accipientes sacrabunt, nolo communicare excommunicatis nec fieri excommunicatus. Clericos vero nec volens, sed dolens tolero ecclesias opprimere, et in tantum ex adverso ascendo, ut pro hoc sim in exsilio et rebus episcopatus exspoliatus. Non enim quod objiciunt de clericis fieret, si investiturae, quibus ex adverso ascendo, non fierent. Ecclesias vero non do laicis, cum do eis mea maneria ad firmam; sed commendo ut [Col. 0139B] eas custodiant, non ut clericum in eis ponant aut inferant, nisi per me, aut archidiaconum nostrum, aut per priorem in maneriis Ecclesiae nostrae. Nequissime itaque improperant mihi, quia aliena curo, mea negligo, quoniam non hoc dicunt amore veritatis, sed obstruunt os meum loquens pro veritate. Vale.



EPISTOLA CI [476 1Kb] . ANSELMI AD FRATRES CANTUARIENSES.

Quo debeant esse animo Cantuarienses monachi in calamitatibus quas se absente tolerant.

ANSELMUS archiepiscopus, fratribus et filiis charissimis in Christi Ecclesia Cantuariae Deo servientibus, salutem et benedictionem Dei, et suam, quantum potest.
[Col. 0139C]

Scio desiderium vestrum et tribulationem quam in praesenti sustinetis, et quia majorem in futuro timetis. De qua re nullum vobis melius potest dari consilium quam ut penitus intendatis in Dei servitium. Sive enim vos probet Deus per tribulationem, sive corripiat, sive exerceat, semper ad haec debet respondere vestra ad bene vivendum instantia. Per hanc enim quam fortes sitis, et quam vere illum diligatis, monstratis; per hanc illum pacatis, per hanc exercitari ad majora proficitis, ut altiora dona mereamini sicut purgati. Cessent igitur in vobis vaniloquia, exstirpetur omnis detractio, suffocetur murmuratio, exstinguatur impatientia, evanescat inutilium curiositas, expellatur otiositas, annihiletur mussitatio, evacuetur indignatio, et pro qualibet [Col. 0139D] offensione mentis quiescat commotio, eliminetur negligentia, exterminetur invidentia. Exsecrabile sit quidquid a vestris discordat, amabile sit quidquid monachicis institutionibus concordat; ferveat obedientia, et omnium virtutum, quae supradictis et aliis repugnant vitiis, studium et diligentia. Scrutetur unusquisque diligenter vitam suam secretam et publicam, et si invenit unde, festinet ad condignam satisfactionem, ne forte pro ejus culpa flagellet Deus [Col. 0140A] totam congregationem. Saepe enim hoc faciunt divina judicia ut magna multitudo perturbetur unius culpa. Unde si nimis longum non esset, exempla plura proferri possent. Finem faciam hujus nostrae allocutionis, quia et plures ex vobis Scripturas intelligitis, et habetis dilectissimum fratrem nostrum dominum priorem Ernulfum [477 1Kb] , qui haec et alia scit, et potest dicere vobis. Omnipotens Deus dignetur vos ab omnibus malis emendare, et faciat bonis omnibus abundare, et post hanc vitam in suo regno exsultare. Sit super vos Dei benedictio, et tribuat vobis omnium vestrorum peccatorum remissionem. Amen. Reditum nostrum ad vos quando futurus sit ad praesens nescio, sed spero in Deo quia non erit in vanum oratio vestra


[Col. 0140B]
EPISTOLA CII [478 1Kb] . ANSELMI AD QUOSDAM MONACHOS APOSTATAS.

Apostatas monachos in claustrum reversos monet ut non verecundia poenitentiam abjiciant.

ANSELMUS archiepiscopus, fratribus et filiis charissimis WLFRICO, PHILIPPO, WILLELMO, salutem et benedictionem Dei et suam.

Audivi quia persuasione serpentis antiqui, cujus astutia primos parentes nostros de paradiso ejecit, claustralem paradisum et religiosam conversationem, quantum ad vos, deseruistis, et valde dolui; sed consolatus sum et laetificatus, quia non clausit Deus vobis ostium paradisi, ne ultra in illud intraretis, sed potius vos misericorditer coegit, ut ad requiem relictam rediretis. Si autem pro hac misericordia [Col. 0140C] quam vobis invitis fecit, gratias illi agitis, et non tantum coram omnibus ore, sed etiam coram Deo corde correctionem [479 1Kb] promittitis, agam vobiscum gratias Deo, et omnem rancorem quem de culpa vestra concepi, expellam de corde meo. Moneo igitur vos, ut [480 1Kb] filios meos, quatenus illam pravam et diabolicam voluntatem quam habuistis, poenitendo coram Deo de corde vestro penitus expellatis; neque occasione alicujus verecundiae postquam vos Deus ad se revocavit, mentem vestram indiscrete confundatis; sed sperantes in hoc quia Deus poenitentes benigne suscipit, in bona voluntate et amore vestri ordinis quiescatis. Solet enim contingere ut, quoniam diabolus, Deo miserante et servum suum defendente, [Col. 0140D] non potest de eo quod incoepit perficere, ad aliam se convertat astutiam; et quem, sicut incoepit, dejicere nequit, dejiciat per immoderatae verecundiae impatientiam. Coram Deo tantum admiramini quomodo hoc velle potuistis, et erubescite, et coram hominibus ex bona conscientia confortamini, et confidite. Per bonam conversationem ostendite omnem pravam voluntatem alienam esse a vobis; et sic facietis ut nulla memoria sit aliis de hoc quod fecistis, et nulla prava suspicio de vobis. [Col. 0141A] Omnipotens Deus vos et a praeteritis culpis absolvat, et in futuro sine fine ab omni peccato custodiat. Amen.



405 EPISTOLA CIII [481 1Kb] . ANSELMI AD WARNERUM.

Ut sanctum propositum non despiciat quod timore mortis incoepit, sed sancto amore in illo proficiat; eum curae ac consiliis Ernulphi prioris committit, consulitque ut legat suam ad Lanzonem epistolam.

ANSELMUS archiepiscopus WARNERO salutem et benedictionem Dei, et suam, et bono incoepto optimam subsequi consummationem.

Benedictus Deus in donis suis, et sanctus in omnibus operibus suis, qui te, fili charissime, in periculo mortis animae et corporis sua gratia visitavit, et ad utriusque vitam misericorditer revocavit. Cogita et [Col. 0141B] considera quantum signum suae dilectionis Deus tibi fecit, cum te non solum fugientem, sed et contemnentem se, et sibi ad mortem tuam adversantem, ad se redire et sibi velle servire paterna cura coegit. Ne aestimes unquam quod tibi minus valeat quod incoepisti, ideo quia timore mortis coactus, et non spontanea voluntate es attractus. Non enim pensat Deus tantum quo initio vel qua occasione homo bonum inchoat, quantum qua voluntate, qua devotione [482 1Kb] gratiam Dei impensam sibi servat. Nam Paulus apostolus coactus conversus est ad fidem Christianam; sed quoniam toto corde fidem servavit, et in ea cursum consummavit, repositam sibi coronam justitiae gaudendo in dictis suis nobis indicavit. Habes tecum charissimum fratrem meum dominum [Col. 0141C] priorem Ernulfum praesentem, qui non minus quam ego tibi et scientia et voluntate. potest consulere, et te mea auctoritate absolvere. Deo et illi te committo; illi post Deum tu ipse te nostro consilio et nostra jussione committe. Gratia Dei litteratus es; scientiam quam Deus in amore saeculi te permisit acquirere, ad amorem Dei, a quo [483 1Kb] habes si quid habes, converte, ut pro gloria terrena, ad quam per litteras tuas anhelabas, gloriam aeternam adipiscaris, quam aut contemnebas, aut tepide desiderabas. Consuetudines nostri ordinis quem es ingressus, quasi a Deo constitutas studiose serva, quia nulla inutilis est, nulla supervacua. Consulo tibi ut quaeras epistolam quam ego feci domino Lanzoni, [Col. 0141D] quando novitius erat (lib. I, ep. 29). Ibi enim invenies qualiter te in principio conversionis debeas habere, et tentationibus novitium impugnantibus respondere. Absolutionem et remissionem omnium peccatorum tuorum, quantum possum, oro ut Deus tibi tribuat; et sic te in proposito incoepto nutriat, ut te ad gloriam aeternam perducat. Amen.



EPISTOLA CIV [484 1Kb] . ANSELMI AD RAYNALDUM.

Solatur pium vexatum, qui episcopatum in quem invitus intrusus fuerat, pro veritate rejecit.

ANSELMUS, archiepiscopus Cantuariae, RAYNALDO [485 1Kb] , [Col. 0142A] sapienter veritatem vanitati praeponenti, fortiter gloriam transitoriam pro honestate contemnenti, viriliter paupertatem superanti, salute et gratia Dei semper protegi et [486 1Kb] confortari.

Petit dilectio tua ut aliquam tibi mandem consolationem : quod ego libenter facio, quemadmodum te magis decere et [487 1Kb] tibi coram Deo prodesse intelligo. Conscientia tua, virtus tua, perseverantia tua sit in conspectu Dei consolatio cordis tui. Fortiter egisti, quando episcopatum, in quem non secundum Deum invitus intrusus es, pro veritate rejecisti. Non intendat cor tuum ut hoc Deus tibi praemium virtutis retribuat quod pro veritate contempsisti. Pretiosior est valde virtus quam servasti quam quod pro illa respuisti. Valde igitur decoloras pulchritudinem [Col. 0142B] tuam coram Deo, si quod vile et transitorium est, in praemium et consolationem exspectas ab eo. Non dico quod episcopatum habere non debeas, aut illum non merueris, sed moneo ut in conscientia tua de gratia in qua te Deus stare fecit, gaudeas, et tribulationem et consolationem tuam solius Dei dispositioni committas. Memento quod Spiritus sanctus dicit : Exspecta Dominum, viriliter age, et confortetur cor tuum, et sustine Dominum (Psal. XXVI, 14). Cum sentis necessitates et paupertates circa te fervere, tunc certus esto Deum gratiam suam tibi multipliciter augere. Hanc desidero esse consolationem tuam, in hoc desidero ut confirmes spem tuam. Tunc educet Dominus quasi lumen justitiam tuam, et judicium tuum, tanquam meridiem (Psal. XXXVI, 6). Quia nescio [Col. 0142C] quid Deus de me dispositurus sit, nihil ex me in consolationem audeo promittere, sed voluntatem meam quam mihi Deus dedit et tu meruisti, possum ostendere. Certe si, Deo dante, aliquando opportunitatem habuero, et secundum corpus et secundum animam tibi prodesse desidero. Omnipotens Deus continua sua te protectione et consolatione gaudere faciat, frater mi charissime. Amen.



EPISTOLA CV. AD GUILLELMUM WINTONIENSEM EPISCOPUM.

Hortatur eum ut qua coeperat animi firmitate in ecclesiasticarum sanctionum observatione perseveret.

ANSELMUS archiepiscopus dilecto dilectori suo GUILLELMO, Wintoniensi episcopo, salutem et in [Col. 0142D] omnibus gratia Dei custodiri.

Quamvis per gratiam Dei de vestra confidam constantia, tamen quia indesinenter desidero ut nunquam a rectitudine flectamini, sed semper ad meliora proficiatis, ex abundantia cordis delectat me dilectionem vestram exhortari. Omnes qui contra sinceritatem honestatis et justitiae suggerunt, venenosi serpentes sunt, filii serpentis antiqui. Rogo igitur vos, ut dilectum amicum, et consulo, ut filio charissimo, ut si quis hujusmodi vobis aliquid contra consilium Dei consulere voluerit, nunquam tantum insibilet auribus vestris promittendo, minando, [Col. 0143A] blandiendo, rogando, ut mentem vestram invenenet persuadendo. Vos scitis quia Dominus reprobat consilia principum, consilium autem Domini manet in aeternum. Hoc ideo dico quia non dubito antiquum hostem quem fortiter in rectitudine perseverando confudistis, multimodis astutiis inquirere quomodo statum et famam vestrae honestatis possit subvertere, et laudem quam, Deo adjuvante, adepti estis, in derisum, quod Deus avertat, convertere. Nihil nominatim vobis unde caveatis, significo, quia nihil quod aliquatenus honestatem decoloret, coram Deo parvipendendum existimo. Omnipotens Deus sic vitam vestram semper et ubique in omnibus protegat et muniat, ut nullo modo aliquis hostis vester de aliquo naevo pulchritudinis vestrae rideat. Amen.


[Col. 0143B]
406 EPISTOLA CVI [488 1Kb] . ANSELMI AD GUNTERIUM CANONICUM S. QUINTINI.

Eum licet quietis amantissimum, tamen, si electus est, debere fratribus ver obedientiam servire et abbatis onus subire.

ANSELMUS servus Ecclesiae Cantuariensis, dilecto fratri et amico [489 1Kb] GUNTERIO canonico Sancti Quintini, salutem et Dei semper regi consilio.

Sicut audio, cum fratres vestri Bellovacenses canonici Ecclesiae Sancti Quintini non temere, sed ob multas rationes dominum Odonem [490 1Kb] , qui modo vester abbas dicitur, volunt ab hac praelatione removere, et vestram fraternitatem loco ejus substituere; sed timent [491 1Kb] ne vestra religio propter amorem quietis quam nunc habetis, non velit intentioni [Col. 0143C] eorum facile consentire. Quoniam ergo sciunt vos meam humilitatem diligere, et sperant vos plus meo quam quorumdam consilio credere, rogant me quid inde sentiam vestrae charitati ostendere. Utique, si in corpore Christi invicem sumus alter alterius membra, et maxime in una religiosarum personarum Ecclesia, qui non permittit nec vult ut alia membra et totum corpus se utantur ut suo membro, non video quomodo possit se probare membrum illius corporis; et si corpus illud est corpus Christi, quomodo se ostendat esse membrum Christi. Est et aliud, quia nemo, si recte se tractat, sibi soli vult vivere; sed sicut desiderat et credit, si membrum Dei est, omnia commoda aliorum membrorum sua erunt in futura vita; ita debet velle ut si quid boni [Col. 0143D] est in se, aliorum sit in praesenti vita. Consulo igitur, quantum in me est, et precor, frater et amice charissime, ut si tota vestra congregatio, vel melior pars, consilio reverendorum episcoporum Ivonis Carnotensis et Galonis Parisiensis [492 1Kb] , qui Patres vestri fuerunt et vos nutriverunt, vos instanter elegerit ad hoc quod supra dixi, ne omnino refugiatis neque impersuasibilis existatis. Utilius enim vobis esse existimo, si quietem contemplationis per amorem [Col. 0144A] servatis in mente, et obedientiam fraternae charitatis in opere; quam si solam contemplationem, aliorum contemnendo preces et utilitatem, velitis eligere. Vale.



EPISTOLA CVII. ANSELMI AD MATHILDEM REGINAM ANGLORUM.

De benevolo reginae erga se animo.

Dominae et filiae in Deo dilectae MATHILDI, reginae Anglorum, ANSELMUS, archiepiscopus Cantuariae, salutem et benedictionem Dei, et suam, quantum potest, et fideles orationes cum servitio.

In litteris suis celsitudo vestra tantum me laetificavit quantum de se bonam spem dedit. Solet enim esse certa spes correctionis humilis susceptio correctionis et monitionis. Gratias igitur ago Deo qui dat [Col. 0144B] bonam voluntatem vobis quam in responsione vestra mihi significastis; et gratias ago vobis quia eam dulci affectu servatis. Unde oro Deum ut quod ipse vobis misericorditer inspirat, conservet et augeat, quatenus cum anima vestra de corpore exiens ante conspectum ejus praesentabitur, felicitatis aeternae praemium ab eo suscipiat. Si vestra prudentia egeret doceri qualiter ut Deo placeretis deberetis vivere, studerem secundum posse meum hoc ostendere. Sed quoniam, Dei gratia, vos mentis intellectu inter bonum et malum non ignoro discernere, hoc rogo, hoc precor, hoc moneo, ut hoc sit vestri cordis indeficiens propositum, quatenus in omnibus actibus vestris, magnis et parvis, hoc potius eligatis quod magis Deo placere probatis. Satis pio et dulci affectu [Col. 0144C] in eisdem litteris significastis vos meum in Angliam reditum desiderare; verum neque video illum in cujus potestate maxime est reditus meus quantum ad hominem pertinet, in hoc voluntati Dei concordare, neque animae meae expedit ab ea discordare. Et timeo ne tarde intelligat se a recta via deviasse, consilium Dei spernendo, et consilia principum, quae Dominus reprobat, sequendo. Certus tamen sum quia aliquando intelliget. Omnipotens Deus vestram excellentiam et meam parvitatem aliquando de mutua visione secundum suam voluntatem laetificet, et in vobis gratiae suae dona multiplicet.



EPISTOLA CVIII [493 1Kb] . ANSELMI AD FARMANNUM, ORDUVINUM ET BENJAMIN.

[Col. 0144D] Cur eis non possit concedere ut ad ipsum veniant. Singulis autem eorum difficultatibus respondet.

ANSELMUS archiepiscopus charissimis filiis FARMANNO, ORDUVINO et BENJAMIN, salutem et benedictionem Dei, et suam.

Scio, filii charissimi, quia dilectionis abundantia facit vos desiderare meam praesentiam, ut et quod corde geritis, sicut filii patri, aperiatis, et consilium singulis angustiis vestris accipiatis. Sed, quamvis bonum sit habere bonum zelum et laudabilem, tamen [Col. 0145A] si non est secundum scientiam, non est Deo acceptabile. Vultis habere a me licentiam ut ad me veniatis, sed pro certo verum est quia difficilius, imo impossibilius hoc est, quam vos [494 1Kb] cognoscatis; via nimis longa, gens extranea, iter periculosum; monachi de eadem terra capiuntur, male tractantur, equi, et si quid habent, auferuntur. Pecunia magna necessaria, labor gravis, exordinationes multae; utilitas non adeo magna, ut alii me non judicent reprehensibilem, si ad hunc assensum exhibeo me facilem. Si mala quae fiunt in Anglia et in Ecclesia, quae videtis et auditis, mihi vultis notificare, satis scio, nequeo corrigere; Deo dicite, et ut ipse corrigat exspectando orate. Si consilium de animabus vestris vultis quaerere, habetis vobiscum venerabilem fratrem [Col. 0145B] et filium nostrum dominum priorem Ernulfum, virum spiritualem, in quo et bona voluntas, gratia Dei, abundat, et sapientia; quem vobis pro me, quasi alterum me, dimisi. Ad illum quasi ad me recurrite, illi velut mihi vos credite [495 1Kb] ; illum, sicut me, suscipite. Hoc etiam concedo de [496 1Kb] domino episcopo Gondulfo, si quis voluerit. Tibi dico, fili Farmanne, qui ideo petis licentiam alibi conversandi, quia in tot perturbationibus animam tuam salvare nequis, ut dicis, non decet ut quandiu vos non possum regere nec colligere, incipiam vos dispergere. Non ergo est consilium ut aut tu hoc petas, aut ego faciam. Denique si uni aut duobus concedo, aut exire de Ecclesia, ut alibi conversetur; aut exire de regno, ut ad me veniat, tot sunt qui similem [Col. 0145C] habent causam, ut non sine magno scandalo, aut sine magna dissolutione fieri possit. Habeat igitur, qui hoc vult, eam discretionem et patientiam quam habent alii, ut pariter in patientia vestra possideatis 407 animas vestras. Tibi quoque fili Benjamin, qui sine me [497 1Kb] adjuras terribiliter, et obtendis perditionem animae tuae, ostendo ut illi cujus animae debeo et volo consulere, quia tam indiscretam rem non debuisti facere, neque animae meae et animae tuae tam grave periculum opponere. Cum enim animam impellis, quantum in te est, in tantum periculum, certus esto quia non est hoc animae tuae salubre consilium. Quod petis nulla ratione fieri potest. Indiscreta et inordinata temeritate forsitan [Col. 0145D] fieri posset. Non enim est rationabile sequi quocunque nos impetus animi, etiam bona intentione, [Col. 0146A] impellit sine discretione. Nequeo intelligere animam tuam in periculo esse perditionis si mecum loqui non potes. Nam si essem ubi nullatenus accedere posses in hoc mundo, aut in altera vita, non tamen de salute animae tuae tibi desperandum esset. Precor igitur et consulo, fili charissime, ut sustineas sine scandalo animae tuae Dei dispositionem; et secundum quod vides eum nos et quae ad nos pertinent, ordinare, stude te ipsum, sicut discretus et qui spem habet in Deo, salvare. De hoc quod tu, frater et fili Orduvine [498 1Kb] , obtendis mihi quia non redeo in Angliam, scito quia non fugio mortem, non abscisiones membrorum, non quaelibet tormenta, sed peccatum et ignominiam Ecclesiae Dei, et maxime Cantuariensis. Si enim ita rediero ut apertum [Col. 0146B] non sit quia rex me spoliare, et res Ecclesiae mihi commissas invadere, sicut fecit, non debuit, confirmabo pravam, imo servilem et pessimam consuetudinem mihi et posteris meis, meo exemplo, quod Deus avertat a me. Nisi ergo peccatum suum cognoscere, et Deo satisfacere de hoc quod in me peccavit et peccat, voluerit [499 1Kb] ; ut nec ipse, nec successor ejus mihi aut successoribus meis, meo exemplo, dicere possit se hoc facere per consuetudinem nullatenus intelligo, neque aliquis rationabilis intellectus, quomodo ei concordare, aut ad eum redire possim ad honorem Dei, et Ecclesiae nostrae, et salutem animae meae. Si fit mihi quod fieri debet, faciam quod debeo ad honorem Dei. Pax Domini quae exsuperat omnem sensum, custodiat corda vestra, et [Col. 0146C] intelligentias vestras (Philip. IV, 7).



EPISTOLA CIX. ANSELMI AD HENRICUM REGEM ANGLORUM.

Corripit regem quod pecuniam inique exigeret a presbyteris Angliae violatoribus concilii Londinensis ab Anselmo habiti, cum hanc culpam vindicare non pertineat nisi ad episcopos.

HENRICO, suo charissimo domino, gratia Dei regi Anglorum, ANSELMUS, archiepiscopus Cantuariae, fideles orationes cum fideli servitio.

Ad me pertinet, si audio quod faciatis aliquid quod animae vestrae non expediat, ut hoc vobis non taceam, ne, quod Deus avertat, Deus irascatur et vobis, si facitis quod illi non placeat, et mihi pro taciturnitate mea. Audio quod vestra excellentia vindictam [Col. 0146D] exercet super presbyteros Angliae, et forisfacturam [(26) 4Kb] exigit ab eis, quia non servaverunt [Col. 0147A] praeceptum concilii quod ego cum vestro favore tenui apud Londoniam cum aliis episcopis et religiosis personis. Quod hactenus inauditum et inusitatum est in Ecclesia Dei de ullo rege et de aliquo principe. Non enim pertinet secundum legem Dei hujusmodi culpam vindicare, nisi ad singulos episcopos per suas parochias; aut si et ipsi episcopi in hoc negligentes fuerint, ad archiepiscopum et primatem. Precor igitur vos, sicut charissimum dominum, cujus animam diligo plusquam praesentem vitam corporis mei, et consulo sicut vere fidelis corpori et animae vestrae, ne vos, contra ecclesiasticam consuetudinem, tam grave peccatum committatis; et si jam incepistis, ut omnino desistatis. Dico enim vobis quod valde timere debetis quia pecunia [Col. 0147B] taliter accepta, ut taceam quantum noceat animae, non tantum cum expendetur adjuvabit terrena negotia quantum postea perturbabit. Denique vos scitis quia me in Northmannia in pacem vestram suscepistis, et de archiepiscopatu meo me resarcivistis; et quia cura et vindicta talis offensae maxime pertinet ad archiepiscopatum, quoniam plus sum episcopus pro spirituali cura quam pro terrena possessione. Omnipotens Deus sic et in hoc et in aliis actibus vestris dirigat cor vestrum secundum voluntatem suam, ut post hanc vitam perducat vos ad gloriam suam.



EPISTOLA CX [500 1Kb] . ANSELMI AD ERNULFUM PRIOREM ET FRATRES CANTUARIENSES.

Excusat se quod tardius eos certiores fecerit de conventu inter se et regem, in quo rex revestivit eum de archiepiscopatu, rebus Ecclesiae Cantuariensis omnibus restitutis. Nec tamen Anselmus in Angliam intrare vult donec legatus regis Roma redierit. Interim reddita usus potestate privat omni beneficio ecclesiastico omnes sacerdotes qui feminas tenebant. [Col. 0148A] Et comiti de Mellento, qui Ecclesiae suum favorem promiserat, ecclesiae introitum permittit.

ANSELMUS archiepiscopus, fratribus et filiis charissimis, domno priori ERNULFO, et aliis sub illo Deo famulantibus in Christi Ecclesia Cantuariae, salutem et benedictionem Dei, et suam, quantum potest.

Quod tam diu distuli scribere vobis, de hoc quod convenit inter regem et me in vigilia festivitatis sanctae Mariae Magdalenae, non fuit negligentia, sed opportunitatis, quam monstrare opus non est, absentia [501 1Kb] . Scitote quia rex me revestivit de archiepiscopatu nostro, et promittit se redditurum quod de nostris redditibus hactenus accipit. Quod ipse cum magna laetitia et bona voluntate se ostendit [Col. 0148B] facere; et omnes qui cum eo sunt, se clamant inde gaudere. Sperat enim rex inter dominum papam et se tantam concordiam ante diem Nativitatis Domini futuram, ut ego utrique possim in Anglia concordare sine offensione. Qua de re ipse legatum suum Romam mittere disponit, ut ante nominatum terminum rei certitudinem accipere possit. Sed quoniam res nondum est in ea pacis et concordiae inter eos certitudine solidata, ut sine dubietate, si modo in Angliam intravero, confidam me in pace ibi remansurum, elegi potius ad tempus extra Angliam manere, donec legatus praefatus redeat Roma (ita ut interim et res archiepiscopatus in mea sint potestate, et homines nostri sint in quiete), quam ad praesens me in ambiguitatem [502 1Kb] ingerere, ne forte [Col. 0148C] iterum per discordiam implacabilem necesse sit me de Anglia exire. Equidem existimo hanc mei reditus dilationem nullatenus nocituram ad perfectam concordiam quam speramus futuram. De presbyteris, et quibus rex praecipit ut et ecclesias et feminas habeant, sicut tempore patris sui et Lanfranci [Col. 0149A] archiepiscopi habuerunt, et quia rex me resarcivit de toto archiepiscopatu, et quia tempore patris ejus et ejusdem archiepiscopi in concilio prohibitum est tam exsecrabile conjugium, fiducialiter ea, quam ex archiepiscopatu habeo, auctoritate praecipio non solum in archiepiscopatu, sed etiam per totam Angliam, ut omnes sacerdotes qui 408 feminas tenuerint, ecclesiis et omni ecclesiastico beneficio priventur. Dominus papa nuper mandavit comiti de Mellento salutem et benedictionem suam, hac videlicet conditione si libertati Ecclesiae voluerit favere, cui hactenus visus est resistere. Sin autem ab introitu ecclesiae tantum illum arcebat, sicut fecerat prius de illo et de aliis complicibus ejus consiliariis regis, in litteris quarum exemplar misi vobis. Sed [Col. 0149B] quoniam idem comes promisit mihi se conaturum ut rex papae praeceptis odediat, permisi ei introitum ecclesiae, a quo detinebatur. De aliis vero nec aliquis nominatur in praefatis litteris, nec ego ullum certe possum nominare; et omnes, sicut audio, ad concordiam inter papam et regem nituntur. De his qui investituras acceperunt, et de consecrantibus eos, nulla est mutata sententia. Gratias agimus Deo quia vos, domine prior, sicut mandastis, de aegritudine vestra convalescitis, et oramus Deum ut vos in integram sanitatem restituat. Omnipotens Deus vos semper sua gratia protegat, semper ad meliora crescere faciat, fratres et filii charissimi.


[Col. 0149C]
EPISTOLA CXI [503 1Kb] . ANSELMI AD HENRICUM REGEM ANGLORUM.

Non displicere sibi longiorem regii legati moram ultra datum tempus Romae factam, sed suam a grege diuturniorem absentiam : maxime cum rex nullum praestituat terminum.

Suo charissimo domino HENRICO, glorioso regi Anglorum, ANSELMUS, archiepiscopus Cantuariae, fidele servitium cum orationibus.

Quia vestra magnitudo me in suis litteris tam honorifice, tanto bonae voluntatis affectu salutat, gratias magnas ago, sicut debeo. Quod autem tam suppliciter me rogatis ut non mihi displiceat quod legatus vester Romam mittendus tantum moratur, utique vestram precem, quantum in me est, contemnere non debeo, sed causa magis est Dei quam mea; unde corde fideli et benigno animo vobis dico [Col. 0149D] quod tacere non debeo. Mihi quidem aliquid displicere [504 1Kb] , nisi cum propter Deum displicet, non est magnum; sed displicere Deo aliquid nullatenus est contemnendum : utique non parum displicet Deo episcopum spoliari rebus suis, quod jam Deo vobis inspirante correxistis. Sed episcopum segregari a suo officio, et Ecclesiam a suo episcopo sine causa quam Deus approbet, nimis grave judicat. Expedit itaque animae vestrae quatenus satagatis [505 1Kb] ut ego, qualiscunque [506 1Kb] sim episcopus Ecclesiae, quam Deus [507 1Kb] vestrae regiae potestati custodiendam commendavit, [Col. 0150A] et regno vestro, in pace vestra celerius restituar, et mihi opportunitas utendi secundum possibilitatem meam officio pro quo ibi positus sum, diutius non impediatur. Valde quoque mihi timendum est ne Deo displiceat, et me dominus papa juste reprehendat, quia, postquam vos et ego simul convenimus apud castrum quod vocatur Aquila, in tam longo tempore non illi misi legatum nostrum, per quem quid de tanta re inter nos factum et quid peragendum sit cognosceret, et ego ejus consilium et jussionem acciperem. Quapropter periculosum est mihi diu exspectare vestrum legatum, quem ante proximam Nativitatem Domini, sicut in verbis vestris intellexi, Roma scilicet rediturum speravi, praesertim cum, nescio quo consilio quave ratione, [Col. 0150B] nullum terminum modo constituatis. Quoniam igitur plus debet mihi esse de hoc quod ego Ecclesiae mihi commissae praesens esse nequeo, quam de ulla terrena possessione, precor ut mihi aliquem proximum terminum nominetis per litteras vestras, quando possim legatum vestrum Romam iturum exspectare, quia ego non audeo differre, ut multum dicam, ultra proximam Nativitatem Domini, quin meum legatum mittam. Vale.



EPISTOLA CXII. ANSELMI AD GUNDULFUM EPISCOPUM, ERNULFUM PRIOREM, ETC.

Confirmat anathema in presbyteros feminas habentes juste a suo archidiacono pronuntiatum.

ANSELMUS archiepiscopus, reverendo GUNDULFO [Col. 0150C] episcopo, et ERNULFO priori, et archidiacono Cantuariensi WILLELMO, et omnibus in sua parochia religionem sui ordinis amore Dei servantibus, salutem.

Nuper relata est mihi Deo exsecrabilis et omnibus Christianis odibilis superba quorumdam (qui se sacerdotes nominant) praesumptio. Scripsit namque mihi archidiaconus noster Willelmus quia nonnulli presbyteri, qui sub ejus sunt custodia, iterum repetentes prohibitas feminas in immunditiam, a qua salubri consilio et jussione abstracti fuerunt, se revolverunt. Quod cum idem archidiaconus vellet corrigere, omnino ejus monitionem et susceptibilem jussionem nefanda superbia contempserunt. Qui [Col. 0150D] convocatis secum pluribus religiosis et obedientibus sacerdotibus, superbos et inobedientes gladio dignae excommunicationis percussit. Quam excommunicationem bestiali insania contemnentes, ministerium sanctum polluere, quantum in ipsis est, non formidant. Quapropter ego Anselmus, quamvis peccator, archiepiscopus, ea auctoritate quam mihi dedit per archiepiscopatum Deus Pater, et Filius, et Spiritus sanctus, confirmo eamdem excommunicationem, quam fecit idem archidiaconus, usque ad satisfactionem ejus judicio suscipiendam.


[Col. 0151A]
EPISTOLA CXIII [508 1Kb] . ANSELMI AD GUARNERIUM.

Eum laudat ob sanctum paterni reditus desiderium, simulque monet esse ordinis observantissimum.

ANSELMUS archiepiscopus, GUARNERIO, fratri et filio charissimo, salutem et benedictionem Dei, et suam

Pro dilectione quam in litteris tuis erga me intellexi, et pro desiderio reditus mei gratias ago tibi, sicut fratri et filio dilecto. Reditum quidem, Deo annuente, non differam, quando ipso disponente intelligam me illum posse rationabiliter facere. Te autem, et illum eujus animae curam Deus mihi commendavit, studiose moneo, ut non sis negligens ordinem quem accepisti [509 1Kb] discere et custodire, sed [Col. 0151B] sis intentus todo corde ad ea quae pertinent ad perfectionem monachi proficere. Verum enim est quia si monachas novitius in suo proposito fuerit tepidus, aut vix, aut nunquam in religione monachica erit fervidus. Qualem igitur te desideras inveniri in diebus obitus tui, talem te quotidie stude exhibere; et semper quasi eras moriturus, hodie te praepara ad reddendam rationem vitae tuae, et sic de virtute in virtutem proficies. Dominus te dirigat et custodiat.



409 EPISTOLA CXIV [510 1Kb] . ANSELMI AD HENRICUM REGEM ANGLORUM.

Ad regem mittit Gislebertum Beccensem, cui tuto possit credere sibi renuntianda. Paschalem pronuntiat canonice electum, et alterum esse sedis apostolicae invasorem.

HENRICO, charissimo domino [511 1Kb] suo, gratia Dei [Col. 0151C] regi Anglorum, ANSELMUS archiepiscopus Canturiae, fidele servitium cum orationibus.

Praecepit mihi celsitudo vestra in litteris suis quatenus sibi aliquem de familiaribus nostris mitterem, cui familiariter credere posset ea quae mihi mandare vellet. Mitto igitur fratrem nomine Gislebertum, monachum Beccensem, familiarem meum, cui sicut [512 1Kb] mihi credere potestis quod mihi mandare placuerit. Qui etiam notificabit vobis quomodo dominus Balduvinus [513 1Kb] et Willelmus jam iter Romae ingressi fuerant, quando vestram suscepi epistolam; et quod audivimus de apostolico Paschali, et de illo qui sedem ejus per rapinam dicitur invasisse. Hoc tantum dico quia apostolicus Paschalis secundum Deum ecclesiastice est electus, et per totam Ecclesiam [Col. 0151D] catholicam jam susceptus et confirmatus. Ille vero invasor, de quo fama est, nullam habet electionem aut susceptionem, nisi a filiis diaboli inimicis Ecclesiae Dei. Quapropter exspectamus ut super eum cadat, si nondum cecidit [514 1Kb] , quod dixit Dominus : Omnis plantatio, quam non plantavit Pater meus coelestis, eradicabitur (Matth. XV, 13). Nec moveri debet aliquis Christianus, si persecutionem [Col. 0152A] patitur Ecclesia Christi, quod idem ipse passus est, et eamdem Ecclesiam passuram praedixit : In mundo, inquiens, pressuram habebitis (Joan. XVI, 33); quam confortat subjungens : Sed confidite, ego vici mundum [515 1Kb] (Ibid.). Omnipotens Deus sic vos faciat in hac vita regnare super Anglos ut in futura regnetis inter angelos.



EPISTOLA CXV [516 1Kb] . ANSELMI AD G . . . ABBATEM.

Electo in episcopum consulit ut servata obedientia animus ejus tantum onus fugiat. Iis vero qui hunc elegerunt, consulit ut ipsum quia dignior est, cogant ad onus suscipiendum.

Domino et Patri charissimo, reverendo abbati G. frater ANSELMUS, semper quae Deo placita sunt velle et facere.

[Col. 0152B] Dignatur vestra prudentia meae parvitatis scire consilium de re de qua agitur; unde primo oro omnipotentis Dei benignam clementiam ut ipse totam rem in beneplacito suo disponat. Nostrum autem consilium, quod utinam de vultu Dei prodeat, hoc est quod melius possum intelligere. Illi quidem consulo ut, quantum potest, servata tamen obedientia et pia mansuetudine, animus ejus tantum onus fugiat. Vobis autem et aliis, ad quos hoc pertinet, consulo quia non video de quo melius possit esse, ut illum rogando, praecipiendo cogatis, quatenus et ejus conscientia securior sit in conspectu Dei, cum non nisi solo timore Dei et obedientia sancta se provectum conspiciet, et Deus quasi ex debito ad bonum finem perducat quod propter se solum incoeptum intelliget; [Col. 0152C] et vobis a [517 1Kb] supernorum Judice retribuatur, quia pia sollicitudine Ecclesiam Dei per membra ejus sustentare satagitis. Vale.



EPISTOLA CXVI [518 1Kb] . ANSELMI AD ODONEM.

Ipsum ad purioris vitae genus sectandum, jam accensum magis accendit. Vota eundi Romam vel Hierosolymam complentur in professione monastica.

Domino et fratri in Christo dilecto, ODONI, frater ANSELMUS salutem.

Si vestra dilectio, adhuc amore mundi gravata, spinosis sollicitudinibus divitiarum ejus laboraret, oporteret ad mentem ei reducere verba Domini dicentis : Venite ad me, omnes qui laboratis et onerati estis, et ego vos requiescere faciam. Quoniam vero jam [Col. 0152D] prospiciens quia mundus transibit et concupiscentia ejus, jam non diligit mundum neque ea quae in mundo sunt, sed quae sursum sunt quaerit, non quae super terram, nihil convenientius illi dicendum video quam quod scriptum est : Fili, ne differas converti de die in diem; et : Quodcunque potest facere manus tua, instanter operare. Ad quam rem fraternum nostrum esse paratum obsequium, certum sit vobis [Col. 0153A] signum haec nostra brevis epistola. Qui voverunt se ituros Romam vel Hierusalem in saeculo, si ad ordinem nostrum venerint, et devote et obedienter se habuerint, omnia vota sua quaecunque voverant, compleverunt. Quippe qui se in partem Dei per vota tradiderant, postquam se Deo totos tradiderint, totum in partem postmodum non habent redigere; nisi qui quod Deo obtulerunt, sibi velint in proprietatem subripere, et ita non solum indevoti, imo rei fiant tam suae [519 1Kb] abrenuntiationis, quam professionis, et suae ipsorum damnationis.


[Col. 0153B]
EPISTOLA CXVII [520 1Kb] . ANSELMI AD ERNULFUM PRIOREM ET WILLELMUM ARCHIDIACONUM.

Ut Robertum, relicto Judaismo, amplectentem Christianismum perbenigne excipiant et juvent.

ANSELMUS archiepiscopus, domno priori ERNULFO [(27) 13Kb] , et archidiacono WILLELMO, salutem et [521 1Kb] benedictionem Dei.
[Col. 0154A]

Intimo cordis affectu mando vobis et precor religionem vestram ut ea hilari pietate et pia hilaritate qua omnes Christiani debent occurrere et subvenire de Judaismo ad Christianitatem fugienti, curam [522 1Kb] habeatis hujus Roberti, ne ulla indigentia vel occasione, quam avertere possimus [523 1Kb] , cogatur poenitere, qui propter Christum parentes suos et legem eorum reliquerit. Valde enim ignominiosum est Christianis, et maxime religiosis personis, ut hoc negligentia et duritia sua fieri patiantur in praesentia sua. Ordinate itaque vos, domne prior, de eleemosyna, non per servientes (qui plus quaerunt quae sua sunt quam quae Dei sunt), sed per monachum eleemosynarium; et vos, domine Willelme, ex his quae mihi ex archidiaconatu servare debetis, quatenus ille cum familiola [Col. 0154B] sua nullam duram patiatur indigentiam, sed gaudeat se de perfidia transiisse ad veram fidem; et probet ex ipsa nostra pictate quia fides nostra propinquior est Deo quam Judaica. Malo enim, si necesse [Col. 0155A] esset, totum in hoc expendi quidquid de archidiaconatus redditibus me contingit, et multo etiam majora, quam ut iste qui ad nos quasi ad servos Dei et veros Christianos de manibus diaboli fugit, misere vivat inter nos. Iterum precor et obsecro ut ostendatis in eos vos habere Christianam pietatem et Christianitatis amorem, valde enim laedit cor meum indigentia illius, sive in victu, 410 sive in vestitu. Facite igitur ut cor meum ab hac laesione quiescat, si illam [524 1Kb] non amatis. Valete.


[Col. 0155B]
EPISTOLA CXVIII [525 1Kb] . ANSELMI AD ALFERUM PRIOREM ET MONACHOS SANCTI EADMUNDI.

Invictum in adversis animum laudat. Et ut priori sua peccata confiteantur, et omni custodia servent cor suum, adhortatur.

ANSELMUS archiepiscopus, dilectis filiis et fratribus domno ALFERO priori, et aliis servis Dei in coenobio Sancti Eadmundi sub illo conversantibus, salutem et benedictionem Dei, et suam [526 1Kb] quantum valet.

Gratias ago Deo et vobis pro constantia et patientia vestra, quam habetis in tribulationibus [527 1Kb] , hortans et obsecrans ut filios charissimos, ne deficiatis, sed longanimiter, ut coepistis, Dei consolationem exspectetis. Nulla vos adversitas a servitio Dei retardet, nihil ab exsequenda voluntate ejus removeat. Mementote quod omnes qui volunt pie vivere in Christo, necesse est ut tribulationes patiantur. Quanto igitur magis tribulationes insurgunt, tanto [Col. 0155C] magis unusquisque vestrum se per sanctae conversationis opus exerceat, et in sui ordinis custodia arctius stringat. Quae si feceritis, sciatis quod Dei consolationem, prius forsitan quam putetis, obtinebitis. Nullus vestrum amet aut velit celare peccata sua, sed ea puro et simplici corde domno priori, aut cui ipse concesserit, confiteatur, et secundum judicium ejus emendet, et de caetero ut sese custodiat modis omnibus enitatur. Eos autem [528 1Kb] qui hoc modo et hac voluntate sua peccata confessi sunt vel confitebuntur, quantum possum, ea auctoritate quam mihi Deus concessit, vice beati Petri apostolorum principis absolvo, et ut eis omnipotens [529 1Kb] [Col. 0155D] Deus indulgeat suppliciter oro. Valete et orate pro me.




[Col. 0156A]
EPISTOLA CXIX [530 1Kb] MATHILDIS REGINAE ANGLORUM AD ANSELMUM.

Quanti faciat Anselmi litteras. Quodque Edulpho abbatiam Malmesberiae [(28) 1Kb] concesserit, salvis omnibus archiepiscopi juribus.

Domino suo et Patri reverendo pariter et colendo, ANSELMO, Cantuariensi archiepiscopo, MATHILDIS regina, devota sanctitatis ejus ancilla, cum Christo suo salutem.

Quoties epistolari beneficio vestrae mihi sanctitatis municipium impertitis, toties innovatae laetitiae luce nebulosam animae meae caliginem serenatis. Est etenim vestri quaedam et absentis qualiscunque revisio, et chartulae contrectatus, et litterae perjucunda saepiusque recitata relectio. Quid namque vestris, domine, scriptis aut stylo ornatius aut sensu [Col. 0156B] refertius ? Non his desunt Frontonica gravitas Ciceronis, Fabii, aut Quintiliani [531 1Kb] acumina. In his sane doctrina quidem redundat Pauli, diligentia Hieronymi, elucubratio [532 1Kb] Gregorii, explanatio Augustini, et quod his majus est, hinc dulcor evangelici stillat eloquii. Hac igitur mihi gratia diffusa a labiis vestris cor meum et caro mea exsultaverunt in affectum vestrae dilectionis, in effectumque paternae vestrae monitionis. Frequentissimo quippe recursu exhortationis vestrae benignissimaeque obsecrationis memoria, cordis mei januam reverberat, obsecutionisque obedientiae adjudicat [533 1Kb] . Vestrae igitur sanctitatis favore freta domno Edulfo [534 1Kb] Wintoniensi monacho, olimque sacristae, vobis, credo, noto, abbatiam Malmesberiae [Col. 0156C] in his quae mei juris erant commisi, vestrae quidem donationi et dispositioni quaecunque illius sunt ex integro reservatis, ut scilicet tam virgae quam curae pastoralis commissio vestrae discretionis contradatur arbitrio. Ei autem vestrae bonae voluntatis gratiae, quae erga me non tepescit, dignum munus recompenset numen gratiae coelestis. De caetero vestram Christus dignitatem salvificet, quique vos in terra beatificat, de vestro me reditu cito laetificet. Amen.



EPISTOLA CXX [535 1Kb] . ANSELMI AD MATHILDEM.
[Col. 0156D]

Edulphum confirmare in abbatem noluit, quia scyphum ad eum cum litteris per legatos miserat.

Dominae, filiae charissimae, gloriosae reginae, MATHILDI, [Col. 0157A] ANSELMUS, archiepiscopus Cantuariae, fidele servitium cum orationibus.

Noverit excellentia vestra, dilectissima domina, quia de abbatia [536 1Kb] Malmesberiensi, et de fratre illo de quo mihi mandastis, libenter confirmarem voluntatem vestram, si possem. Vos enim, quantum ad vos spectat, bene et secundum Deum fecistis quod inde fecistis, sed fecit ipse in hoc quiddam valde insipienter quod facere non debuit. Nam per eosdem legatos qui mihi litteras vestras et aliorum de suo negotio attulerunt, misit mihi scyphum unum. Quem quidem scyphum nullatenus retinere volui, sed inde dolui, quia non video quomodo in hoc possit a culpa excusari. Omnipotens Deus dirigat omnes actus vestros in beneplacito suo, et defendat vos ab omni malo. Amen.




[Col. 0157B]
EPISTOLA CXXI [537 1Kb] . GERARDI EBORACENSIS ARCHIEPISCOPI, ROBERTI CESTRENSIS, HEREBERTI NORWICENSIS, RADULFI CICESTRENSIS, SAMSONIS WIGORNIENSIS ET WILELLMI WINTONIENSIS ELECTI AD ANSELMUM.

Anselmum in Angliam invitant, pollicentes opem suam.

Patri dilectissimo ANSELMO, Cantuariensi archiepiscopo [(29) 4Kb] , GERARDUS, Eboracensis archiepiscopus, et ROBERTUS Cestrensis, et HEREBERTUS Norwicensis, et RADULFUS Cicestrensis, et SAMSON Wigorniensis, et WILLELMUS Wintoniensis electus, salutem.

[Col. 0158A] Sustinuimus pacem, et ipsa longius recessit; quaesivimus bona, et invaluit turbatio. Viae Sion lugent, quia eas conculcant incircumcisi. Templum moeret, quia intra sancta sanctorum et ad ipsam aram irruperunt laici. Exsurge, ut olim senex ille Mathatias, habe in [538 1Kb] filiis tuis virtutem; vide strenuitatem Jonathae, prudentiam Simonis. Hi tecum praeliabuntur praelium Domini; et si ante nos appositus fueris ad patres tuos, de manu tua suscipiemus haereditatem laboris tui. Sed jam non est tibi pigritandum; ut quid enim peregrinaris, et oves tuae sine pastore pereunt ? Jam apud Deum nulla tibi remanet excusatio. Te enim non solum subsequi, sed et perire, si jusseris, parati sumus. Veni ergo ad nos, veni cito, vel [539 1Kb] nos, aut ex nobis aliquos ad te [Col. 0158B] venire jube; ne cum sejuncti a te sumus, in sinistram te partem inclinent eorum consilia qui sua quaerunt. Nos enim jam in hac causa non quae nostra sunt, sed [540 1Kb] quae Dei sunt, quaerimus.



411 EPISTOLA CXXII. ANSELMI AD EPISCOPOS SUOS.

De Ecclesiae Anglicanae et episcoporum miseria dolet laetaturque de ope ab eisdem sibi promissa.

ANSELMUS, archiepiscopus Cantuariensis, amicis suis et coepiscopis, quorum litteras per latorem praesentium suscepit, salutem.

[Col. 0159A] Condoleo et mente compatior tribulationibus quas vos et Ecclesiae Angliae sustinetis; sed ad praesens secundum meam et vestram voluntatem subvenire nequeo, quia nondum quid et quantum possum sum certus, donec per legatos nostros, quos in proximo Roma redituros exspecto, quid apud dominum papam effecerint, cognoscam. Bonum tamen et gratum mihi quia tandem cognoscitis ad quid vos perduxit, ut mitius dicam, vestra patientia; et quia promittitis mihi auxilium vestrum non in mea, sed in Dei causa, et invitatis me ne pigriter venirem ad vos. Quamvis enim hoc modo facere non possim, quia rex non vult me esse in Anglia adhuc, nisi discordem a jussione papae et ejus concordem voluntati; et ego nondum certus sum quid possim, sicut dixi, tamen [Col. 0159B] gaudeo pro vestra bona et episcopali voluntate et constantia quam promittitis, et exhortatione quam mihi facitis. Ut autem aliquos ex vobis ad me venire faciam, sicut poscitis, ne, dum sejuncti sumus ab invicem, pervertant consilium meum qui sua quaerunt ad praesens non opinor oportere. Spero enim in Deo quia nullus cor meum a veritate, in quantum cognosco, poterit avertere; et quia in proximo Deus mihi quid facere queam, ostendet, et ego quam citius potero vobis notificabo. Quid autem interim vobis faciendum sit, prudentia vestra satis intelligit; sed tamen dico quia ego, in quantum sperando in Deo conscientiam meam sentio, pro redimenda vita mea non praeberem assensum, neque ministrum aut exsecutorem mali me [Col. 0159C] facerem : quod audio noviter super Ecclesias Angliae promulgari. Valete.



EPISTOLA CXXIII [541 1Kb] . AD HUGONEM ARCHIEPISCOPUM LUGDUNENSEM.

Rogat firmari se prudentibus archiepiscopi responsis.

Suo domino et Patri HUGONI, reverendo archiepiscopo Lugdunensi, matri Ecclesiae sincere diligendo, ANSELMUS, servus Ecclesiae Cantuariensis, quod altius et quod melius valet intelligere.

Quid fecerim postquam a paternitatis vestrae amabili praesentia discessi, quidve sit inter regem Angliae et me, non est opus longa epistolae narratione significare, quia latores praesentium [542 1Kb] plenius et melius possunt viva voce referre. Quoniam autem in omnibus actionibus meis vestro vellem, si fieri [Col. 0159D] posset, super omnes homines quos novi, uti consilio, maxime in hoc negotio pro quo eosdem legatos Romam mitto, supplex ut ipsi instruantur et muniantur vestra prudentia rogo. Audeo etiam rogare ut si sanctitati vestrae videtur convenire, aliquid domino papae suggerat, prout ipsi negotio intelliget expedire. Scitis enim quia ubi rei alicujus dispositio de diversorum pendet consilio, sicut non omnes eumdem habent sensum, ita non eumdem praebent assensum. Quoniam ergo mentem vestram certus sum [Col. 0160A] solidatam in veritate, vellem sententiam vestram esse praesentem, ubicunque tractatur de Ecclesiae Dei libertate et vera utilitate. Tota difficultas causae inter regem et me jam in hoc maxime videtur consistere, quia rex, quamvis de investituris ecclesiarum apostolicis decretis se vinci ut spero permittat, hominia tamen praelatorum nondum vult [543 1Kb] , ait, dimittere. Qua de re sua legatione sedem requirit apostolicam, quatenus in hoc suae voluntatis impetret ab ea licentiam. Quam si adeptus fuerit, dubito quid me facere oporteat, si aliquis religiosus electus homo regis pro episcopatu vel abbatia fieri respuat. Durum enim mihi videtur ut hoc illi praecipiam per obedientiam; et si non fecero, videbor irreligiosis hoc facere volentibus, laxare accedendi indigne ad dignitates audaciam. [Col. 0160B] De illis quoque qui jam investituras prohibitas acceperunt, et de his qui eos sacraverunt, puto quia rex postulabit ut in hoc permaneant quod illicite praesumpserunt. Quapropter de his, et de quibus per nostros legatos vestram requiro sapientiam, vestram mihi posco insinuari sententiam. Omnipotens Deus diu vestram sanctitatem cum omni prosperitate servet incolumem. Amen.





EPISTOLA CXXIV [544 1Kb] . HUGONIS LUGDUNENSIS ARCHIEPISCOPI AD ANSELMUM. Respondet ad praecedentem.

Optabili et totis visceribus amabili Patri suo et domino ANSELMO, venerabili Anglorum episcopo, HUGO, Lugdunensis Ecclesiae servus, divinae protectionis continuam consolationem.

[Col. 0160C] Meminit sanctitas vestra, reverende Pater, nos semper desiderasse, et si secundum Deum fieri posset, vobis consuluisse ut commissam vobis Anglicae Ecclesiae curam reciperetis, et tam gravis oneris jugo, pro communi commissi vobis gregis salute, obedientiae collum subdere non recusaretis. Nunc igitur ex domini Balduvini [545 1Kb] relatione comperio quod illud propter quod assequendum tantopere hactenus laborastis, et non solum vestra, sed et vos ipsum exposuistis, per Dei gratiam jam tandem ex magna parte assecuti estis. Ut ad illud quod restat sperandum animari possitis, consulendo precamur, et precando sanctitati vestrae consulimus ut apostolico praecepto obedire non dissimuletis, ne sententiam vestram pluris faciendo quam apostolicam auctoritatem, [Col. 0160D] non solum saeculo et regno, verum etiam Ecclesiae et sacerdotio resistere judicemini. Licet enim in Anglicae Ecclesiae agro aliud semen supra petram, aliud secus viam, aliud vero cadat inter spinas, sed et bona terra invenitur in eo quae suscepto praedicationis vestrae semine fructum afferet in patientia. Sed, me miserum ! quoniam ipse auctor et incensor fio desolationis meae, qui unicum solamen et gaudium meum, et animae meae post Deum vitam removere contendo a conspectu oculorum [Col. 0161A] istorum, quos jam inaniter [546 1Kb] gestare videor, dum id quo gratius frui solebant, videlicet dulcissimi Patris mei praesentiam, non solum eis videre [547 1Kb] , sed etiam ulterius se visuros sperare non relinquitur. Sed absit ut pro temporali commodo meo generali tot tantorumque [548 1Kb] saluti invideam, imo non quae mea sunt, sed quae Jesu Christi quaeram [549 1Kb] . Habe me igitur, beatissime Pater, in sinu memoriae tuae, quandoquidem mihi non conceditur inspicere vultum praesentiae tuae. Optamus semper bene valere, et salutis nostrae curam gerere.



412 EPISTOLA CXXV [550 1Kb] . ANSELMI AD EULALIAM ABBATISSAM.

Gratissimas habet antistae filiarumque preces. Et ut obedientes et in minimis fideles sint, adhortatur.

[Col. 0161B] ANSELMUS archiepiscopus, reverendae abbatissae, EULALIAE et filiabus ejus, salutem.

Gratias ago religiosae dilectioni vestrae quia pro me orastis quandiu extra Angliam fui in exsilio, desiderantes reditum meum; nunc autem desiderantius rogo ut oretis quatenus fructuosus sit reditus meus. Hoc volo ut sciatis, quia dilectio mea erga vos, ex quo vos cognovi et vivit, et perseverat, et quandiu vivam, Deo dante, perseverabit. Quapropter ipsa eadem dilectione manente, quamvis non egeatis, aliquid tamen vobis scribam unde me vos diligere et curam vestri habere cognoscatis. Vos, sorores dilectae, et filiae meae, hortor et moneo quatenus matri vestrae subjectae et obedientes sitis, non [Col. 0161C] tantum ad humanum oculum, sed etiam ad oculum Dei, cui nihil est secretum. Tunc autem est vera obedientia, quando voluntas subjecti obedit voluntati praelati ut ubicunque sit subjectus, hoc velit quod intelligit velle praelatum, quod non sit contra voluntatem Dei. Congregatio vestra templum Dei debet esse; et templum Dei sanctum est. Si ergo sancte vivitis, ut spero, templum Dei estis. Sancte [Col. 0162A] autem vivitis, si ordinem et propositum vestrum diligenter custoditis; diligenter vero hoc facitis, si minima non contemnitis. Vestrum enim propositum semper debet niti ad perfectum, et toto corde horrere defectum. Scriptum est enim: Qui modica despicit, paulatim decidet (Eccli. XIX, 1.) Qui autem decidit, non proficit. Proinde [551 1Kb] si vultis proficere, et horretis deficere, nolite modica despicere: utique sicut verum est, qui modica despicit, paulatim decidet, ita [552 1Kb] verum est quia qui modica non despicit, paulatim proficit. Nolite putare aliquod peccatum esse parvum; quamvis aliud alio sit majus. Nihil enim quod fit per inobedientiam, quae sola ejecit hominem de paradiso, parvum dici debet. Quod enim peccatum parvum erit, si testante Veritate, [Col. 0162B] qui irascitur fratri suo reus erit judicio, et qui dixerit, raca, reus erit concilio; et qui dixerit, fatue, reus erit gehennae ignis. Rogo igitur, filiae charissimae, ut nihil negligatis, sed opera vestra et corda vestra sicut in [553 1Kb] conspectu Dei custodire semper studeatis. Pacem inter vos habete, quia in pace factus est locus Dei, et pax multa diligentibus legem Dei, et non est illis scandalum [554 1Kb] . Corde et ore vobis benedictionem et absolutionem Dei oro; et meam, si quid valet, quantum possum, do et mando. Valete.



EPISTOLA CXXVI [555 1Kb] . ANSELMI AD HENRICUM ANGLORUM REGEM.

Quod translatio episcopi non debeat fieri sine consensu [Col. 0162C] archiepiscopi et episcoporum provinciae, et cum magna consideratione et auctoritate apostolica.

Suo charissimo domino HENRICO, Dei gratia Anglorum regi et duci Northmanorum, ANSELMUS archiepiscopus, fidele servitium cum orationibus.

Mandavit mihi dignatio vestra per electum episcopum Wintoniensem ut sibi scriberem utrum dominus [(30) 3Kb] Hervaeus episcopus Bancorensis possit [Col. 0163A] constitui episcopus in Ecclesia Luxoviensi [556 1Kb] . Hoc utique facile fieri non intelligo. Sicut enim nullus episcopus sacrari debet alicui Ecclesiae sine assensu et consilio archiepiscopi et aliorum episcoporum totius provinciae, ita qui sacratus est episcopus non potest constitui in alia provincia episcopus canonice sine consilio et assensu archiepiscopi et episcoporum ejusdem provinciae cum auctoritate apostolica, nec sine absolutione archiepiscopi et episcoporum provinciae in qua sacratus est. Quae absolutio fieri nequit sine magna et communi consideratione et consilio eorum sine quibus consecrari, ut dixi, non potuit; et quamvis episcopatus ejus ita videatur destructus, ut in eo manere non possit. Omnipotens Deus dirigat vos in hac et in aliis actionibus vestris. Amen.


[Col. 0163B]
EPISTOLA CXXVII [557 1Kb] . ANSELMI AD MABILIAM SANCTIMONIALEM.

Ut Deo sacrata saecularium abstineat conversatione.

ANSELMUS archiepiscopus, filiae suae charissimae, sanctimoniali MABILIAE, salutem et benedictionem Dei, et suam.

Diligo te, et eo modo quo diligo animam meam, diligo etiam tuam. Meam autem diligo, ut in hac vita mereatur frui Deo et in futura vita fruatur; hoc amo, et desidero de te. Quapropter hortor et moneo te, sicut filiam charissimam, ut non delecteris saecularibus, quia nemo potest diligere simul et [558 1Kb] saecularia et aeterna bona. Nolo te amare saecularium conversationem, sed claustralem. Nihil tibi et huic [Col. 0163C] mundo. Si vis esse monacha et sponsa Dei, dic cum beato Paulo apostolo: Mihi mundus crucifixus est, et ego mundo (Gal. VI, 14); reputa omnia hujus mundi transitoria tanquam stercora, cum eodem Apostolo. Filia mea, in quo indiges visitare aliquos propinquos tuos ? Cum ipsi nullo modo egeant consilio et auxilio tuo, nec tu aliquod consilium aut auxilium accipies ab illis ad propositum et professionem tuam, quod non invenias in claustro. Divisum est propositum vitae tuae a conversatione illorum. Nec illi fient propter te monachi, nec tu redibis propter eos ad saecularem vitam. Quid ergo, dilecta mea, in Deo tibi et illis; si nec tu prodes illis ad vitam quam sequuntur, nec illi tibi ad hoc quod [Col. 0163D] maxime debes diligere ? Si ipsi volunt te videre aut egent aliquo modo consilio tuo aut auxilio, veniant ad te, quia illis licet vagari et discurrere per diversa, tu noli ire ad eos, quia tibi non licet exire de claustro, nisi ea necessitate quam Deus testetur. Noli, filia mea, noli amare saeculum, quia amicus hujus [Col. 0164A] saeculi, inimicus Dei constituitur(Jac. IV, 4). Noli amare familiaritatem saecularium, quia quanto magis illis eris propria voluntate familiaris, tanto minus eris Deo et familiaribus ejus angelis familiaris. Non sis sollicita notificari in saeculo, quia [559 1Kb] tanto magis dicet tibi Deus: Non novi te. Soli Deo desidera placere: solum Deum, et ea quae [560 1Kb] te ad hoc juvent, concupisce cognoscere. Illi te quotidie commenda. Illi te, quantum in me est, commendo. Ipse regat et dirigat et custodiat te semper. Amen.



413 EPISTOLA CXXVIII [561 1Kb] . ANSELMI AD MATHILDAM REGINAM ANGLORUM.

De homine sibi ignoto testimonium perhibere recusat, licet a regina rogatus.

Dominae et filiae charissimae MATHILDAE, gratia Dei gloriosae reginae Anglorum, ANSELMUS archiepiscopus [Col. 0164B] cum fideli servitio, fideles orationes; et gratia Dei in hac vita et in futura semper gaudere.

Lator praesentium detulit mihi sigillum vestrum cum litteris ex vestra parte, quae mihi significabant vos velle ut ejus infamia mearum litterarum testimonio propelleretur, propter quamdam purgationem quam fecerat, et ut mea intercessione a domino meo rege recuperaret quod ejus jussione perdiderat. Voluntatem quidem vestram nec debeo nec volo contemnere; sed certus sum de benignitate celsitudinis vestrae, quia vos non vultis me aliter quidquam quam oporteret facere. Scit utique prudentia vestra quia non pertinet ad me testimonium perhibere de his quae nec vidi nec audivi; sed ad eos qui viderunt: [Col. 0164C] nec meum est pro eo cujus vitam et mores ignoro, intercedere, ut ea quae jussione regia perdiderat, recuperet. Precor itaque ut benignae celsitudini vestrae non displiceat quia dubito facere quod intelligo ad me non pertinere [562 1Kb] . Omnipotens Deus sua vos benedictione assidue protegat et dirigat. Amen.



EPISTOLA CXXIX. ANSELMI AD HELGOTUM ABBATEM S. AUDOENI.

Quo pacto res sibi in Angliam reverso habeant exponit amico id sciendi cupidissimo.

ANSELMUS, servus Ecclesiae Cantuariensis, vere dilecto dilectori suo, venerando abbati coenobii Sancti Audoeni, HELGOTO, quidquid melius amico desiderari potest.
[Col. 0164D]

Verus amicus semper sollicitus est de vero amico, sicut de se altero, ut sciat quae erga illum sunt, quatenus aut congaudeat, aut compatiatur, secundum quod sunt. Et cum nullus amet dolorem, miro tamen modo si est unde condolendum sit, magis tamen desiderat hoc scire, ut condoleat, quam [Col. 0165A] ignorare, ut nihil doleat. Desiderat dilecta et dulcis mihi vestra dilectio scire statum meum, et quidquid mihi sit, ut quemadmodum cor meum sese in me habet, ita et cor vestrum pro me sese habeat. Gratia Dei disponente, et vestris et aliorum servorum Dei amicorum nostrorum orationibus suffragantibus, in Angliam nuper reversus sum: cum magno gaudio et honore, quantum in hominibus fuit, susceptus sum a majoribus et minoribus, a praelatis et subditis. Quod audistis quia dominus meus rex mihi commendavit regnum suum, et omnia sua, ut voluntas mea in omnibus quae sua sunt, fieret, verum est. In quo benignitatem voluntatis suae et magnam dilectionem suam erga me monstravit. Sed quoniam scriptum est: Omnia mihi licent, sed non [Col. 0165B] omnia expediunt (I Cor. VI, 12); et alibi : Omnia mihi licent, sed non omnia aedificant (II Cor. X, 23), non puto esse mihi consilium ut aliquid magnum adhuc per me tentare incipiam, sed cum Deus sua gratia regem nobis cum ea bona voluntate quam intelligo, reduxerit, spero quia Deus sua gratia per illum in nobis operabitur multa ad honorem suum, unde gaudeamus. Secundum quod varietates hujus saeculi permittunt, omnia mihi et in corpore et in aliis rebus, Deo dante, prospera sunt, praeter corporis imbecillitatem quam quotidie mihi crescere sentio. Omnes illae benedictiones, quas mihi oratis in litteris vestris, veniant etiam super caput vestrum. Saluto fratres nostros, dilectissimos filios vestros, et ut memores mei sint, oro.


[Col. 0165C]
EPISTOLA CXXX [563 1Kb] . ANSELMI AD P. . ., MONACHUM S. MARTINI SAGII.

Monachi Hierosolymam ire cogitantis desiderium improbat, juxta apostolici sententiam, quam ab eo ipse audierat.

ANSELMUS, servus Ecclesiae Cantuariensis, dilecto fratri P., monacho coenobii Sancti Martini Sagii, salutem, et gratia Dei semper dirigi et consolari.

Audio, amice [564 1Kb] mi charissime, quia desideras ire Hierosolymam. Unde in primis dico tibi quia non est hoc desiderium tuum ex bona parte, neque ad salutem animae tuae. Est enim contra professionem tuam, qua promisisti stabilitatem coram Deo [Col. 0165D] in monasterio, in quo habitum monachi accepisti; et est contra apostolici obedientiam, qui praecepit magna auctoritate sua ne monachi hanc viam arripere praesumerent, nisi aliqua persona religiosa, quae utilis esset ad regendam Ecclesiam Dei et docendum populum, et hoc non nisi consilio et obedientia praelati. Ego praesens adfui quando istam sententiam apostolicus promulgavit. Est etiam contra obedientiam abbatis tui, cujus voluntas hoc odit et exsecratur, sicut periculum animae tuae.




[Col. 0166A]
EPISTOLA CXXXI. PASCHALIS II PAPAE AD GERARDUM EBORACENSEM EPISCOPUM.

Ut fidelitatem pro antiqua consuetudine Anselmo faciat.

PASCHALIS episcopus, servus servorum Dei, venerabili fratri GERARDO, Eboracensi episcopo, salutem et apostolicam benedictionem.

Quanquam prave adversum nos, etc. Vide in Paschali II, ad an. 1118.



414 EPISTOLA CXXXII [565 1Kb] . ANSELMI AD ALEXANDRUM SCOTORUM REGEM.

Gratulatur regi in paternum solium evecto.

ALEXANDRO, gratia Dei Scotorum regi, ANSELMUS, servus Ecclesiae Cantuariensis, salutem, et fideles [Col. 0166B] orationes, et benedictionem Dei, et suam, quantum valet.

Gratias agimus Deo [566 1Kb] , et gaudemus ego et tota congregatio Ecclesiae Christi Cantuariensis, quia Deus vos in regnum paternum haereditario jure post fratrem vestrum sublimavit, et quia vos moribus dignis regno decoravit. Pro fratre vestro, qui sancte vivendo meruit ut de hac vita bono fine misericordia Dei transiret, sicut pro dilecto dilectore nostro, secundum petitionem vestram, oramus et orabimus ut Deus animae illius gloriae suae cum electis suis gaudium aeternum tribuat, et aeternam beatitudinem concedat. Scio quia celsitudo vestra meum amat et desiderat consilium. In primis igitur oro Deum ut ipse vos sancti sui Spiritus gratia sic dirigat, et in [Col. 0166C] omnibus actibus vestris consilium attribuat, ut ad regnum coeleste post hanc vitam vos perducat [567 1Kb] . Nostrum autem consilium est ut timorem Dei et bonos ac religiosos mores, quos in adolescentia et ab infantia coepistis habere [568 1Kb] , ipso adjuvante, a quo accepistis, studeatis tenere. Tunc enim bene reges regnant cum secundum voluntatem Dei vivunt, et serviunt ei in timore; et cum super seipsos regnant, nec se vitiis subjiciunt, sed illorum importunitatem constanti fortitudine superant. Non enim repugnant in rege virtutum constantia et fortitudo regia. Quidam enim reges, sicut David, et sancte vixerunt, et populum sibi commissum cum rigore justitiae et pictatis mansuetudine, secundum quod res exigit, rexerunt. Sic vos exhibete ut mali vos timeant et boni [Col. 0166D] vos diligant, et ut vita vestra semper Deo placeat, semper mens vestra vindictam malorum et praemium bonorum post hanc vitam memoria retineat. Omnipotens Deus vos et omnes actiones vestras nulli alii quam suae piae dispositioni committat. De fratribus nostris quos in Scotiam secundum voluntatem fratris vestri, qui de labore hujus vitae, sicut credimus, ad requiem transivit, misimus, benignitatem vestram rogare necesse non putavimus, quia bonam voluntatem vestram non ignoramus.


[Col. 0167A]
EPISTOLA CXXXIII [569 1Kb] . ANSELMI AD ROBERTUM ET SORORES ET FILIAS SUAS.

Petitam mittit exhortationem, quae eas ad bene vivendum accendat. Ut bonam in omnibus voluntatem habeant: ut importunas cogitationes et motus involuntarios contemnendo vincere studeant, ne illis perturbentur.

ANSELMUS, archiepiscopus, amico et filio charissimo ROBERTO, et sororibus et filiabus suis dilectissimis SEIT, EDIT et HYDIT, LUVERIM [570 1Kb] , VIRGIT, GODIT, salutem, et benedictionem Dei et suam, si quid valet.

Gaudeo et gratias ago Deo de sancto proposito et sancta conversatione quam invicem habetis in dilectione Dei et vitae sanctitate, sicut didici per fratrem et filium nostrum Guillelmum. Poscit vestra [Col. 0167B] chara mihi dilectio, filiae charissimae, ut aliquam vobis scribam admonitionem quae vos doceat et accendat ad bene vivendum; quamvis vobiscum habeatis dilectum filium nostrum Robertum, cui Deus inspiravit ut vestri curam secundum Deum habeat, et vos quotidie, qualiter vivere debeatis, verbo et exemplo edoceat. Quoniam tamen sanctae petitioni vestrae, si quid possum, favere debeo, pauca vobis vestro competentia desiderio scribere tentabo. Filiae charissimae, omnis actio laudabilis, sive reprehensibilis, ex voluntate habet laudem vel reprehensionem. Ex voluntate namque est radix et principium actionum quae sunt in nostra potestate; et si non possumus quod volumus, judicatur tamen coram Deo unusquisque de propria voluntate. Nolite igitur [Col. 0167C] considerare tantum quid facitis, sed quid velitis; non tantum quae sunt opera vestra quantum quae sit voluntas vestra. Omnis enim actio quae fit recta, id est justa voluntate, recta est; et quae [571 1Kb] fit non recta voluntate, non recta est; justa voluntate dicitur homo justus, et injusta voluntate dicitur injustus. Si ergo bene vultis vivere, voluntatem vestram indesinenter custodite [572 1Kb] in magnis et in minimis. In his quae potestati vestrae subjacent, et in his quae non potestis, ne aliquatenus a rectitudine declinet. Si autem vultis cognoscere quae vestra voluntas sit recta, illa pro certo est recta quae subjacet voluntati Dei. Cum ergo aliquid magnum facere vel disponitis vel cogitatis, ita dicite in cordibus vestris: Vult Deus hoc velim, an non ? Si vobis respondet conscientia [Col. 0167D] vestra, Vere vult Deus ut hoc velim, et placet illi talis voluntas [573 1Kb] , tunc sive possitis sive non possitis quod vultis, voluntatem tamen amate. Si autem conscientia vestra vobis testatur quod Deus non vult vos illam habere voluntatem, tunc toto conatu [574 1Kb] avertite ab illa cor vestrum; et si bene illam a vobis vultis expellere, in quantum potestis, ejus cogitationem et memoriam a corde excludite. Quomodo autem pravam voluntatem aut cogitationem a vobis excludatis, hoc parvum consilium [Col. 0168A] quod vobis do intelligite et tenete. Nolite litigare cum perversis cogitationibus vel perversa voluntate, sed cum vobis infestae sunt, aliqua utili cogitatione et voluntate mentem vestram, donec evanescant, fortiter occupate. Nunquam enim expellitur de corde cogitatio vel voluntas, nisi alia cogitatione et alia voluntate quae illis non concordat. Sic igitur vos habete ad inutiles cogitationes et voluntates, ut toto nisu intendendo ad utiles, mens vestra dedignetur eas saltem recordari vel aspicere. Cum autem vultis orare, aut aliquam bonam meditationem intendere, si vobis tunc importunae sunt cogitationes quas non debetis suscipere, nunquam propter illarum importunitatem bonum quod incoepistis, velitis dimittere, ne instigator illarum diabolus [Col. 0168B] gaudeat quia vos a bono incoepto facit deficere; sed eo quem dixi modo illas contemnendo superate. Neque doleatis, neque contristemini de illarum infestatione, quandiu illas, sicut dixi contemnendo, nullum eis assensum praebetis, ne occasione tristitiae iterum redeant ad memoriam, et suam importunitatem resuscitent. Hanc enim mens hominis habet consuetudinem, ut hoc unde delectatur aut contristatur, saepius ad memoriam redeat, quam hoc quod negligendum sentit aut cogitat. Similiter se debet habere persona in sancto proposito studiosa, in quolibet motu indecente, in corpore, vel anima, sicuti est stimulus carnis, aut irae, aut invidiae, aut inanis gloriae. Tunc enim facillime exstinguuntur, cum et illos velle sentire, aut de illis cogitare, aut aliquid [Col. 0168C] illorum suasione facere dedignamur. Neque timetis quod hujusmodi motus vel cogitationes vobis ad peccatum imputentur, si nullatenus voluntas vestra illis se associat, quoniam nihil damnationis est in his qui sunt in Christo Jesu, qui non secundum carnem ambulabunt. Secundum 415 carnem enim ambulare, est carni voluntate concordare. Carnem autem vocat Apostolus omnem vitiosum motum in anima, vel corpore, cum dicit: Caro concupiscit adversus spiritum, spiritus autem adversus carnem. Facile quidem hujusmodi suggestiones exstinguimus, si principium earum, secundum praedictum consilium, conterimus; difficile vero, postquam caput earum intra mentem admittimus. Tibi, amice [Col. 0168D] et fili charissime Roberte, gratias, quantum possum, ago, pro cura et dilectione quas erga easdem ancillas Dei, propter Deum, habes; et precor toto affectu ut in hac sancta et pia voluntate perseveres. Certus enim potes esse quia magna te pro hoc sancto studio apud Deum retributio exspectat. Omnipotens Deus sit semper custos totius vitae vestrae. Amen. Absolutionem et remissionem omnium peccatorum vestrorum tribuat vobis omnipotens et misericors Dominus, et semper ad meliora cum humilitate faciat vos proficere, et nunquam deficere. Amen [575 1Kb] .


[Col. 0169A]
EPISTOLA CXXXIV. ANSELMI AD VALERANNUM.

Habetur supra parte I, Patrol. t.CLVIII, col. 511.





EPISTOLA CXXXV. VALERANNI AD ANSELMUM,

col. 547



EPISTOLA CXXXVI. ANSELMI AD VALERANNUM.

Habetur eadem parte I, col. 551



EPISTOLA CXXXVII [576 1Kb] . ANSELMI AD TUROLDUM BECCENSEM MONACHUM.

Quod mundo vale dixerit, vehementer gaudet.

ANSELMUS, servus Ecclesiae Cantuariensis, fratri et amico charissimo TUROLDO [577 1Kb] [(31) 3Kb] , Dei gratia monacho Beccensi, salutem et boni propositi perserverantiam [Col. 0169B] usque in finem,

Benedictus Deus in donis suis et sanctus in omnibus operibus suis, qui cor vestrum convertit a vanitate ad veritatem. Vanitatem enim sequuntur omnes qui altitudines et honores atque divitias hujus saeculi concupiscunt [578 1Kb] , quia nullatenus possunt satiare mentem, sicut promittunt; sed quanto plus abundant, tanto magis animam esurientem faciunt, nec ad ullum bonum finem perducunt. Veritatem autem tenent, qui terrena et transitoria toto corde contemnunt, et ad veram humilitatem toto conatu ascendunt. Namque nequaquam videntur spiritualibus oculis, qui se humiliant, descendere; sed ad montem altissimum, de quo ad regnum coelorum ascenditur, conscendere. In viam paradisi [Col. 0169C] vos direxit divina clementia, imo in quemdam paradisum hujus vitae vos introduxit, cum vos in claustralem conversationem monachici propositi introduxit. [Col. 0170A] Caveat igitur vestra prudentia ne cor vestrum retro respiciat. Retro autem monachus respicit cum ea saepe recolit quae deseruit. Quod cum saepe facit, refrigescit in eo amor coelestis, et reviviscit amor mundi, et fastidium taediumque propositi sui. Sicut igitur corpus vestrum est segregatum a saecularium conversatione, sic vestrum cor sit separatum a mundana cogitatione, et sit semper occupatum aliqua utili et spirituali meditatione. Spiritus sanctus semper faciat vos gaudere et gratias agere Deo de bono incoepto. Amen.



EPISTOLA CXXXVIII [579 1Kb] . ANSELMI AD BASILIAM.

Mulieri huic piissimae epistolam scribit admodumpiam. Quod homo semper aut in coelum ascendat, aut in [Col. 0170B] infernum descendat. Et quod hoc maxime attendere debeat.

ANSELMUS archiepiscopus BASILIAE amicae, filiae in Domino charissimae, salutem, et benedictionem Dei, ac suam, si quid valet.

Didici per legatos vestros quia vehementer desideratis litteras nostras; in quo recognosco vestram bonam voluntatem et Christianam intentionem. Nihil enim video cur illas desideretis, nisi ex illis aliquod consilium animae vestrae salubre inde accipiatis. Quamvis ergo tota sacra Scriptura vos doceat qualiter vivere debeatis, si eam vobis exponi facitis, non tamen debeo esse avarus neque inexorabilis religiosae petitioni vestrae. Dicam igitur vobis, filia charissima, aliquid quod si frequenter tota intentione [Col. 0170C] mente pertractaveritis, multum cor vestrum ad timorem Dei et ad amorem bene vivendi accendere poteritis. Semper sit ante oculos mentis vestrae [Col. 0171A] quia vita praesens finem habet; et nescit homo quando ultima dies, ad quam indesinenter die ac nocte propinquat, adveniat. Vita praesens via est. Nam quandiu vivit homo, non facit nisi ire. Semper enim aut ascendit in infernum aut descendit. Cum facit aliquod bonum opus, facit unum passum ascendendo; cum vero aliquo modo peccat, facit unum passum descendendo. Iste ascensus vel descensus tunc cognoscitur ab unaquaque anima quando exit de corpore. Qui sollicite studet dum hic vivit bonis moribus et bonis operibus ascendere, in coelo collocabitur cum sanctis angelis; et qui malis moribus descendit, in inferno sepelietur cum perditis angelis. Hoc utique notandum est quia valde velocius et facilius descenditur quam ascenditur. Quapropter in singulis voluntatibus [Col. 0171B] et actibus suis debet Christianus et Christiana diligenter considerare si ascendat, aut si descendat, et toto corde ea in quibus videt se ascendere amplectatur atque illa in quibus cognoscit descensum fieri in [580 1Kb] infernum, fugiat et exsecretur. Moneo itaque et consulo vobis, in Deo amica et filia dilectissima [581 1Kb] , ut in quantum, adjuvante Deo, potestis, ab omni peccato magno vel parvo vos retrahatis, et in sanctis actibus vos exerceatis. Oro omnipotentem Deum ut ipse vos semper et ubique protegat, dirigat et custodiat. Amen.



416 EPISTOLA CXXXIX [582 1Kb] . AD LAMBERTUM ABBATEM S. BERTINI.

Suadet oblatum regimen assumere.

ANSELMUS, servus Ecclesiae Cantuariensis, charissimo [Col. 0171C] amico suo, reverendo abbati coenobii Sancti Bertini, LAMBERTO, salutem, et dilectionem cum orationibus.

Quia Ecclesia Remensis desiderat et petit reverentiam vestram (sicut [583 1Kb] scripsisti mihi) ad regimen archiepiscopatus, postulat vestra prudentia a mea parvitate consilium quid sibi faciendum sit in tam magna re, tam onerosa, tamque periculosa. In primis oro Deum ut ipse nihil permittat de vobis fieri nisi quod illi placet et vobis expedit. Consilium autem meum [(32) 1Kb] quod petitis, in quantum intelligere possum, hoc mihi videtur salubrius ut voluntas vestra, quantum in vobis est, nullum praebeat [584 1Kb] assensum, nihil dicatis, nihil faciatis quod ad hoc possit valere [585 1Kb] , ut ad onus ad quod vocamini aliqua [Col. 0171D] occasione pertrahamini. Nulla vos cogat necessitas, praeter solam et puram obedientiam. Obedientiam vero nullam suscipiatis, nisi a domno abbate Cluniacensi, cui vos subdidistis. Quod autem dicitis [Col. 0172A] vos malle inobedientiae culpam incurrere quam tam onerosum opus et operosum onus suscipere, non est meum consilium. Periculosior namque est inobedientia quam non sequitur poenitentia, quam sit obedientia quae in spe misericordiae Dei aggreditur etiam ea quae videntur impossibilia. Virtus enim et meritum obedientiae, cum sola impellit hominem in pericula, aut defendit hominem a peccato, aut si forte peccat, valde veniale [586 1Kb] est si comitatur semper poenitentia. Qui autem vivit in inobedientia, nullum bonum ejus facit sine macula.





EPISTOLA CXL. PASCHALIS PAPAE AD ANSELMUM.

Plurimum gaudet quod Henricus ecclesiasticis obsecundarit praeceptis. Anselmum absolvit ab excommunicatione [Col. 0172B] quam se incurrisse timebat propter investituras regis; dat ei potestatem alios qui investiti a rege fuerint et ipsum regem absolvendi excepto Eliensi abbate.

PASCHALIS episcopus, servus servorum Dei, venerabili fratri ANSELMO, Cantuariensi archiepiscopo, salutem et benedictionem.

Quod Anglici regis cor ad apostolicae sedis obedientiam etc. Exstat in Registro Paschalis II, infra, ad an. 1118.



EPISTOLA CXLI [587 1Kb] . ANSELMI AD ARNULFUM ABBATEM TROARNENSEM.

Ex morbo laboranti collaborat, et petitum de abjicienda praepositura consilium praebet, ut eam dimittat si consentiant archiepiscopus et fratres.

ANSELMUS, servus Ecclesiae Cantuariensis, dilecto [Col. 0172C] amico suo ARNULFO, reverendo abbati Troarnensi [588 1Kb] , salutem et gratiae Dei continuam protectionem et consolationem.

Litterae quas domno abbati Rodulfo [589 1Kb] misistis de aegritudine et de angustiis vestris, graviter cor nostrum charitativa compassione percusserunt; in quibus etiam consilium petit sanctitas vestra a mea parvitate de dispositione Ecclesiae suae, quoniam propter nimietatem aegritudinis desperat se ita, sicut hactenus fecit, et quemadmodum oportet, illam posse 417 gubernare et disponere. De aegritudine quidem magnam debet colligere mens vestra consolationem, quia flagellat Deus omnem filium quem recipit. Et exempla sanctorum virorum, qui multas et gravissimas passi sunt aegritudines, sicut fuit [Col. 0172D] Job, et sicut legitur de quodam sancto viro [(33) 1Kb] qui paralysi toto corpore dissolutus, a fratribus, quoniam ipsi illum tractare non poterant, feminis traditus est, multum vos confortare debent. Nusquam [Col. 0173A] enim legimus quod aegritudines sanctorum illis fuerunt ad detrimentum, sed semper legimus eos ad meliora per tribulationes [590 1Kb] , processisse. Nam etsi bona opera aliquando impediantur in languoribus, gratia tamen Deo non minuitur sed augetur, si bona voluntas in tribulatione non decrescit; nec exigit Deus a servis suis plus quam facere possint. De consilio vero quod petitis de dispositione Ecclesiae vestrae, Deum oramus ut ipse vobis consulat; et vos et Ecclesiam vestram cum filiis protegat atque regat. Quod tamen mihi videtur, in quantum possum intelligere, tacere non debeo. Curam Ecclesiae quam per obedientiam et charitatem eorum ad quos hoc pertinuit, sine propria voluntate suscepistis, sola vestra voluntate non [Col. 0173B] debetis rejicere, sed obedientiam usque ad mortem servare. Sed si assensu et consilio archiepiscopi, quia episcopum non habetis. et fratrum. et eorum qui rei cognoscunt necessitatem, talis electa fuerit persona quae onus vestrum, quod hactenus portastis, digne possit suscipere, tunc utique hoc quod per obedientiam suscepistis, licite si ad salutem vos redire desperatis, potestis dimittere. Filios vestros hortor et consulo quatenus quanto magis ipsi ad praesens vestro nequeunt uti auxilio et consilio, tanto magis solliciti ipsi sint ne religio, quae in vestra sanitate in illis vigebat, deficiat; sed invicem se charitative hortantes, propositum suum inviolabiliter custodiant.


[Col. 0173C]
EPISTOLA CXLII [591 1Kb] . ANSELMI AD MURIARDACHUM REGEM HIBERNIAE.

Hunc regem depraedicat ob pacati regni felicitatem Et eum admonet ut quae corrigenda sunt corrigat, maxime cognatorum conjugia et irregularium episcoporum ordinationes.

MURIARDACHO, glorioso, gratia Dei, regi Hiberniae, ANSELMUS, servus Ecclesiae Cantuariensis, salutem cum orationibus, et Dei misericordia semper regi et [592 1Kb] protegi.

Gratias ago Deo de bonis multis quae de vestra celsitudine audio. Inter quae est hoc quia gentem regni vestri in tanta pace facitis vivere, ut omnes boni qui hoc audiunt, Deo gratias agant, et vitae vestrae diuturnitatem desiderent. Ubi enim pax est, licet omnibus bonam voluntatem habentibus quod [Col. 0173D] optant sine perturbatione malorum hominum efficere. Unde vestra celsitudo, per quam Deus ista facit, ab eo certissime magnam retributionem debet exspectare. Super hoc utique pacis fundamentum facile est alia quae ecclesiastica religio exigit, aedificare. Precor itaque bonae voluntatis vestrae constantiam [Col. 0174A] quatenus consideret si qua sunt in regno vestro corrigenda, propter vitae aeternae praemium, et ut magis ac magis in vobis gratia Dei augeatur, sollicite, Deo adjuvante, studeatis emendare. Nihil enim est contemnendum quod corrigi possit, quia Deus exigit ab omnibus non solum quod male agunt, sed etiam quod non corrigunt mala quae corrigere possunt. Et quanto potentiores sunt ut corrigant, tanto districtius exigit ab illis Deus, ut secundum potestatem misericorditer impensam bene velint et faciant. Quod maxime videtur ad reges pertinere, quoniam ipsi cognoscuntur majorem potestatem, et cui minus contradicitur, inter homines obtinere. Si autem non omnia simul potestis, non debetis propter hoc quin a melioribus ad meliora studeatis proficere, quia bona [Col. 0174B] proposita et bonos conatus Deus solet benigne perficere et beata plenitudine retribuere. Auditur apud nos quia conjugia in regno vestro sine omni ratione dissolvuntur et commutantur, quia cognati sive sub nomine conjugii, sive alio modo, palam sine reprehensione contra canonicam prohibitionem commisceri non vereantur. Episcopi quoque, qui debent esse forma et exemplum aliis canonicae religionis, inordinate, sicut audivimus, aut a solis episcopis aut in locis ubi ordinari non debent, consecrantur. Haec et alia quae magnitudinis vestrae prudentia in Hibernia corrigenda cognoverit, precor, obsecro et consulo, sicut illi quem valde diligo, et cujus profectum per omnia desidero, quatenus consilio bonorum virorum et sapientium regni vestri corrigere [Col. 0174C] studeatis; et Deum oro, de regno terreno ad regnum coeleste transeatis. Amen.



EPISTOLA CXLIII [593 1Kb] . ANSELMI AD GISLEBERTUM LUNICENSEM EPISCOPUM.

Gratiam habet praesuli gaudenti quod suis auspiciis res Ecclesiae bene verteret.

ANSELMUS, servus Ecclesiae Cantuariensis, GISLEBERTO, Lunicensi [594 1Kb] episcopo, salutem.

Gratias ago reverentiae vestrae quia laetam [595 1Kb] se significat in litteris suis, quod Deus in Ecclesia sua ad profectum religionis per me dignatur aliquid operari. Quoniam autem olim nos apud Rothomagum invicem cognovimus, dilectione sociati sumus, et nunc cognosco vos ad episcopatus dignitatem gratia Dei profecisse, confidenter audeo vos obsecrare, et secundum [Col. 0174D] quod intelligo opus esse, vobis consulere. Sublimavit Deus in Hibernia vestram prudentiam ad tantam dignitatem, et posuit vos ut studeretis ad religionis vigorem et animarum utilitatem. Satagite ergo sollicite, sicut scriptum est de eo qui [596 1Kb] praeest in sollicitudine, in illa gente, quantum in vobis est, [Col. 0175A] corrigere et exstirpare, et bonos mores plantare et seminare. Ab hoc etiam, quantum in vobis est, regem vestrum, et alios episcopos, et quoscunque potestis, suadendo, et gaudia quae parata sunt bonis, ac mala quae exspectant malos, ostendendo attrahite, ut de vestris [597 1Kb] et de aliorum bonis operibus praemium mereamini a Deo accipere. Grates refero pro munere vestro quod mihi benigne misistis. Orate pro me.



EPISTOLA CXLIV [598 1Kb] . AD MONACHUM APOSTATAM.

Praeceptis, consiliis et minis errantes duas oves ad gregem revocat.

ANSELMUS, Dei gratia archiepiscopus Cantuariae, [Col. 0175B] ADRIANO, qui fuit monachus Christi Ecclesiae Cantuariensis, et suadente diabolo, reliquit habitum suum, si vult redire ad monasterium suum et [599 1Kb] ad monachicum propositum, salutem et veram dilectionem.

Fratrem et filium non debeo nominare, donec sciam te poenitentiam peccati et erroris tui agere; 418 et hoc cognoscam per reversionem tuam. Quod si, Deo per gratiam [600 1Kb] suam inspirante, secundum desiderium meum videro, certus esto quia in me paternam pietatem et fraternam charitatem sine figmento, Deo annuente, invenies. Consulo igitur et consulendo precor ut hominem, cujus animae salutem affectu cordis desidero; et praecipio ea auctoritate quae mihi a Deo et ab Ecclesia Dei tradita [Col. 0175C] est, super omnes viventes professos obedientiam et stabilitatem in praefato monasterio; et adjuro per eamdem professionem et stabilitatem, quam te in eodem loco servaturum coram Deo promisisti, et per utrumque adventum Domini nostri Jesu Christi, sicut vis ut primus sit tibi ad salutem, et secundus non sit tibi ad damnationem, quatenus resipiscas, et redeas ad Ecclesiam in qua monachus fuisti quantum ad habitum, et esse debes secundum veritatem, et ad me, et ad fratres, qui te propter animae tuae salutem desideramus, si non vis in excommunicatione et anathemate mori. Nullus enim homo in praesenti vita vivens potest te absolvere ab his vinculis excommunicationis et anathematis, nisi quod vera dilectione precor et consulo, feceris. Istas meas [Col. 0175D] litteras praecipio tibi, si qua adhuc vena obedientiae vivit in te, ut ostendas, si opportunitatem habes, Airardo, qui tecum ab Ecclesia Cbristi discessit; et quidquid tibi scribo, illi simili charitate et auctoritate mando. Quamvis non mereamini adhuc ut [601 1Kb] pro vobis orem, tamen oro Deum omnipotentem ut ipse vos convertat ad se, et ad salutem animarum vestrarum, et laetificet me de vestro desiderato reditu. Amen.




[Col. 0176A]
EPISTOLA CXLV [602 1Kb] . WALTERI AD ANSELMUM.

Exsultat de felici Anselmi in Angliam reditu, simulque ab eo quidpiam expetit piae consolationis.

Domino desiderabili, et totis viscerum medullis concipiendo matri Ecclesiae catholicae ANSELMO, frater WALTERUS, unus suorum extrema pars devotorum, desideratae pinguedinis, intimae suavitatis haustum sufficientem.

Haeret lingua, sensus haeret, nutat manus, dum revolvit dulcedinem vestrae salutationis, qua se vestra celsitudo ad tantillum homuncionem dignata est inclinare. Ece ad vocem vestram confortata sunt ossa mea, exhilarata praecordia mea, quia sane nunc cognovi me vestram gloriam non inaniter amasse, [Col. 0176B] quando vos meam humilitatem non dedignati estis recognovisse. Et revera quanto in me nihil promptum, nihil robustum considero, tanto erga meam imbecillitatem vestram diligentiam pluris duco. Omnipotenti itaque Deo laudis hostiam mecum referunt omnes amici vestri, qui saeculum nostrum praesentiae vestrae lumine destitutum feliciore beatitudinis vestrae reditu exhilaravit. Depulit enim, qualiter voluit, quidquid requiei placidae voluntatis vestrae obnitebatur; unoque momento, quod nobis longissimum videbatur, citissimum nobis effectu pleniore perfecit. Introitus enim vester pacificus factus est et nobis et vobis, quia dum protractae querelae terminum posuistis, Ecclesiis canonice collatis, vos quoque requievistis. Itaque requiei vestrae et communi bono congratulantur [Col. 0176C] omnes amici vestri, et vos, quia corpore conjuncti non possunt, desideriorum gressibus invisere non desistunt. De nostris potissimum monachis dico, quos vobis majoris dote familiaritatis, et subventione transactae necessitatis proclivius devinxistis. Sed quoniam mei causa coepi, ad me mihi redeundum est. Optatissimum mihi esset, si fieri posset, ante finem meum vestro conspectu perfrui, et coram vobis de meis calamitatibus conqueri. Pertransiit enim tempus meum, et nescio si quem diuturnitate vitae collegerim fructum. Sed quoniam voluntati meae debilitas senilis obsistit, ecce hic ubi sum vobis suspirando, miserias et languores animae quos contraxi repraesento, id potissimum, exorando ut, sicut omnibus omnia facti estis, eo me modo rescripto [Col. 0176D] mansuetudinis vestrae informare dignemini, quo praesentem, si ita contigisset, consolaremini. Erit enim hoc magnum tutamentum meae necessitatis et monimentum gratum vestrae suavitatis. Ad hoc sane mea haec tendit oratio, ut, quoniam vobis ex toto juxta votum frui non possum, saltem mihi aliquam vestri portiunculam concedatis, non qua fruar pro vobis. sed cujus respectu [603 1Kb] in vestra consolatione respirem. Non quia aegritudini meae sufficientia desint [Col. 0177A] alimenta Scripturarum, sed quia semper satius est aegroto, si ei quod desiderat tribuatur. Et saepe tactus unius demulcet, cui multorum medicamina non inhaerent. Omnipotens Deus mentem vestram et linguam, parvulorum suorum consolationi diutius [604 1Kb] reservet, et placidae vestrae voluntati [605 1Kb] conatus adversariorum potentiae suae dextera substernat [606 1Kb] . Amen.



EPISTOLA CXLVI [607 1Kb] . ANSELMI AD WALTERUM.

Est rescriptum ad ante positas litteras.

ANSELMUS archiepiscopus fratri et dilectori suo WALTERO salutem et benedictionem Dei, et suam, quantum valet.
[Col. 0177B]

Litteras religiosae dulcedinis tuae suscepi, velut favum pinguem, et exundantem, et stillantem densas et suaves guttas inexplicabilis erga me dilectionis. In quibus sancto referta fervore anima tua diligenda et dilecta animae meae, tanto se significat flagrare desiderio nostri colloquii; et quia hoc fieri posse desperat, saltem per litteras nostrae salutationis et aedificantis admonitionis; ut anima mea miretur unde tua erga me concepit tantum affectum amoris, nisi quia Spiritus ubi vult spirat, et vocem ejus audis; et nescis unde veniat aut quo vadat (Joan. III, 8). Quippe mea merita hoc impetrare apud homines nequeunt, ut sic diligar ab homine; sed Spiritus sanctus, per quem charitas in cordibus servorum Dei diffunditur, ipse animam tuam tali ac tanto fecundavit affectu. Cujus vocem in litteris tuis audio, sed [Col. 0177C] unde hoc inspiret nescio, quia cur hoc faciat in me non invenio. Quem rogo ut nunquam a te vadat, sed semper in te maneat, et totum spiritum tuum indesinenter amore Dei et proximi fervere faciat. Gratias ago Deo qui mihi ut ita a te diligar dedit, sed tibi multo majus donum tribuit cum cor tuum sic amore proximi implevit. Valde namque est gratius Deo diligere proximum quam diligi a proximo. Semper ergo plus debemus studere amare quam amari; et [Col. 0178A] plus gaudere, et majorem quaestum aestimare cum amamus, quam cum amamur. Atque magis dolendum nobis est, et majus damnum credendum, cum perdimus amorem quo amamus [608 1Kb] , quam cum amittimus illum a quo amamur; amanti enim praemium debetur, non amato. Deum, pro cujus amore me diligis, oro ut ipse te diligat, ipse te ad bene vivendum, quod a me petis, instruat; ipse te ab omnibus peccatis absolvat, et ipse te ad vitam aeternam perducat. Amen.



419 EPISTOLA CXLVII [609 1Kb] . ANSELMI AD MURIARDACHUM HIBERNIAE REGEM.

Etiam atque etiam rogat mederi, aut curare medendum pestilentibus sui regni moribus. Ne amplius viri uxores suas aliorum uxoribus commutent, et episcopus [Col. 0178B] non nisi in uno certo loco constituatur, nec nisi a pluribus episcopis ordinetur.

MURIARDACHO, glorioso regi Hiberniae, ANSELMUS archiepiscopus, servus Ecclesiae Cantuariensis, fidele cum orationibus obsequium, et per regnum terrenum mereri coeleste.

Quoniam multa de vestra excellentia praedicantur quae regiam decent dignitatem, valde gaudemus; et Deo, a quo est omne bonum, devotas exinde gratias agimus. Confidimus autem quia qui vobis contulit gratiam suam in faciendis bonis quae facitis [610 1Kb] , conferet quoque affectum perficiendi ea quae super illa quae facitis eum velle cognoscitis. Quapropter, gloriose fili et in Deo charissime, precor ut ea quae in regno vestro secundum Christianam religionem emendanda cognoveritis, omni instantia et sollicitudine [Col. 0178C] emendetis. Ad hoc enim Deus in regali sublimitate vos constituit ut virga aequitatis subditos populos gubernetis, et quidquid in eis justitiae adversatur, eadem virga percutiatis et amoveatis. Et quidem quiddam dicitur fieri in ipso populo quem regendum suscepistis, quod magnopere corrigendum est, quia Christianae religioni omnimodis contrarium est. Dicitur enim quod viri ita libere et publice uxo res suas uxoribus aliorum commutant [(34) 5Kb] , sicut [Col. 0179A] quilibet equum equo, aut quamlibet aliam rem re alia ab illo commutat; aut pro libitu et sine ratione relinquunt. Quod quam malum sit, omnis qui Christianam legem novit, intelligit. Si igitur excellentia vestra divinarum Scripturarum sententias quae huic infami negotio obviant per se legere non valet, praecipite episcopis et religiosis clericis qui in vestro regno sunt ut eas vobis edicant, quatenus, eis cognitis, quo studio vobis invigilandum sit, ut hoc malum corrigatur, cognoscatis. Item dicitur episcopos in terra vestra passim eligi, et sine certo episcopatus loco constitui, atque ab uno episcopo episcopum sicut quemlibet presbyterum ordinari. Quod nimirum sacris canonibus omnino contrarium est; et eos qui taliter instituti sunt aut ordinati, cum suis ordinatoribus [Col. 0179B] ab episcopatus officio deponi praecipiunt. Episcopus namque, nisi certam parochiam et populum cui superintendat, habeat, constitui secundum Deum non potest, quia nec in saecularibus nomen vel officium pastoris habere valet, qui gregem quem pascat non habet. Honor quoque episcopalis non parum vilescit, dum is ad pontificatum assumitur qui ordinatus, quo divertat vel cui per episcopale ministerium certo praesideat, nescit. Minus quoque quam a tribus episcopis ordinari non debet, cum propter multas alias et rationabiles causas, quas epistolaris brevitas non admittit, tum ut fides, vita et sollicitudo ejus qui invigilare debet, idoneis et legalibus testibus comprobetur. Precor itaque, hortor et moneo quatenus excellentia vestra operam det ut [Col. 0179C] ista in regno suo corrigantur, quatenus merces, quam a Deo pro aliis bonis expetitis [611 1Kb] , pro istis vobis augeatur. Caeterum, si quid in vobis aut in his quos regere suscepistis quod ullatenus voluntati Dei adversari queat, perpenderitis, sollicite emendare satagite, [Col. 0180A] ut cum de terreno regno transieritis [612 1Kb] ad coeleste regnum veniatis. Amen. De fratre nostro Cornelio, quem sibi celsitudo vestra mitti rogavit, dico quia ita occupatus est circa servitium patris sui, ut nec ab eo queat sine periculo vitae illius separari, nec eum, qui jam senio confectus est, secum ullatenus ducere.



EPISTOLA CXLVIII [613 1Kb] . ANSELMI AD ODONEM MONACHUM.

Ut non deserat munus sibi commissum ob ingravescentem aetatem.

ANSELMUS archiepiscopus fratri charissimo ODONI, monacho et cellerario [614 1Kb] , salutem, et benedictionem Dei et suam.

Dicitur quod quia sentis aetate et aegritudine finem [Col. 0180B] tuum propinquare, ideo vis obedientiam tuam, in qua hactenus Deo et conventui ecclesiae in qua vivis deservisti, deserere. Notum tamen volo esse dilectioni tuae quia hoc consilium non est ex bona [615 1Kb] parte. De malis enim operibus debemus agere poenitentiam, et ea relinquere ante mortem, ne in illis inveniat nos ultima dies. In bonis vero operibus debemus perseverare usque in finem, ut in illis assumatur anima nostra de hac vita. De benefacientibus namque perseveranter dictum est: Qui perseveraverit usque in finem, hic [616 1Kb] salvus erit (Matth. X, 12), non de illis qui ante finem a bono opere deficiunt. Expedit igitur animae tuae, frater et fili charissime, ut in obedientia quam secundum posse tuum ad placitum Dei, in quantum cognoscere possumus, et ad [Col. 0180C] placitum abbatis tui et fratrum tuorum tenuisti, perseveres quandiu vita in te fuerit, et abbas tuus tibi jusserit, bono et laeto animo, sine omni rancore et murmuratione, ut etiam loquendo et disponendo aliquid de eadem obedientia emittas spiritum. Sic enim [Col. 0181A] eveniet tibi illa promissio quae perseverantibus usque in finem promittitur. Nec te terreat quia propter imbecillitatem corporis non vales modo [617 1Kb] ita efficaciter facere et curare quae facienda sunt in eadem obedientia, sicut olim faciebas in sanitate et juventute. Namque non exigit Deus a te ultra posse tuum. Nec te perturbent quaelibet adversitates, undecunque veniant, quibus te vult inimicus animae tuae vexare et fatigare, ut ante finem deficias et praemium perseverantiae perdas. Hortor igitur et precor quatenus hoc in corde tuo proponas et stabilias ut bonum opus, quod hactenus fideliter Deo adjuvante tenuisti, nequaquam, donec vivas, deseras, nisi hoc abbas tuus et fratres tui non tua importunitate, sed sua spontanea voluntate tibi praecipiant. Et certus esto quia [Col. 0181B] quanto majori difficultate, cum propter imbecillitatem tuam, tum propter quaslibet adversitates, obedientiam tibi injunctam facies [618 1Kb] , tanto majus praemium a Deo recipies. Oro Deum omnipotentem ut ipse cor tuum dirigat, et quantum in me est, benedictionem et absolutionem Dei tibi mando, frater charissime.



420 EPISTOLA CXLIX. ANSELMI AD THOMAM EBORACENSEM ARCHIEPISCOPUM.

Ecclesia ultra tres menses sine pastore non debet esse, unde ipsi praescribit ut VIII Idus Septembris Cantuariae se sistat ab eo consecrandum, et ne ipse electum episcopum S. Andreae de Scotia nondum consecratus consecrare praesumat.

ANSELMUS, archiepiscopus Cantuariae, THOMAE, electo archiepiscopo Eboracensis Ecclesiae, salutem.
[Col. 0182A]

Canonica auctoritas praecipit ut Ecclesia episcopatus ultra tres menses non maneat sine pastore. Quoniam autem regi placuit, consilio baronum suorum, et nostra concessione, ut vestra persona eligeretur ad archiepiscopatum Eboracae, non debet per vos terminus salubriter constitutus diutius differri. Unde miror quia post electionem vestram non requisistis ut consecraremini ad quod electi estis. Mando itaque vobis ut VIII Idus Septembr. sitis apud matrem nostram ecclesiam Cantuariensem, ad faciendum quod facere debetis, et ad suscipiendam consecrationem vestram. Quod si non feceritis, ad me pertinet ut ergo curam habeam et faciam quae pertinent ad episcopale officium in Eboracensi archiepiscopatu. Praeterea audivi quia vos, priusquam [Col. 0182B] consecremini, facere vultis, ut electus episcopus Sancti Andreae de Scotia apud Eboracum consecretur. [(35) 15Kb] Quod nec facere debetis, nec ego concedo, sed omnino interdico ne fiat, aut de illo, aut de aliqua persona quae in regimen animarum debet provehi ab archiepiscopo Eboracensi, quia non pertinet ad vos dare vel concedere alicui curam animarum, quam nondum accepistis. Vale.



EPISTOLA CL ANSELMI AD GOFFRIDUM

Virum probum a vitae integritate laudat, et a quo sibi caveat, monet, maxime ne aliorum facta discernens eos contemnat.

ANSELMUS, archiepiscopus GOFFRIDO salutem et benedictionem Dei, et suam.

[Col. 0182C] Juhel, nepos vester, mihi narravit vitam vestram [Col. 0183A] et rogavit me ex vestra parte ut vobis consulerem qualiter vivere deberetis. Sed cum audissem vitam vestram, non potui cogitare quid vobis possem addere in psalmis, in orationibus, in abstinentiis, in afflictione corporis, ultra hoc quod vos per gratia Dei incoepistis et facitis. Hoc itaque quod facitis, quandiu cum salute corporis vestri facere potestis, tenete. Si autem senseritis quod in aegritudinem vobis vertatur, tunc consulo ut sicut expedire cognoscetis, vos temperetis. Melius est enim ut cum salute corporis laeto animo aliquid faciatis, quam per aegritudinem ab his quae cum laetitia benefacitis, pro nihilo ducatis, neque alios qui hoc non faciunt, ullo modo contemnatis, aut eos esse minoris meriti apud Deum quam vos existimetis. Bonum enim est exercitium [Col. 0183B] corporis, sed multo magis amat Deus cor plenum pietate, dilectione, humilitate et desiderio perveniendi ubi possit et delectetur ipsum Deum videre. Omnipotens Deus vos doceat, et corroboret, et consoletur. Absolutionem Dei et nostram, si quid valet, ab omnibus peccatis vestris vobis mitto. Rogo, orate pro me.



EPISTOLA CLI [619 1Kb] . ANSELMI AD JOANNEM PRIOREM, ET CONGREGATIONEM BATENSEM.

Eos Dei domum et templum futuros, si matuam servent concordiam, et in minimis observantiam teneant.

ANSELMUS archiepiscopus JOANNI, priori, et toti congregationi Batensi servorum Dei benedictionem Dei, et suam, si quid valet.

[Col. 0183C] Dominus Joannes, lator praesentium, petiit a me ut fraternitati vestrae aliquam monitionem scriberem quae esset signum paternae dilectionis. Possum quidem breviter comprehendere quaecunque vitanda sunt, et quae appetenda dicendo: Declina a malo et fac bonum (Psal. XXXVI, 27); sed convenientius existimo ut de aliqua virtute nominatim religionem vestram admoneam. Hortor ergo ut pacem servare inter vos toto corde studeatis, quia dicitur de Deo: Factus est in pace locus ejus (Psal. LXXV, 5). Ita ergo domus et templum Dei vere eritis, si pacem inter vos constanter habueritis. Quam hoc modo assequi et servare poteritis, si unusquisque non intendat ut alius faciat suam voluntatem, sed ipse semper, servata [Col. 0183D] rectitudine et voluntate Dei alterius faveat voluntati. [Col. 0184A] Inter saeculares homines est contentio de propria singulorum voluntate, ut unusquisque [620 1Kb] dicat, non sicut tu vis, sed sicut ego volo; contentio vero [621 1Kb] monachorum est: Non secundum voluntatem meam fiat, sed secundum tuam. Nec debet unusquisque exspectare ut cum facit alterius voluntatem, ille sibi similiter faciendo retribuat, sed in hoc debet studere ut quidquid alius faciat, ipse nunquam a bono proposito suo deficiat. Est et aliud quod valde pacem et dilectionem inter fratres conciliat: si nullus aliquando fratri suo aliquid dicit de alio unde amicus ejus aliquo modo offendatur; sed semper, si potest, frater de fratre loquatur unde cor ejus ad dilectionem accedatur. Haec, fratres et filii mei charissimi, servate. De ordine quoque [Col. 0184B] vestro ita solliciti esse debetis, ut non in modico illum alicubi, vel aliquando, in secreto, vel in conspectu aliorum, violetis. Scriptum est enim: Qui modica despicit, paulatim decidet (Eccli. XIX, 1). Si ergo coram Deo vultis proficere, nunquam minima mandata velitis despicere. Sicut autem qui modica despicit, paulatim decidit, sic qui modica non despicit, non dico paulatim, sed efficaciter proficit. Fratres, facite ut possitis dicere cum Propheta : Anima mea in manibus meis semper (Psal. CXIII, 15). In omnibus enim operibus vestris debetis considerare quasi anima sit in manibus vestris semper; quia quidquid unusquisque faciet, hoc anima ejus recipiet. Omnipotens Deus vos ab omni malo custodiat, et absolutos ab omnibus peccatis in bonis operibus [Col. 0184C] vos perseverare faciat. Amen. Precor ut oretis pro me.



421 EPISTOLA CLII [622 1Kb] ANSELMI AD PASCHALEM II PAPAM.

Ut non mittat pallium arehiepiscopo Eboracensi nondum consecrato, nec Londoniensi episcopo, qui illud nunquam habuit, ne Ecclesiae Cantuariensis primatus a sua dignitate excidat, quod pati neutiquam potest. Inquirit et utrum regi Teutonicorum permittat dare investituras, sicut rex Angliae audierat.

Domino et Patri diligendo et reverendo PASCHALI, summo pontifici, ANSELMUS, servus Ecclesiae Cantuariensis [623 1Kb] , debitam obedientiam cum fidelibus orationibus.

Quoniam fortitudo et directio Ecclesiarum Dei [Col. 0184D] maxime, post Deum, pendet ex auctoritate paternitatis [Col. 0185A] vestrae, quando ratio exigit, ad ejus libenter recurrimus auxilium et consilium. Archiepiscopus Eboracensis, Gerardus nomine, migravit de hac vita, et alius, Thomas nomine, loco ejus electus est. De quo rumor est quia quaeritur ei pallium antequam sit consecratus et mihi faciat professionem secundum antiquam consuetudinem antecessorum meorum et suorum. Haec est igitur summa precum mearum in hac re, ut antequam consecretur, et mihi debitam obedientiam, sicut dixi, profiteatur, et hoc factum esse litteris nostris cognoscatis, a vestra excellentia pallium non suscipiat. Quod non idcirco dico quod illi pallium invideam, sed quoniam quidam autumant, et etiam procurant, ut si hoc a vobis concessum fuerit, confidant se professionem debitam [Col. 0185B] mihi posse denegare. Si enim hoc contingat, scitote quia Ecclesia Angliae scinderetur; et secundum sententiam Domini, dicentis: Omne regnum in se ipsum divisum, desolabitur, desolaretur, et rigor apostolicae disciplinae in ea non parum debilitaretur. Ego quoque nullatenus remanerem in Anglia. Non enim deberem aut possem pati ut, me in ea vivente, primatus Ecclesiae nostrae destrueretur. Hoc ipsum et eodem affectu suggero reverentiae vestrae, quia de Londoniensi episcopo pallium petitur, quod nunquam habuit, ut scilicet ad hoc nullatenus assensum praebeat. Quidam namque concinnant sub hac specie boni, primatus Cantuariae dignitatem (quemadmodum non oportet) humiliare. Misi sanctitati vestrae hoc anno, [Col. 0186A] post Pentecosten, litteras per Bernardum servientem domini Petri, camerarii vestri, quod rex Angliae conqueritur quod sustinetis regem Teutonicum dare investituras Ecclesiarum sine excommunicatione, et ideo minatur se sine dubio resumpturum suas investituras, quoniam ille suas tenet in pace. Videat igitur prudentia vestra sine dilatione quid inde agere debeatis, ne, quod tam bene aedificastis, irrecuperabiliter destruatur Rex enim noster diligenter inquirit quid de illo rege faciatis. Oramus Deum ut nos laetificet de diuturna vestra prosperitate.





EPISTOLA CLIII. [624 1Kb] PASCHALIS PAPAE AD ANSELMUM.

Praecedenti respondet se nullatenus dignitati ejus Ecclesiae derogaturum, nec usquam tolerasse a rege [Col. 0186B] Teutonico dari investituras.

PASCHALIS episcopus, servus servorum Dei, fratri ANSELMO, Cantuariensi archiepiscopo, salutem et apostolicam benedictionem.

Litteras dilectionis tuae recepimus, etc. Vide in Paschali II ad an. 1118.



EPISTOLA CLIV. ANSELMI AD WILLELMUM ABBATEM BECCENSEM.

Vota nuncupata ante monasticam professionem in praelati manent dispositione.

ANSELMUS Beccensis, modo minister Ecclesiae Cantuariensis, dilecto dilectori suo reverendo abbati WILLELMO [(36) 6Kb] Beccensi, salutem.

[Col. 0187A] De voto monachi de quo nostrum vultis audire consilium, qui antequam ad nostrum ordinem veniret, vovit se nunquam amplius vinum bibiturum, hoc mihi videtur esse faciendum quod fit a majoribus nostri ordinis, et maxime apud Cluniacum, videlicet ut hujusmodi vota, quae fiunt sine promissione fidei et sacramento, in voto monachici ordinis, in quo homo quidquid ad se pertinet et seipsum totum Deo offert, judicentur esse completa, et sit in dispositione praelati vel ea servare rationabiliter vel mutare. Vos autem huic monacho, de quo loquimur, potestis, si placet, ad tempus concedere ut quod incoepit faciat. Quod si quando intellexeritis non expedire, praecipite illi ut faciat fidenter quod faciunt communiter fratres.


[Col. 0187B]
EPISTOLA CLV [625-6 1Kb] . ANSELMI AD THOMAM ARCHIEPISCOPUM EBORACENSEM.

Universis archiepiscopi muniis interdicit ante promissam sibi fidelitatem pro more veteri.

ANSELMUS, servus Ecclesiae Cantuariensis, THOMAE archiepiscopo.

Tibi, Thoma, in conspectu [(37) 3Kb] omnipotentis Dei, ego Anselmus archiepiscopus Cantuariensis, totius 422 Britanniae primas, loquor loquens ex parte ipsius Dei; sacerdotale officium, quod meo jussu in paroecia [627 1Kb] mea per suffraganeum meum suscepisti, tibi interdico atque praecipio ne de te aliqua cura pastorali ullo modo praesumas intromittere, donec a rebellione, quam contra Ecclesiam Cantuariensem incoepisti, discedas, et ei subjectionem quam antecessores tui, Thomas videlicet et Gerardus archiepiscopi [Col. 0188A] ex antiqua antecessorum consuetudine professi sunt, profitearis. Quod si in his quae coepisti magis perseverare quam ab iis desistere delegeris, omnibus episcopis totius Britanniae [628 1Kb] sub perpetuo anathemate interdico ne tibi ullus eorum manus ad promotionem pontificatus imponat; vel si ab externis promotus fueris, ne pro episcopo vel in aliqua Christiana communione te suscipiant [629 1Kb] . Tibi quoque, Thoma, sub eodem anathemate ex parte Dei interdico ut nunquam benedictionem episcopatus Eboracensis suscipias, nisi prius professionem, quam antecessores tui Thomas et Girardus Ecclesiae Cantuariensi fecerunt, facias. Si autem episcopatum Eboracensem ex toto dimiseris, concedo ut officio sacerdotali, quod jam suscepisti [630 1Kb] , utaris.


[Col. 0188B]
EPISTOLA CLVI [631 1Kb] . ANSELMI AD WILLELMUM ABBATEM ET CONGREGATIONEM BECCENSEM.

Se nihil habere illis antiquius, eorumque obliturum non esse, nisi cum desierit esse.

Dominis et fratribus charissimis et desideratissimis domno [632 1Kb] abbati WILLELMO, et sanctae congregationi Beccensi, sub illo Deo servienti, frater ANSELMUS, dictus archiepiscopus, superna semper gratia et benedictione ad bona semper dirigi, et a malis defendi.

Si cor meum dilectioni vestrae de vobis plene exponere volo, magna charta non sufficiet, et si breviter dicere propono, nequaquam affectum meum satiat. Sed in hac dubietate consolatur me vestra conscientia, qua mihi conscii estis quantum semper [Col. 0189A] vos et quam veraciter dilexerim, et quot et quantum de vobis desideraverim, et aliquid, quandiu vobiscum sum conversatus, vos proficere studuerim: et si non omnes hoc experimento, quia Deus numerum auxit postquam a vobis discessi, cognoscitis, ab illis qui sciunt et experti sunt, discite. Hoc itaque nullatenus charitati vestrae sit dubium quia sicut dilexi radicem, sic et ramos, quantumcunque [633 1Kb] multiplicentur, et omnes filios matris meae, et primogenitos et post me genitos, velut fratres uterinos [634 1Kb] in corde meo amplector et amo. Omnes igitur precor et obsecro ut mei memoria et dilectio in cordibus eorum qui eam habuerunt non tepescat, et in mentibus eorum qui me non noverunt, accendatur et perseveret. Quamvis enim corpore sim vobis absens, nidum [Col. 0189B] tamen meum, ecclesiam dico Becci, cum omnibus pullis suis mecum porto semper in corde meo, et eam in orationibus, et in omni bono desiderio meo, si quid haec sunt, repraesento Deo. De me ergo precetur vos charitatis vestrae sinceritas, et inspiret superna pietas ut orationum vestrarum pro me non deficiat assiduitas. Quamvis animae vestrae flagrent bono desiderio, quia tamen benevolentes non fastidiunt audire quod amant, precor, obsecro, moneo, consulo, quatenus ad meliora semper vos [635 1Kb] extendatis, et nunquam ab his ad quae Deus vos provexit, deficiatis. Mutua dilectio secundum Deum in vobis semper ferveat, pax et concordia, servata veritate, in vestris mentibus assidue maneat; humilis obedientia in omnibus actibus vestris Deo placeat, studium [Col. 0189C] religionis et excludendi a vobis vitium exardescat. Haec invicem monete, haec indesinenter tenete. Hoc oro, hoc opto, hoc desidero de vobis; hoc ipse, a quo est omne bonum, cum sua plena et perpetua benedictione det vobis. Amen.



EPISTOLA CLVII [636 1Kb] . ANSELMI AD QUAMDAM DOMINAM.

ANSELMUS, Dei ordinatione archiepiscopus Cantuariensis, ad quamdam dominam [637 1Kb] , mundum, non Christum contemnere, et Christum plus quam mundum diligere.

Libentissime, si possem, tecum loquerer, soror vere mihi [638 1Kb] in Deo dilecta, quia charitas qua omnem hominem volo salvum fieri et officium mihi [Col. 0189D] injunctum exigunt a me ut te fraterno [639 1Kb] et paterno [Col. 0190A] affectu diligam, et per eamdem dilectionem sollicitudinem de salute animae tuae geram. Sed quoniam in nobis non evenit [640 1Kb] opportunitas colloquendi, incumbit mihi necessitas scribendi quem animum de te habeam et quid de te desiderem.

Obsecro igitur te ut non contemnas dilectionem qua te propter Deum et honorem Dei et ad [641 1Kb] salutem tuam diligo, neque rejicias consilium meum. Si enim mihi acquiescere volueris, certa esto quia valde tibi in fine placebit, et erit super te gaudium magnum angelis Dei. Si vero nolueris, scito quia nimis tibi displicebit, et inexcusabilis eris in districto judicio Dei. Audivi, soror mea, quia diu portasti habitum sanctae conversationis; quem quomodo reliqueris, quidve passa sis, vel quid feceris, non latet, [Col. 0190B] sed multum apertum est.

Considera igitur jam nunc, charissima, quantum distent viriles amplexus et carnalis delectatio ab amplexibus Christi, et a delectatione castitatis et cordis munditia: amplexus quidem Christi dico non corporales, sed quales per amorem et desiderium ejus inter bonam conscientiam facit anima familiaris ejus. Considera, inquam, quae sit differentia inter has duas delectationes : non loquor nunc de legitimo conjugio. Considera, inquam, quanta sit in spirituali delectatione munditia, quanta sit in carnali immunditia; quid spiritalis promittat, et quid carnalis minetur: quanta sit in spiritali spes, et quam delectabilis exspectatio Christi; quanta etiam in hac vita securitas et consolatio, quantus sit in carnali timor [Col. 0190C] judicii Dei, quanta etiam in praesenti vita est confusio. Cogita quale sit Christum sponsum, coelestis regni dotem promittentem, contemnere; et hominem mortalem, nonnisi corruptionem et contemptibilia dantem et pollicentem, Filio Dei, Regi regum, praeponere. Certe ille Rex regum concupivit speciem tuam, ut sponsae legitimae.

Qualiter autem ille, quem scis, carnis tuae pulchritudinem appetiverit, soror mea, quomodo dicam? femina nobilis, quomodo dicam? Sponsa Dei, virgo fueras electa, et Deo habitu et conversatione assignata. Quid dicam modo te esse, filia mea? Deus scit. Non ita loquor, ut gaudeam de confusione tua, sed ut gaudeat Deus et congaudeant [642 1Kb] angeli de [Col. 0190D] conversione et salubri poenitentia tua. Quid ergo [Col. 0191A] dicam? Si non dico, forsitan non animadvertis; si dico, forsitan irasceris. De electa, et signata, et sponsa Dei, quid facta es? Erubescat esse nobilitas tua quod erubescis audire, et ego, propter nobilitatem et dilectionem, erubesco dicere. Ecce, filia charissima, si haec proponis in conspectu tuo, quantus dolor debet esse [643 1Kb] in corde tuo de tanto et tam gravi casu tuo! Si enim vehementer doles, condolendo tibi valde gaudeo; si vero non doles, non est unde gaudeam, sed multo magis 423 doleo. Nam si doles, adhuc salutem tuam spero [644 1Kb] ; si autem non doles, quid nisi damnationem tuam exspectare queo?

Impossibile namque est te ullo modo posse salvari, nisi ad habitum et propositum abjectum [645 1Kb] redieris. [Col. 0191B] Quamvis enim ab episcopo sacrata non fueris, nec coram ipso professionem legeris [(38) 4Kb] , hoc solum tamen est manifesta, et quae negari non potest, professio, quia publice et secrete habitum sancti propositi portasti, per quod omnibus te videntibus Deo dicatam te esse, non minus quam professionem legendo, affirmasti. Nam antequam fieret ista nunc [646 1Kb] usitata monachici propositi professio et sacratio, multa millia utriusque sexus hominum solo habitu se ipsius esse propositi profitentia, celsitudinem et coronam consecuta sunt. Et qui tunc habitum sine ipsa professione et sacratione assumptum rejiciebant, apostatae judicabantur. Inexcusabilis ergo es, si deseris sanctum propositum quod diu habitu et conversatione professa es, quamvis protessionem [Col. 0192A] nunc usitatam non legeris, et ab episcopo con consecrata non fueris. Certe, filia charissima, adhuc te exspe ctat Dominus, creator et redemptor tuus: rex illi qui concupivit speciem tuam, ut esset legitimus sponsus tuus, adhuc te exspectat et revocat, ut sis legitima [647 1Kb] sponsa ejus, et si non virgo, saltem casta. Scimus enim plures sanctas mulieres, quae post amissam virginitatem plus placuerunt Deo, et magis illi familiares fuerunt per poenitentiam in castitate, quam plures aliae, quamvis sanctae, in virginitate.

Redi ergo, mulier Christiana, redi ad cor tuum, et considera quem potius debeas diligere, cui potius adgaerere, illi qui te ad tantam honestatem elegit, eligendo vocavlt, vocando habitu sponsali sibi assignavit, [Col. 0192B] et adhuc, quamvis contemptus et rejectus, exspectat et revocat; an illi per quem, ut mitius dicam, in hoc in quo te vides dejectam de tanta celsitudine cecidisti; praesertim cum ipse te jam, sicut puto, contemnat, aut sine dubio contempturus et deserturus sit. Et utinam sic vos invicem contemnatis, ut vos Deus non contemnat; sic vos invicem deseratis, ut vos Deus non deserat; sic vos invicem rejiciatis, ut vos Deus a facie sua non projiciat; sic ab invicem avertamini, ut ad Deum convertamini. Certe melius et valde honorabilius est et illi et tibi ut ab illo sis contempta quam retenta, quia quandiu eris ejus retenta, procul dubio, ut de illo nunc taceam, tu eris Dei contempta; et si, contempta ab illo, propter Deum illum contempseris, [Col. 0193A] utique non contempta, sed suscepta et dilecta Dei eris, velut ejus sanguine proprio redempta.

Intende, filia, cujus salutem desidero; intende benignitatem ejus qui contemptus a te contemnentem revocat, ut te in regalem suum thalamum non terrenum, sed coelestem introducat. Intende et concute cor tuum, dole vehementer casum tuum. Rejice et conculca saecularem habitum quem assumpsisti, et resume habitum sponsae Christi quem projecisti. Nullatenus enim te cognoscet Christus aut suscipiet, nisi in illo habitu quo te sibi signavit et quo te ejus sponsam esse publice et secreto es testata. In hoc habitu redi tu ad benignitatem ejus. Ingere te opportune in conspectu ejus. Accusa [648 1Kb] [Col. 0193B] tu ipsa conscientiam tuam, lava lacrymis culpam tuam. Ora eum infatigabiliter, adhaere illi inseparabiliter: misericors est, non te rejiciet; sed potius gaudens de reditu tuo, te benigne suscipiet. Si hoc feceris, gaudium erit de te in coelo et in terra, omnibus sanctis angelis et hominibus cognoscentibus. Si vero hoc facere contempseris, omnes tibi adversi erunt, et ego et Ecclesia Dei faciemus quod de tali re faciendum intelligimus. Omnipotens Deus visitet [Col. 0194A] cor tuum et infundat in te amorem suum, filia charissima.



EPISTOLA CLVIII. DE NUPTIIS CONSANGUINEORUM.

Habetur parte I Operum, col. 537.



EPISTOLA CLIX. ANSELMI AD WILLELMUM ABBATEM.

De moto altari iterum consecrando.

Domino et amico charissimo, reverendo abbati WILLELMO, ANSELMUS, servus Ecclesiae Cantuariensis, salutem.

Quando respondi [(39) 2Kb] ad quod quaesivistis de altari et de ecclesia, ita erat cor meum quadam sollicitudine gravatum ut non possem intendere iis [Col. 0194B] quae dicebam, et nuntius vester ita festinabat, ut in aliud tempus hoc differre non possem. De quo quidem neque in decretis neque in canonibus memini me aliquid legisse, sed a quodam episcopo audivi quod in decretis Eugenii papae legitur altare motum [(40) 2Kb] iterum consecrandum. De his cum domino papa Urbano locutus sum, assistentibus quibusdam epicopis. Sed papa dicebat mensam altaris motam [(41) 2Kb] nec reconciliandam, nec iterum consecrandam, nec [Col. 0195A] amplius in altare reputandam. Alii vero dicebant tuntum reconciliandam, nullam tamen auctoritatem ostendentes. In hoc autem omnes concordant quod, violato principali, tota ecclesia cum altari iterum consecranda est, nec ecclesia consecranda est sine consecratione altaris, aut principalis, aut alicujus alterius in eadem ecclesia. In his autem omnes conconcordant cum quibus locutus sum, excepta altaris mensa. Item si aliqua pars ecclesiae destructa reficitur, aut nova sit altari immoto, aqua tantum ab episcopo benedicta aspergendam dicunt. Ratio autem quam a me quaesivistis, haec mihi videtur super his: Altare non fit propter ecclesiam, sed ecclesia propter altare; et ideo, violato principali altari, jam non videtur esse ecclesia: quia non est illud [Col. 0195B] propter quod ecclesia construitur et consecratur. Quapropter cum illud fit novum, recte videtur cum eo consecrari per quod recipit ut sit ecclesia. De moto altari iterum consecrando haec quoque mihi ratio videtur: altare vicem fidei Christianae tenet ut, sicut non nisi in altari sacrificium nostrum offerimus, ita non nisi recta fide sacrificia bonorum operum offeramus, si et Deo placere volumus. Sicut igitur fides mota a suo fundamento, quod est Christus, et a sua stabilitate, jam non est fides, ita altare motum a suo fundamento jam non est altare; sive quod de eadem materia totum, sive de alia fiat altare novum et aliud quod fuerat, altare videtur ideo consecrandum. Propter nanc rationem cavendum [Col. 0195C] existimo ne altare gestatorium consecretur sine fundamento, quod multi custodiunt, et fere ubique custoditur, quamvis in Northmannia, cum ibi eram, non servaretis, sed nudi lapides nusquam affixi consecrarentur. Quod ego non damno, nec tamen facere volo. Ex his quae dixi sequitur quia si tota ecclesia nova fiat, altari sine violatione manente, quoniam sine consecratione altaris alicujus consecrari non debet, aut altare aliquod est ibi renovandum, ut simul cum ecclesia consecretur, aut aqua ab episcopo ad hoc benedicta intus et exterius simpliciter aspergatur. Quae facienda de his dixerim, ex ore et usu aliorum didici; rationem vero eamdem alios habere non nego, sed ego a nullo accepi. Quapropter quod per me, vel per alios sentio, sanctitati vestrae [Col. 0195D] postulatus simpliciter insinuo, donec vobis certius aut melius patefiat. Valete.





424 EPISTOLA CLX HILDEBERTI EPISCOPI CENOMANENSIS AD ANSELMUM.

HILDEBERTUS episcopus ANSELMO, Cantuariensi archiepiscopo.

Familiare est sapienti tolerare nescientem, hinc est quod inscientiam [649 1Kb] meam aperire non timeo [650 1Kb] , quia erat cum sapiente colloquium. Eam [651 1Kb] ni fallor, et scientia vestra erudiet, et charitas supportabit. [Col. 0196A] Felicem me, inquam, si meruissem vel praesens instrui, vel tanquam familiaris epistolam suscipere destinatam. Hoc autem mihi locus invidet, nec aliter salutationis indulsit obsequia nisi prius orbis dimidium consultarem, oportet enim maris et acris explorare clementiam [652 1Kb] si quem [653 1Kb] judicamus in Anglia salutandum. Caeterum incommoda separationis charitatis copula supplentur, quae neminem patitur esse vobis [654 1Kb] absentem, neminem non familiarem. Ea nihil est diffusius; par enim latitudo est et charitatis et mundi. Charitas amplectitur quidquid Oceanus. Charitas in sacrario dilectionis et amicum colligit in Deum, et inimicum propter Deum. Eadem diligere non desinit, cum diligi desinatur [655 1Kb] . Omnes habet praesentes, omnes affines; quibus non [Col. 0196B] potest obsequio, subvenit affectu. Absit igitur ut publicum charitatis beneficium maris mihi fluctibus auferatur, cum scriptum sit: Aquae multae non potuerunt [656 1Kb] exstinguere charitatem. Facile est enim ut diversi cultores littoris charitas uniat, quae unam rempublicam terram fecit et coelum. Hujus itaque fiducia, injecta est mihi praesumptio inquirendi atque postulandi id quod impensum non minuet erogantem. Si votorum summa quaeritur, sequens illam pagina declarabit. Apulorum [657 1Kb] relationibus didici vos in concilio Barensi sermonem habuisse de Spiritu sancto, quem calumniosa Graecorum versutia a Filio minime procedere fabulatur. Quod igitur adversus hanc illorum dementiam in praefato promulgasti [658 1Kb] [Col. 0196C] Concilio, succincto tractatu deprecor adnotari. et quae [659 1Kb] ipsi Latinorum Patrum testimonia non suscipiunt. His auctoritatibus opus flagitatum munire non taedebit, quas Graeca calliditas, et suas fateatur et nostras. Magna quidem, beate Pater, postulo, sed quae pariter et suscipienti proficiant et danti. Nobilis enim possessio est scientiae, quae distributa suscipit incrementum: et avarum dedignata possessorem, nisi publicetur, elabitur. Conservet nobis Dominus sanctitatem vestram, et videant vos oculi mei antequam moriar.





EPISTOLA CLXI. EJUSDEM AD ANSELMUM.

HILDEBERTUS episcopus ANSELMO, Cantuariensi archiepiscopo.

[Col. 0196D] Et dies laetus et vultus solemnes cum tuo tractatu mihi pariter accesserunt. Susceperam prius benedictionem tuam servus ego, servus tuus, et egi [660 1Kb] gratias Deo et tibi devotus affectus [661 1Kb] meus. Humanum quidem fuit subvenire proximo per compassionis affectum, sed divinum fidem defendere catholicam per inhabitantem in te Spiritum sanctum: utrumque autem operatus est unus atque idem Spiritus, volens tibi virtutum exuberare gratiam, quem suae processionis a Filio defensorem reservabat; in [Col. 0197A] malevolam enim animam non poterat introire sapientia, nec habitare in corpore subdito peccatis. Unde dignum fuit ut advocatus veritatis exemplum praetenderet religionis. Talis propterea pastoralibus excubiis congruebat, cui nihil deesset ad plenitudinem justitiae, nihil ad integritatem doctrinae. Beatum sane pectus quod virtutum conventus reverendum sibi penetrale consecravit. Inde velut ex adytis divina prodeunt oracula, nihilque aliud sacra labia [662 1Kb] profitentur quam coelestis interpretem voluntatis. Eorum me saepius recordantem stupor opprimit; et dum singula diligenter intueor, omnia Spiritui sancto confiteor ascribenda, cum Psalmista dicens: A Domino factum est istud et est mirabile in oculis nostris (Psal. CXVII, 23). Vicem mihi, Pater sancte, rependes, [Col. 0197B] si tuarum participem me feceris orationum. Vale.





EPISTOLA CLXII. EJUSDEM AD ANSELMUM.

HILDEBERTUS episcopus ANSELMO, Cantuariensi archiepiscopo.

Flabellum tibi misi, congruum scilicet propulsandis muscis instrumentum. Est etiam quod in munusculo nostro te interpretari oporteat. Attende ergo quibus muscis immolantes Domino sacerdotes gravius infestentur, quibus frequenter impediantur salutaria altaris officia. Mille sunt occursantium phantasmata cogitationum, mille diaboli suggestiones, [Col. 0197C] mille mortalium tentationes animorum, quae dum se sacrificantium mentibus inopino [663 1Kb] ingerunt illapsu, dum eas ad alia atque alia cogitanda abstrahunt, dum haereticam moliuntur inducere pravitatem, quid aliud faciunt quam velut quaedam muscae sacrificantes altaris ministros infestant et impediunt? Talium portenta muscarum patriarcha noster Abraham propulsanda praesignavit cum a sacrificiis aves abegerit incursantes; scriptum est enim: Descenderunt volucres super cadavera, et abigebat eas Abraham. Dum igitur destinato tibi flabello descendentes super sacrificia muscas abegeris, a sacrificantis mente supervenientium incursus tentationum, catholicae fidei ventilabro exturbari oportebit. Ita fiet ut quod susceptum est ad usum, mysticum tibi praebeat [Col. 0197D] intellectum. Et quoniam praefatae volucres super sacrificia tantum descendisse leguntur, non etiam coeptum interrupisse officium, sacerdotes Christi tentationes quas perferunt ita docentur abigere, ut a sacramentis altaris talis eos lapsus non cogat abstinere. Hic enim defectus infirmitas est quae virtutem perficiat, non quae virtutis opera in irritum deducat.


[Col. 0198A]
EPISTOLA CLXIII [664 1Kb] . ANSELMI AD GELDUINUM ABBATEM AQUICINENSEM.

ANSELMUS, servus Ecclesiae Cantuariensis, GELDUINO, reverendo abbati Aquicinensis coenobii salutem.

Unde reverentia vestra me consuluit, paucis respondebo. Quaeritis utrum vobis liceat decimas ad ecclesiam vestram pertinentes de manu laicorum eas tenentium emere. Licet utique vobis secundum concessionem apostolici ab aliis [665 1Kb] redimere quaecunque ecclesiastica episcopali donatione in jus ecclesiae vestrae devenerunt. Nec quantum in vobis est concedere debetis ut aliquis laicus decimas vel ecclesias aut altaria in feudum de vobis teneat. De [Col. 0198B] hoc quod quaeritis [666 1Kb] utrum spernendum an suscipiendum sit, si quivis [667 1Kb] hominum aliquid ecclesiasticum, vobis scientibus, sed neque verbo neque munere rem ordientibus, ad opus ecclesiae vestrae redimere voluerit, mihi videtur quod per consilium et donationem episcopi licite hoc [668 1Kb] suscipere potestis. De depositis propter Simoniacun crimen, 425 unde me consuluistis, videtur mihi quod nullus abbas sua auctoritate eos potest restituere, etiamsi ad monachicum ordinem conversi fuerint. Quod autem quaeritis si quovis alio crimine praeter homicidium clerici conversi a sacerdotio debent arceri, facile nunc determinare quibus criminibus arceri debeant non praesumo, ne misericordia quae multis rationibus in eadem culpa aliis impenditur, aliis negatur, [Col. 0198C] mea sententia cui debeat impendi obstrui videatur, aut cui non debet impendatur. Quod certius judicatur quando de nominato [669 1Kb] crimine publico vel occulto et de nota persona agitur. Porro quod de ecclesiasticis rebus vobis responderi epistolari brevitate poscitis, nec tempus nec opportunitatem habeo satisfaciendi vestrae petitioni, nec puto breviter hoc posse fieri. Excommunicatos non consulo ut monachos faciatis, nisi praemissa absolutione sui episcopi. Vale.





EPISTOLA CLXIV.

Haec et sequentes epistolae habentur infra in Historia Novorum Eadmeri.

Reverendissimo. . . ANSELMO archiepiscopo WOLSTANUS, [Col. 0198D] Wigornensis episcopus, etc.

Novit prudentia vestra, etc.





EPISTOLA CLXV.

ANSELMO, Dei gratia Anglorum archiepiscopo, clerus et populus oppidi Wataferdiae cum rege MURCHETACHO, et episcopo DOFNALDO, etc.

Pater sancte, etc.


[Col. 0199A]
EPISTOLA CLXVI.

Domino . . . Summo pontifici URBANO frater ANSELMUS, servus Ecclesiae Cantuariae, etc.

Novimus, Domine, etc.





EPISTOLA CLXVII.

PASCHALIS episcopus, servus servorum Dei, venerabili fratri ANSELMO, Cantuar. archiep., etc.

Adversus illam. etc.





EPISTOLA CLXVIII.

PASCHALIS episcopus, servus . . . ANSELMO Cantua riensi, etc.

Suavissimas dilectionis, etc.




[Col. 0199B]
EPISTOLA CLXIX.

PASCHALIS episcopus, servus . . . ANSELMO Cantuariensi, etc.

Fraternitati tuae, etc.



EPISTOLA CLXX.

Domino . . . ANSELMO Cantuar . . . illius devotissimus famulus, etc.

Considerata, etc.





EPISTOLA CLXXI.

PASCHALIS episcopus, servus etc. Cantuariensi archiep. ANSELMO, etc.

De illata tibi, etc.


[Col. 0199C]
EPISTOLA CLXXII.

Vir quidam non contemnendae auctoritatis sancto Anselmo haec scribit.

Charissime Pater et Domine, etc.





EPISTOLA CLXXIII.

Reverendissimo ANSELMO Cant. etc. HENRICUS, Dei gratia rex Anglorum, etc.

Venerabilis Pater non tibi, etc.



EPISTOLA CLXXIV.

Suo charissimo Domino HENRICO, glorioso regi Anglorum, ANSELMUS, etc.

Quod vestra magnitudo, etc.



EPISTOLA CLXXV.

[Col. 0199D] ANSELMUS, etc., domino et amico ROBERTO, comiti de Mellento, etc.

Vos scitis, etc.




[Col. 0200A]
EPISTOLA CLXXVI.

HENRICUS rex, etc., ANSELMO archiep., etc. In die sancti etc.



EPISTOLA CLXXVII.

Suo charissimo domino HENRICO, etc., ANSELMUS, etc.

Gratias ago, etc.





EPISTOLA CLXXVIII.

HENRICUS rex Angl. ANSELMO archiep., etc.

De hoc quod, etc.





EPISTOLA CLXXIX.

HENRICUS rex Angl. ANSELMO Cantuar., etc.

Paternitati et sanctitati vestrae, etc.




[Col. 0200B]
EPISTOLA CLXXX.

PASCHALIS episcopus, servus, etc., fratri ANSELMO Cantuar, etc.

De presbyterorum, etc.



426 EPISTOLA CLXXXI.

PASCHALI domino summo pontifici, Anselmus, etc.

Non debeo etc.



EPISTOLA CLXXXII.

Domino PASCHALI summo pontifici, ANSELMUS, etc.

Quoniam robur, etc.



EPISTOLA CLXXXIII.

ANSELMUS archiep. RADULPHO episcopo Dunelmensi salutem.

Mandastis mihi, etc.




[Col. 0200C]
EPISTOLA CLXXXIV.

Dilectissimo . . . ANSELMO . . . archiepiscopo, THOMAS, Eboracae metropolis electus, etc.

Gratias ago vobis, etc.





EPISTOLA CLXXXV.

HENRICUS . . . rex . . . ANSELMO Cantuar., etc.

Mando vobis ut, etc.



EPISTOLA CLXXXVI.

ANSELMUS arch . . . THOMAE, electo, etc.

Mandastis mihi in, etc.



EPISTOLA CLXXXVII.

ANSELMUS archiep . . . THOMAE electo, etc.

Mandavi vobis, etc.





EPISTOLA CLXXXVIII.

THOMAS electus, etc., ANSELMO, etc.
[Col. 0200D]

Exstat duntaxat fragmentum hujus epistolae, quod incipit: Causam qua differtur sacratio mea, etc.



LIBER QUARTUS EPISTOLAS CONTINENS QUAE HACTENUS SUNT INEDITAE
(Ex ms. bibliothecae Cottonianae in Anglia.)





427 EPISTOLA PRIMA.

LANFRANCI AD LANFRANCUM ET GUIDONEM FRATRES.

Dilectissimis fratribus LANFRANCO et GUIDONI, frater LANFRANCUS, perpetuam a Deo benedictionem.

Quia divinitus, etc. Exstat inter epistolas Lanfranci quadragesima septima, Patrologiae tom. CL, col. 511.


[Col. 0201A]
EPISTOLA II. ANSELMI AD PASCHALEM PAPAM.

Domino reverendo, et Patri diligendo, PASCHALI summo pontifici, ANSELMUS, servus Ecclesiae Cantuariensis, debitam subjectionem, et orationum fidelitatem.

Quoniam de sedis apostolicae auctoritate pendent filiorum Ecclesiae directiones et consilia, idcirco ad vestrae paternitatis recurro praeceptum et consilium. Cur autem tantum distuli vestrae celsitudini aliquid scribere, postquam redii in Angliam, per latorem praesentium, si placet, poterit agnoscere. Mortuo rege Guillelmo, cujus violentia per triennium exsulavi ab Anglia, cum magno desiderio sum a domino meo rege Henrico, et a principibus ejus et ab Ecclesia [Col. 0201B] Anglorum revocatus, et cum magno gaudio susceptus. Qui postquam intellexerunt institutionem, quam audivi fieri in Romano concilio a venerabilis memoriae praedecessore vestro papa Urbano, ne scilicet aliquis susciperet investituram Ecclesiae de manu laici, et ne episcopus vel abbas homo ejus fieret, sensi et audivi quia nullo modo eam rex et principes ejus vellent suscipere. Qua de re mihi necessarium vestrae celsitudinis consilium exspecto. Quando Romae fui, ostendi praefato domino papae de legatione Romana super regnum Angliae, quam ipsius regni homines asseverant ab antiquis temporibus usque ad nostrum tempus Ecclesiam Cantuariensem tenuisse, quam necessarie ita esse oporteat, nec aliter nisi contra utilitatem Ecclesiae Romanae et Angliae fieri possit. [Col. 0201C] Rei autem hujus rationes praesenti nuntio ex quadam parte ut vobis referat injunximus. Legationem vero, quam usque ad nostrum tempus, secundum praedictum testimonium, Ecclesia tenuerat, mihi domnus papa non abstulit. Audivi tamen quod, dum eram pro fidelitate sedis apostolicae in exsilio, legationem ipsam archiepiscopo Viennensi vestra commendavit auctoritas. Quod quanta difficultate, imo impossibilitate plenum sit, intelligunt hi qui longum et periculosum intervallum maris et regnorum, Franciae scilicet et Burgundiae, inter Angliam et Viennam noverunt, ut scilicet archiepiscopus Viennensis Angliam, aut Angli Viennam pro suis causis frequentent. Quapropter supplex oro, servus et filius paternitatis vestrae, ne meo tempore Ecclesia, quae [Col. 0201D] mihi compatiendo multa adversa pro fidelitate Romanae Ecclesiae in paupertate me exsulante sustinuit, privetur ea dignitate quam ante me in antecessoribus meis se possedisse a vestra sede pronuntiat. Quando de Anglia exivi, erat ibi quidem professione sacerdos, non solum publicanus, sed etiam publicanorum princeps infamissimus, nomine Ranulphus, propter crudelitatem similem flammae comburenti, pronomine Flambardus; cujus flamma qualis sit, non in Anglia solum, sed in exteris regnis longe lateque innotuit. Hunc rex nuper defunctus contra voluntatem omnium religiosorum, contra omnem justitiam ad episcopatum sine omni ejus correctione sublimare me exsulante [Col. 0202A] praesumpsit. Qualis autem ante episcopatum vel post episcopatum in Simonia et in aliis criminibus exstiterit, chartae praesentis lator intimare poterit. Talis tamen pontifex, sicut ipse inordinate est, ubi non 428 debuit, consecratus, ita extra dioecesim suam ecclesias et personas sua sacratione contaminare non dubitavit. Hunc quando redii in Angliam, inveni captum a rege pro pecunia quam de ministeriis suis, velut publicanus, debebat male retenta, ut plena testatur regis curia, populo gaudente, velut de leone circumquaque vastante compresso. De quo, quando captus est, in audientia regiae curiae archiepiscopus ejus qui postea defunctus est, confessus est se illum non tenere pro fratre vel episcopo, et mentitum sibi esse omnia quae consecrandus promiserat. Qui audiens [Col. 0202B] reditum meum. auxilio meo sibi subveniri ut episcopo postulavit. Misi itaque ad eum quatuor episcopos cum praesentium portitore, dicens quia, si vellet se sic ad episcopatum accessisse ostendere ut tanquam episcopus tractari deberet, facerem ut libertatem hoc faciendi haberet; timebam tamen, fateor, maledictionibus populique lapidibus obrui, qui crudelitatem ejus cohibitam in libertatem inducerem. At episcopi in hoc, quia per eos quaesivi, eum sibi defecisse retulerunt. Qui postea clam de captione fugit in Northmanniam, ac inimicis regis domini sui sociatus, dominum piratarum, quos in mari misit, sicut pro certo dicitur, se constituit. De hoc quoniam Ecclesia sibi commissa, inter barbaros multis periculis exposita, diu pastore carere nequit, et de ecclesiis et [Col. 0202C] personis quos consecravit consilii vestri jussionem postulamus. Mortuo archiepiscopo Eboracensi postquam reversus sum, electus est in ejus locum episcopus Refordensis, vir admodum litteratus, et in ecclesiasticis disciplinis eruditus. In hac electione nos episcopi clero et populo ejusdem Ecclesiae assensum praebuimus. Quem valde desiderantem se vestro praesentare conspectui, ut pallii largitatione a vestra benignitate pro consuetudine honoraretur, rex pro quibusdam causis consilio principum suorum retinuit; atque ut illi pallium mittatis, celsitudinem vestram postulando impetrare desiderat. Cujus petitioni largitatem vestram favere, si preces nostras placet admittere, suppliciter flagitamus.




[Col. 0202D]
EPISTOLA III. VULSTANI EPISCOPI WIGORNIENSIS AD ANSELMUM.
[(42) 1Kb]

Reverendissimo ac beatissimo vitae sanctitate, et summae sedis dignitate praelato, ANSELMO archiepiscopo, VULSTANUS servorum Dei minimus, Wigorniensis Ecclesiae episcopus merito indignus, orationis obsequia, fideliaque ex charitate servitia.

De iis, unde nobis dignitas vestra scribere et nostrae parvitatis est dignata consilium quaerere, quantum recordari possumus, dicere non omittimus. Hanc denique unde consuluit causam ventilari nunquam audivimus, quia nullus aliquando existit, qui hanc Cantuariensi archiepiscopo potestatem adimere vellet, [Col. 0203A] et ne dedicationem propriarum duntaxat ecclesiarum publice faceret, defenderet. Exstant quippe et in nostra dioecesi altaria, et quaedam etiam ecclesiae in iis scilicet villis, quas Stigandus vestrae excellentiae praedecessor, haud tamen jure ecclesiasticae haereditatis, sed ex dono possederat saecularis potestatis, nostris et antecessoris nostri temporibus, nobis inconsultis, nec antea nec postea quidquam inde calumniantibus, utpote hanc specialem potestatem ejusdem metropolitani episcopi esse scientibus. Judicium tamen hinc agitatum, aut hoc ex jure sibi vindicatum aliquando minime audivimus, sed quod in nostra dioecesi eum fecisse libere agnovimus, in aliorum etiam facere posse credimus. Ecce, quantum inde reminisci aut scire potuimus, [Col. 0203B] prudentiae vestrae intimavimus. Jam quid faciendum sit, ipsa consideret. Valeat paternitas vestra, et oret pro nobis.



EPISTOLA IV. ANSELMI AD PASCHALEM PAPAM.
[(43) 2Kb]

Domino reverendo, et Patri diligendo, PASCHALI summo pontifici, ANSELMUS servus Ecclesiae Cantuariensis, debitam subjectionem, et orationum assiduitatem.

Postquam revocatus ad episcopatum redii in Angliam, ostendi decreta apostolica quae in Romano concilio praesens audivi, ne scilicet aliquis de manu regis aut alicujus laici ecclesiarum investituras acciperet, ut per hoc ejus homo fieret, nec aliquis haec transgredientem consecrare praesumeret. Quod audientes [Col. 0203C] rex et principes ejus, ipsi etiam episcopi et alii minoris ordinis, tam graviter acceperunt ut assererent se nullo modo huic rei assensum praebituros, et me de regno potius quam hoc servarent expulsuros, et a Romana Ecclesia se discessuros. Unde, reverende Pater, vestrum petii per epistolam nostram consilium, quam misi celsitudini vestrae per Guillelmum regis legatum. Sed quoniam responsi vestri litteras non accepi, adhuc per legatos nostros quos mitto cum charissimis fratribus et coepiscopis nostris, qui pro eadem re vestram sanctitatem adeunt, jam petitum iterum supplex per chartam sublimitatis vestrae certum peto consilium. Oramus Dominum nostrum Jesum Christum, ut vos conservet ad laudem et gloriam nominis sui et utilitatem Ecclesiae suae.



EPISTOLA V. ANSELMI AD HENRICUM REGEM ANGLORUM.
[Col. 0203D]

Glorioso domino suo HENRICO, gratia Dei, regi [Col. 0204A] Anglorum, ANSELMUS archiepiscopus, fidele servitium et fideles orationes.

Precor vos, mi charissime domine, ut dominum et regem et tutorem Ecclesiae Dei vobis commissae, ut audiatis intente planctum istius monachi de Micelei, et secundum quod intelligetis vos decere et Ecclesiae expedire, sentiat regiam et paternam vestram subventionem et consolationem. Ego vero, fidelissimus animae vestrae et corporis vestri, et veri honoris vestri, consulo vobis et obsecro ne, proponendo Ecclesiis Dei personas quales non debetis et aliter quam debetis, et consilio secundum quorum consilium non debetis, attrahatis, quod absit! iram Dei super vos. Certum enim est quia jam in aliquibus pravi et infideles, quantum ad animam vestram, [Col. 0204B] consiliarii, aliter quam oporteret vobis consuluerunt. Omnipotens Deus sic vobis det regere quae vobis commisit ut ipse vos regat et ab omni malo tueatur.



EPISTOLA VI. ANSELMI AD PASCHALEM PAPAM.

Domino reverendo, et Patri diligendo, PASCHALI summo pontifici, ANSELMUS servus Ecclesiae Cantuariensis, debitam subjectionem, et orationum assiduitatem.

Quanto studio mens mea sedis apostolicae reverentiam et obedientiam pro sua possibilitate amplectatur, testantur multae et gravissimae tribulationes cordis mei soli Deo et mihi notae, quas ab initio episcopatus 429 mei per quatuor annos in Anglia, et [Col. 0204C] per biennium in exsilio passus sum, quia ejusdem sedis subjectionem abnegare nolui. A qua intentione spero in Deo quia nihil est quod me retrahere possit. Quapropter in quantum mihi possibile est, omnes actus meos ejusdem auctoritatis dispositioni dirigendos et ubi opus est corrigendos volo committere. Qualiter ergo sim ad praesens in Anglia, breviter scribo, quia latoribus praesentium plenius hoc viva voce significandum dimitto, postquam revocatus a rege Angliae qui nunc est, ad episcopatum redii, offendi decreta apostolica quae in Romano concilio praesens audivi, ne scilicet laicus investituras ecclesiarum daret, neque aliquis de manu ejus acciperet, aut pro hoc homo ejus fieret, nec aliquis haec praesumentem consecraret; qui vero haec transgrederetur, excommunicationi sancti concilii subjaceret. Quod audientes rex et principes ejus, ipsi etiam episcopi, quanta mala hinc processura, quid [Col. 0204D] potius se facturos quam haec decreta suscepturos [Col. 0205A] acclamaverunt, gravor dicere; dicant legati praesentes qui audierunt. Tandem in me conversi uno sensu pariter omnes affirmaverunt me posse exstinguere omne malum, quod ex his decretis processerit; asseverant, si precibus episcoporum meas vellem associare, quatenus celsitudini vestrae placeret praedictam sententiam mitigare. Quod si facere recusarem, omne malum quod inde eveniret, mihi imputandum sine ulla mea excusatione judicarent. Ne igitur aliquid videar contemnere, aut meo solo sensu vel propria voluntate quidquam facere, nec illos audeo non audire, nec de vestrae sanctitatis dispositione aliquatenus volo exire. Servata igitur apud me reverentia et obedientia sedis apostolicae, precor ut, quantum dignitas vestra secundum Deum [Col. 0205B] permittit, petitioni praedictae, quam vobis legati exponent, juxta sapientiam vestram, condescendatis; et quid me jubeatis in hac re facere, quidquid futurum sit, per legatos praesentes certum me faciatis. Oramus omnipotentem Deum ut paternitatem diu incolumem in integra prosperitate ad Ecclesiae suae robur et consolationem conservet.



EPISTOLA VII. ANSELMI AD GUILLELMUM WINTONIAE ELECTUM EPI SCOPUM.

ANSELMUS archiepiscopus, dilecto dilectori suo GUILLELMO electo episcopo Wintoniae, salutem.

Mandate mihi si in proximis Quatuor Temporibus venturi estis ad me pro sacerdotio, et si in sequenti [Col. 0205C] die post acceptionem sacerdotii vultis consecrationem episcopalem accipere. Oportet enim me hoc praescire, quia si tunc consecrationem episcopi suscepturi estis, veniam tunc Cantuariam, et invitabo episcopos qui mecum sint, ad tale opus, ut decet, faciendum. Si autem sacerdotium tantum praedicto tempore vultis accipere, non veniam tunc Cantuariam, quia ubicunque fuero illud facere potero. Ubi autem tunc ero, prius charitati vestrae notificabo.



EPISTOLA VIII. ANSELMI AD JOANNEM PRIOREM.

ANSELMUS servus Ecclesiae Cantuariensis, amico suo JOANNI, priori canonicorum de monte S. Eligii, [Col. 0205D] et congregationi sub illo Deo servienti, salutem.

Clericus iste natione Anglus, nomine Northmannus de quadam ecclesia in qua noviter sunt congregati clerici qui regulariter vestro more vivere volunt, venit ad vos desiderans vobiscum aliquanto tempore, quanto vobis placuerit, conversari, quatenus vestro ordine et vestris consuetudinibus instrui possit in servitio Dei ad suam et aliorum utilitatem. Qui quoniam noster familiaris est, ne aliquis suspicetur eum alia causa peregrinari, rogat litterarum nostrarum testimonio notificari, et nostra notitia et prece apud vos ad hoc quod desiderat adjuvari. Quamvis ergo de vestra religione nihil nisi sola dilectione meruimus, tamen quia de vestra conversatione [Col. 0206A] et benevolentia confido, quoniam religiosorum est ad religionem volentes proficere libenter, cum opportunitas se exhibet, instruere, precor ut ei, quantum vobis opportunum erit, concedatis, sicut postulat, in vestra conversatione remanere.



EPISTOLA IX. ANSELMI AD BALDUINUM REGEM HIERUSALEM.

BALDUINO, gratia Dei, regi Hierusalem, charissimo domino, ANSELMUS, servus Ecclesiae Cantuariensis, per regnum terrenum ad coeleste sublimari.

Benedictus Deus in donis suis, et sanctus in omnibus operibus suis (Psal. XLIV, 13), qui vos ad regis dignitatem sua gratia in illa terra exaltavit in qua ipse Dominus noster Jesus Christus per se [Col. 0206B] ipsum principium Christianitati seminans, Ecclesiam suam, ut inde per totum orbem propagaretur, novam plantavit, quam propter peccata hominum judicio Dei ab infidelibus diu ibidem oppressam sua misericordia nostris temporibus mirabiliter resuscitavit. Ego itaque, memor magnae dilectionis et beneficiorum quae in patre et matre vestra et filiis eorum erga me sum expertus, exprimere scribendo nequeo quantum de gratia Dei quam in fratre vestro et vobis, eligendo vos ad illam dignitatem ostendit, gaudeo, et quanto affectu ut vos qui fratri successistis, non tam vobis quam Deo regnare studeatis, desidero. Unde, mi charissime domine, etiamsi mea exhortatione non egeatis tamen ex cordis abundantia, ut fidelissimus amicus precor vos, [Col. 0206C] moneo, obsecro, et Deum oro quatenus sub lege Dei vivendo voluntatem vestram voluntati Dei per omnia subdatis. Tunc enim vere regnatis ad vestram utilitatem, si regnatis secundum Dei voluntatem. Ne putetis vobis, sicut multi mali reges faciunt, Ecclesiam Dei quasi domino ad serviendum esse datam, sed sicut advocato et defensori esse commendatam. Nihil magis diligit Deus in hoc mundo quam libertatem Ecclesiae suae. Qui ei volunt non tam prodesse quam dominari, procul dubio Deo probantur adversari. Liberam vult esse Deus sponsam suam, non ancillam. Qui eam sicut filii matrem tractant et honorant, vere se filios ejus et filios Dei esse probant. Qui vero illi quasi subditae dominantur, non filios, sed alienos se faciunt, et ideo juste ab haereditate [Col. 0206D] et dote illi promissa exhaeredantur. Qualem illam constituetis in regno vestro, in hac nova resuscitatione talem illam diu 430 suscipient et servabunt in futura generatione. Quod autem ego vobis persuadere desidero, oro Deum omnipotentem ut ipse persuadeat, et sic vos in via mandatorum suorum deducat, et ad gloriam regni coelestis perducat. Amen. Remerium latorem praesentium, qui se de vestra nutritura esse cognoscit, celsitudini vestrae commendo. Et quia mecum diu conversatus de domo nostra, ubi se sua strenuitate et bonis moribus valde amabilem fecit, ad vos vadit; precor, ut Dominum dilectum, quatenus apud vos melius illi sit, propter amorem nostrum. Valete.


[Col. 0207A]
EPISTOLA X. ANSELMI AD ANHELITEM ABBATISSAM EJUSQUE SANCTIMONIALES.

ANSELMUS archiepiscopus, filiae charissimae, domnae abbatissae ANHELITI et sanctimonialibus, sub ea Christo famulantibus, salutem et benedictionem.

Si vos multum non amarem, multum vos increparem, quia postquam vos ipsae ad me nuntium vestrum misistis, et de illo mortuo quem quidam volunt pro sancto haberi quid vobis faciendum esset nostrum consilium requisistis, in consilio nostro non stetistis, sed insuper praecepto nostro inobedientes exstititis. Quapropter mandans praecipio vobis ut, si a divino officio suspendi non vultis, omnem amodo honorem cuivis sancto debitum illi [Col. 0207B] mortuo auferatis, et ei nec oblationem faciatis, nec factam ad opus vestrum suscipiatis. Filium autem ejus qui ad tumbam ipsius decumbit et ibi moratur a villa depellite, nec ei amplius aliquam inibi facultatem manendi relinquite. Valete.



EPISTOLA XI. ANSELMI AD HILDEBERTUM CENOMANENSEM EPISCOPUM.
[(44) 1Kb]

ANSELMUS servus Ecclesiae Cantuariensis, HILDEBERTO domino, et reverendo coepiscopo Cenomanensi, salutem temporalem et aeternam.

Litterae vestrae sanctitatis valde me vobis debitorem reddunt, non quia me supra me extollunt, sed quoniam immensam dilectionis erga me sinceritatem ostendunt. Si enim propter Deum ut illi placeamus [Col. 0207C] inimicos, multo magis ne illi displiceamus diligere debemus amicos. Quapropter si aut nullam aut minorem dilectionem vobis tribuo, injustum in mea conscientia me judico. Sicut igitur hanc volo vitare injustitiam, sic vestram amplecti desidero amicitiam. Fateor etiam quia si mihi esset possibile, vos ad duplum quam me diligatis deberem diligere, quia vos me praevenistis amore quod probastis munere. Nam, quoniam immeritum dilexistis, non minus debeo rependere, et sicut datis exemplum tantumdem gratis debeo impendere. Quoniam, si significastis vobis placere hoc quod de opusculis nostris vidistis, praesumimus vobis mittere quaedam, quae, ut puto, nondum vidistis.


[Col. 0207D]
EPISTOLA XII. ANSELMI AD MATHILDEM REGINAM ANGLORUM.

Dominae et filiae charissimae MATHILDI reginae Anglorum, ANSELMUS archiepiscopus Cantuariae, fideles orationes, et fidele servitium, et benedictionem Dei et suam.

Gratias ago Deo et celsitudini vestrae pro bona voluntate, quam erga me habetis et erga Ecclesiam Dei, et oro Deum omnipotentem, ut in sua dilectione vestram augeat devotionem, et sic vos in hoc faciat perseverare ut aeternam ab eo recipiatis retributionem. Oro etiam ut sic faciat vestram bonam intentionem [Col. 0208A] proficere quatenus per vos cor Domini nostri regis avertat a consiliis principum quae reprobat, et consilio suo quod in aeternum manet, adhaerere faciat. Consolationem et exhortationem vestram gratanter sicut a domina et secundum Deum amica accipio, quia de Dei dilectione illam procedere intelligo. Si quid placet vestrae dilectioni mihi mandare, latori praesentium sicut mihi ipsi viva voce secure potestis intimare. Omnipotens Deus omnes actus vestros dirigat, et vos ab omni malo custodiat.



EPISTOLA XIII. ANSELMI AD ROBERTUM COMITEM FLANDRIAE.

Domino, et in Deo dilecto, ROBERTO comiti Flandriae, ANSELMUS, servus Ecclesiae Cantuariensis fideles orationes cum servitio.
[Col. 0208B]

Audivi quia quosdam de vestris abbatibus concessistis regulari electione ordinari, ut investituram de manu vestra non acciperent. Unde gratias ago Deo cujus gratia cor vestrum ad hoc quod sibi placet direxerit, et gaudeo pro vobis quia ecclesiasticis institutis ad Christianae religionis profectum valentibus sine contradictione favetis. Cum enim hoc facitis, non homini, sed Deo obeditis, et vos verum et fidelem filium Ecclesiae Dei et verum Christianum ostenditis et vos esse de ovibus beato Petro apostolo commendatis, cui Deus claves dedit regni coelorum monstratis. Certum quippe est quoniam qui non obedit Romani pontificis ordinationibus, quae fiunt propter religionis Christianae custodiam, inobediens est apostolo Petro cujus vicarius est, nec est de [Col. 0208C] grege illo qui ei a Deo commissus est. Quaerat igitur ille alias regni coelorum portas, quia per illas non intrabit quarum claves Petrus apostolus portat. Gaudens itaque gratias ago vobis, et oro ut Deus retribuat vobis, quia bonum exemplum aliis principibus datis, et omnes servos Dei hoc modo ut orent pro vobis invitatis et Deum ad amorem et auxilium vestrum in vestris negotiis invocatis. Precor, obsecro, moneo, consulo, ut fidelis animae vestrae, mi domine, et ut in Deo vere dilecte, ut nunquam aestimetis vestrae celsitudinis minui dignitatem, si spousae Dei et matris vestrae Ecclesiae amatis et defenditis libertatem; nec putetis vos humiliari, si eam exaltatis, nec credatis vos debilitari, si eam roboratis. [Col. 0208D] Videte circumspicite, exempla sunt in promptu; considerate principes qui illam impugnant et conculcant, ad quid proficiunt, ad quid deveniunt? Satis patet, non eget dictu. Certe qui illam glorificant, cum illa et in illa glorificabuntur. Inter quos Deus vos et conjugem vestram et prolem vestram in praesenti et in futura vita annumeret. Amen.



431 EPISTOLA XIV. ANSELMI AD ROGERUM, ROBERTUM ALIOSQUE ABBATES.

ANSELMUS, gratia Dei, archiepiscopus Cantuariensis, ROGERO abbati, et ROBERTO filio comitis Hugonis et aliis monachis de monasterio Sancti Ebrulfi.
[Col. 0209A]

Nimis palam est, nec dissimulari ullatenus potest quomodo ingressi estis coenobium Sancti Edmundi, et qua violentia extorquere conamini electionem fratribus ejusdem Ecclesiae et assensum vestrae inordinatae voluntatis. Quod quam irreligiose, quam contra monachicum propositum, et contra regulam sancti Benedicti, quam professi estis, et contra sacram Scripturam quae dicit : Nemo sibi sumit honorem, sed qui vocatur a Deo (Hebr. V, 4), et contra ipsum Deum faciatis, videt ipse Deus qui discernit inter pastorem et lupum rapacem. Et quidem dominum meum regem prohibere nequeo quin vos constituat super terrena, sed super animas propter quas abbas et dicitur et constituitur, nemo potest quemquam constituere, nisi quibus Deus dedit potestatem [Col. 0209B] ligandi atque solvendi. In meo primatu et archiepiscopatu est illa Ecclesia, et proprie pertinent ejus consecrationes ad archiepiscopum Cantuariae, quem me esse non ignoratis. Nihil igitur eorum quae ad me pertinent alicui vestrum unquam concessi aut concedo; imo oro Deum et conabor, quantum adjuvante Deo potero, ut Deus convertat cor domini mei regis ad hoc quod Deo magis placet, et animae ejus expedit; et faciet eum corrigere secundum voluntatem suam, si quid contra eam facit. Christiani estis sub Christiana lege, et sub monastica professione vos vivere profitemini. Si contra hoc facitis, nec Christianos nec monachos vos esse aperte ipso opere fatemini. Certissimum autem est quia si in hoc perseveratis, contra praedictam professionem facitis. Moneo igitur [Col. 0209C] vos, ut Christianos et monachos, quatenus vos plus Deus timere quam hominem ostendatis, et ab incoepta perversitate constanter desistatis. Quod si magis adversari Deo vultis quam hominibus, annuntio vobis quia Deus adversabitur animabus vestris. Deus cui dicitur: Tibi derelictus est pauper; orphano tu eris adjutor (Psal. X, 14), ipse videat et intueatur, si quas tribulationes fratribus ejusdem Ecclesiae deinceps feceritis.



EPISTOLA XV. ANSELMI AD GERARDUM EBORACENSEM ARCHIEPISCOPUM.

ANSELMUS, Ecclesiae Cantuariensis servus, reverendo archiepiscopo GERARDO Eboracensi, salutem.

Sciat charitas vestra quia litteras illas quas queritur legi et transcribi, nec ego alicui ostendi, nec [Col. 0209D] dedi vel misi, nec aliquis per me, nec scio quomodo factum sit quod aliquis eas ut transcriberentur habuit; et cum hoc legi in litteris vestris factum esse, mihi displicuit. Et quamvis vestra prudentia nihil suspicetur de me quod dedeceat, meum tamen est confiteri et asserere, quia non amo contumeliam vestram, aut alicujus coepiscoporum meorum, nec quoquo modo res se habeat de litteris illis, mendacii vos arguendos existimo. Cum autem loquar vobis, cum si quid rescribo non sufficit, viva voce spero me satisfacturum esse, quia nec ego in hac re culpabilis sum, nec a legatis nostris aliqua immissa est falsitas. Capitula concilii solummodo mitto, quia sententiarum eorum expositiones nulli volo transcribere, donec [Col. 0210A] vestro et aliorum episcoporum qui in concilio adfuerunt approbentur judicio.



EPISTOLA XVI. ANSELMI AD EUMDEM.

ANSELMUS, servus Ecclesiae Cantuariensis, reverendo archiepiscopo GERARDO Eboracensi, salutem.

Laetor de vestro bono et religioso studio circa clericorum vestrorum integritatem. Ad ea vero de quibus vestra prudentia nostrum petit consilium, respondeo quia de iis quae in concilio nostro et coepiscoporum nostrorum communi consensu statuta sunt, nihil relaxandum consulo. De iis autem de quibus in eodem concilio non tractavimus, non enim simul omnia necessaria potuimus, ut de ablatione praebendarum ante idem concilium venditarum, et [Col. 0210B] de similibus, quoniam non solum ad meam et vestram personam, et ecclesias nostras pertinent, sed etiam ad multas ecclesias et personas, et in iis multi dissentiunt, conveniens mihi videtur ut in proxima Nativitate Domini nostro et coepiscoporum nostrorum communi consilio Deo dictante sententiam certam statuamus.





EPISTOLA XVII. HUGONIS ABBATIS CLUNIACENSIS AD ANSELMUM.

Dulcissimo ac venerabili, merito amando venerandoque Patri domino ANSELMO, sanctae Cantuariensis Ecclesiae summo pontifici, frater HUGO abbas Cluniacensis, cum suo pusillo grege, quod praeparavit Deus diligentibus se in veritate.

Quoniam, vir sanctissime, difficile est optata nos [Col. 0210C] ad invicem satiari praesentia, vel mutua et frequenti collatione corda nostra delectari, bonum arbitramur, si saltem litterali visitatione animos nostros pro tempore pascamus. Quis enim tam gloriosum tamque spiritualem habens in Christo amicum, qualem vos divina nobis concessit gratia, non omnimodis optet saluberrima illius recordatione recreari et relevari sancta renuntiatione. Prius quidem quam faciem vestram videremus, ille suavissimus odor bonae famae, aures nostras reverberans, jam dulcedine sua nostrum interiorem hominem impinguabat. At postquam vestram hilarem praesentiam cernere Deo volente meruimus, non est facile dictu qualiter totus vobis adhaesimus, vestroque cordi quasi partem nostri univimus. Verum non haec nostra sunt, sed [Col. 0210D] illius qui spirat ubi vult (Joan. III, 8). Ipsi gratias agimus, ipsum exoramus ut quos ita junxit in hac vita, non permittat separari in coelesti gloria. Perpendimus satis vos multas et graves postquam a nobis discessistis pertulisse anxietates. Et si voluntas esset summi dispositoris, scimus vos desiderasse multo magis cum Maria sedere ad pedes Domini (Luc. X, 39) ejusque vultum contemplari, quam laborare ministrando cum Martha (ibid., 40). Verumtamen quia potestas hominis non est in manu ipsius, date manum voluntati illius, cui est cura de vobis, quique luce clarius novit quid sit vobis salubrius. In eo totam spem vestram reponite, ab ipso virtutem et perseverantiam quaerite quantum fieri potest, [Col. 0211A] patiens ad omnia. Adsit vobis ille qui nulli unquam defuit in ipso speranti. Sed cur nos imperiti aquam in mare deferimus, dum sanctitatem vestram quasi docere praesumimus? Non docemus, sed praecordialem amicum nostrum consolari volumus; hoc tantum secure addentes, quia domus Cluniacensis ancilla vestra in vita et morte vestrae non deerit servituti. Filium autem nostrum domnum Gofridum sacristam ad partes illas, sicut ab ipso melius audietis, destinantes vestrae commendare paternitati necesse non arbitrantur, quoniam cum 432 magnis saepius referre solet quantae charitatis consilium auxiliumque ei in praeterito anno contulistis. Nec solum ipse, sed et omnes fratres nostri per vestram transeuntes praesentiam, plurimam vestrae sanctitatis praedicant [Col. 0211B] charitatem. Super quibus, quantas praevalemus gratias persolventes humiliter petimus ut per hunc ad nos remeantem vestrum esse, vestrumque velle, nobis insinuare dignemini, ut gaudere possimus cum gaudente et cum dolente, quod omnipotens Deus avertat a vobis, ut filii condoleamus. Gratia Dei et pax vobiscum, pater gloriose. Memento nostri in sanctis orationibus vestris.



EPISTOLA XVIII. ANSELMI AD HUGONEM LUGDUNENSEM ARCHIEPISCOPUM.
[(45) 1Kb]

Domino reverendo, et Patri diligendo, HUGONI venerabili primati Lugdunensi, ANSELMUS servus Ecclesiae Cantuariensis, quod servus, quod filius, quod totus suus.

Gaudendo gratias agimus Deo, et gratias agendo [Col. 0211C] gaudemus quia pietas divina vestrum desiderium visitandi locum in quo salus nostra procurata est, adimplevit, et nos de reditu vestro et de salute vobis restituta laetificavit. Gratias quoque refero vestrae paternitati, non solum pro multimodis beneficiis mihi impensis, verum etiam pro indeficienti bona voluntate, quae me paterna sollicitudine et litteris suis visitare et ad eadem beneficia repetenda, si opus sit, non cessat visitare. Quibus bonis quoniam nihil ego cogitare queo quod possim recompensare, Deum omnipotentem pro cujus amore hoc facitis, quanto affectu possum oro, ut ipse vobis dignetur remunerare. Nostrum esse quale sit in Anglia, charitas vestra desiderabat per scriptum cognoscere, sed [Col. 0211D] legatus vester plenius vobis viva voce quam ego scribendo poterit ostendere. Hoc tantum dico quia, quando spero meas adversitates mitescere, tunc magis sentio eas exardescere. Tota enim me vis Angliae, cum solus ibi sim, molitur subvertere, quia me ab obedientia sedis apostolicae non valet avertere; ad quod etiam ipsi episcopi cum rege sic aestuant ut etiam consecrationes quae nonnisi ad me pertinent, si sit qui velit accipere, ipsi praesumere non metuant. Omnipotens Dominus vestram nobis paternitatem in gratia sua diu conservet incolumem. Amen.


[Col. 0212A]
EPISTOLA XIX. ANSELMI AD DIACUM S. JACOBI EPISCOPUM

DIACO reverendo Sancti Jacobi episcopo ANSELMUS, servus Ecclesiae Cantuariensis, gratiae supernae auxilium et consolationem.

Cum semper nos Christiani invicem congaudere debeamus et condolere, tunc utique maxime cum prosperitatem et exaltationem Christianitatis et adversitatem ad ejusdem humiliationem cognoscimus pertinere; vestri itaque timoris atque doloris ex litteris vestris causam cognoscentes, unde timetis, inde timemus, et quod doletis, pariter dolemus. Quia milites nostros contra Sarracenos ad vestrum auxilium commoneri desideratis, libenter pro opportunitate nostra eos commonebimus, et ad subventionem [Col. 0212B] Christianorum commovebimus. Sed noverit sanctitas vestra quia regnum Anglorum bellorum contra se undique surgentium nuntio fere quotidiano commovetur, unde satis vereor ne contingat nos pro vobis minus prodesse, quia nobis hostes timemus obesse. Nam dum quisque curat tueri propria minus potest curare communia. Conabimur tamen, Deo annuente, hoc efficere orationum devotione, quod non valemus militum collectione. Speramus autem in misericordia Dei quia non relinquet virgam peccatorum super sortem justorum (Psal. CXXIV, 3), neque tradet bestiis animas confitentes sibi (Psal. LXXIII, 9). Omnipotens Deus adjutor in opportunitatibus, in tribulatione (Psal. IX, 10), subveniat vobis [Col. 0212C] secundum necessitatem vestrae tribulationis. Amen.



EPISTOLA XX. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri GUILLELMO, reverendo archiepiscopo Rothomagensi, ANSELMUS servus Ecclesiae Cantuariensis, salutem.

Clamo et queror ad vos, et ad vos et ad omnes episcopos et abbates et totam Ecclesiam Northmanniae pro me et pro congregatione ecclesiae Sancti Edmundi quae est in Anglia, de abbate monasterii Sancti Ebrulfi quod est in Northmannia, et vestram peto justitiam. Injuria, quam nobis nimis inordinate fecit in Anglia, praeter opinionem quam de illo habebamus, [Col. 0212D] haec est. Juvenem quemdam filium comitis Hugonis de Cestre, nimis carentem prudentia et utilitate et virtutibus ad abbatis pertinentibus personam, per potestatem regiam ingessit in ecclesiam Sancti Edmundi cum armis, monachis, quantum in ipsis erat, recusantibus et contradicentibus, et omnino sine nostra concessione, ad quem pertinent omnes ejusdem ecclesiae consecrationes. Qui ibi nititur extorquere ab ipsis monachis obedientiam et electionem, et ut animas suas commendent illi custodiendas, qui quam non idoneus ad hoc sit, aperte cognoscitur, quia ipse nusquam sine laterna et custodia, [Col. 0213A] atque antequam ad hoc assumeretur, sibi ipsi credebatur. Precor igitur ut eumdem abbatem auctoritate vestra monachum suum revocare cogatis, et ecclesiam quam inique opprimit, velut a lupo rapace et oves dispergente liberetis, ne nos aliquid super monachum vestrum nostrae auctoritatis censum, vestra cessante, facere cogamur. Valete.



EPISTOLA XXI. ANSELMI AD ELFERUM ET ALIOS MONACHOS.

ANSELMUS archiepiscopus, fratribus et filiis charissimis, priori ELFERO, et aliis monachis coenobii Sancti Edmundi, salutem et benedictionem Dei.

Misereor et compatior charitati vestrae in longa et nimia tribulatione laboranti. Et tanto magis affectuosius hoc facio, quanto vos non pro terrenae [Col. 0213B] rei cupiditate, sed pro justitia tribulari considero. Justitia enim est, quia non contra ordinem vestrum, non contra regulam S. Benedicti, non contra auctoritatem aliorum sanctorum Patrum, nec sine consilio eorum a quibus religionis regimen et consilium exspectare debetis, abbatem vultis accipere. Quapropter si propter hoc perturbationes et molestias patimini, videbit Deus qui omnia mala aut corrigit, aut punit, et bona nutrit et confortat, et dabit vobis consolationem suam congruo tempore qui adjutor est in opportunitatibus in tribulatione (Psal. IX, 10), si tamen flagella Patris sustinere humiliter volueritis, et in spe misericordiae ejus non defeceritis. Ad illum clamate non solum orando, sed et vitam vestram in mandatis ejus et in ordinis vestri custodia toto corde, [Col. 0213C] toto conatu, in omni loco et in omni tempore servando. Gravis est aliquando et ingrata in tribulatione patientibus verborum sine alio auxilio consolatio, sed non debet hoc esse servis Dei, qui spem certam habent in Deo, quia quanto major est tribulatio, tanto major sequitur patientiae retributio. Omnipotens Deus sua vos laetificet consolatione, et in prosperis et in adversis sua vos semper protegat benedictione.



433 EPISTOLA XXII. ANSELMI AD GUILLELMUM ROTHOMAGENSEM ARCHIEPISCOPUM

Domino et Patri reverendo GUILLELMO, archiepiscopo Rothomagensi, ANSELMUS, servus Ecclesiae [Col. 0213D] Cantuariensis, cum assiduis orationibus fidele servitium.

Pro injuria et oppressionibus, pro gravaminibus, pro destructione ecclesiae S. Edmundi clamavi ad paternitatem vestram, et nondum exaudistis clamorem nostrum, conquestus sum, et nondum sensi compassionem vestram. Promisistis vos facturos quod rogaveram de monachis monasterii S. Ebrulfi qui praedictam ecclesiam gravant, spoliant, destruunt, sed nimis moratur effectus promissionis vestrae, adhuc clamo intimo doloris corde cogente pro me ad cujus propriam curam pertinet illa ecclesia, et pro fratribus qui in ea conversantur ; propter Deum, si zelum Dei habetis, si episcopalem pietatem habetis, rogo, obsecro, ad vestigia vestra mente me prosterno, succurrite, miseremini orphanis et viduae [Col. 0214A] Ecclesiae, quibus pro parte invehitur privignus, pro pastore lupus, pro ductore caecus, pro doctore nescius, pro abbate fur et latro, quia non intrat per ostium. Revocate monachos vestros, liberate nos ab oppressionibus eorum. Facite ut abbas monasterii S. Ebrulfi revocet monachos suos, quos contra legem Dei et ordinem suum in ecclesiam praedictam ingessit, et res ejusdem ecclesiae quas inde abstulit sacrilega rapina, juste restituat. Valete et succurrite, precor, festinate.



EPISTOLA XXIII. ANSELMI AD ROBERTUM, ERNULFUM, RADULFUM, PHILIPPUM, BERNARDUM ET ALIOS.

ANSELMUS Cantuariensis archiepiscopus, ROBERTO comiti, et fratri ejus ERNULFO comiti, et RADULFO [Col. 0214B] DE MORTUO MARI, et PHILIPPO DE BRAJOSA, et BERNARDO DE NOVO MERCATO, et aliis qui terras habent in episcopatu degentibus Vailfridi episcopi, amicis et filiis in Deo charissimis, salutem et benedictionem Dei.

Quamvis vos ipsi solliciti esse debeatis de salute vestra, ad me tamen pertinet ut vos ad hoc quod vos decet coram Deo et animabus vestris expedit, excitem amica exhortatione, et invitem paterna admonitione. Precor itaque vos ut amicos, et consulendo moneo ut filios dilectos, quatenus dilecto Wilfrido episcopo de Sancto David, propter honorem vestrum et propter religionem Christianam, omnem reverentiam et obedientiam quae episcopo in suo episcopatu debetur cum amore exhibeatis, et quaecunque [Col. 0214C] episcopali dispositione fieri debent, ejus consilio faciatis. Sic enim vos ipsos ante Deum exaltabitis, si vos religiosa humilitate episcopo vestro, sicut Deus ordinavit, subjeceritis. Et si in aliquo vestro consilio opus habuerit, promptos vos ut Christianos bonos inveniat, quatenus Deus vobis in omnibus necessitatibus vestris subveniendo retribuat. Hoc quoque maxime moneo et consulo, quia vobis valde necessarium est, si Deum non vultis offendere, ut si terras aut decimas, aut ecclesias, aut aliquid quod ad ecclesiam ejus ecclesiastica rectitudine pertinet, tenetis, ut reddere propter timorem Dei studiose curetis. Nam certum est quoniam qui Deum exhaeredat, vel ecclesias ejus in hac vita, si sine poenitentia et emendatione moritur, a regno [Col. 0214D] Dei exhaeredatur in futura vita. Omnipotens Deus sic vos det haec et alia bona in hoc saeculo operari, ut vos faciat de beata retributione in aeternum gloriari.



EPISTOLA XXIV. ANSELMI AD ROBERTUM NORTHMANNIAE PRINCIPEM.

Suo domino, et totius Northmanniae principi ROBERTO, ANSELMUS servus Ecclesiae Cantuariensis, fidele servitium cum orationibus.

Qualiter domnus Guillelmus electus episcopus Wintoniensis de Anglia exierit, non est opus scribendo ostendere quoniam per ipsum et per alios qui rem ipsam cognoscunt poteritis discere. Sed quoniam ad me maxime pertinet illi compatiendo, et [Col. 0215A] per me et per alios, quantum possum, sicut debeo subvenire, precor celsitudinem vestram si quid apud eam valeo quod deceat impetrare, quatenus in vobis sicut homo vester et sicut illi cognoscitis expedire, auxilium et consilium cum amore inveniat.



EPISTOLA XXV. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri GUILLELMO, reverendo archiepiscopo Rothomagensi, ANSELMUS servus Ecclesiae Cantuariensis, fideles orationes cum servitio.

Cum semper gaudere et Deo gratias agere debeamus, quoties servos Dei gloriam mundi pro Christi amore contemnere videmus, nec ulla violentia aut blandimentis a rectitudine posse separari, tunc utique [Col. 0215B] hoc maxime facere debemus, cum in filiis et familiaribus nostris hoc cognoscimus operari. Quanta autem virtute, quanta constantia domnus Guillelmus filius vester, et gratia vestra noster, quem canonicum et decanum Ecclesiae vestrae electum canonice episcopum Wintoniensis Ecclesiae nobis charitative concessistis, consecrationem ab iis a quibus eam sicut offerebatur recipere non debeat respuerit, et quomodo propter hoc rebus suis spoliatus et de Anglia expulsus sit, nullius scripto melius quam ejus viva voce, et eorum qui cum illo, quando haec facta sunt, adfuerunt, paternitas vestra cognoscere poterit. Quae res, quantum in ipso est, tam fortiter facta est, tamque patenti honestate se manifestat ut nullius relatione ad laudem ejus augeri valeat. Quapropter, [Col. 0215C] quamvis nostra prece prudentia vestra non egeat, tamen ex cordis abundantia obsecro ut eum benigne sicut filium vestrum et meum pro justitia exsulantem suscipiat, atque cum amore et honore ei auxilium suum et consilium, ubi res exiget, exhibeat. Aliis quoque quod ab illo de hac re reverentia vestra audiet, secure pro veritate testetur, et eos ad ejus amorem et honorem sicut meruit exhortetur. Valete.



EPISTOLA XXVI. ANSELMI AD ROGERIUM SUUM AMICUM.

ANSELMUS, archiepiscopus, amico suo ROGERIO, salutem et benedictionem.

Vulgo solet dici quia amicus, velut medicus, in necessitate probatur. Hoc ideo dico quia si vera fuit [Col. 0215D] amicitia quam domno Guillelmo electo episcopo in prosperitate ostendistis, nunc apparebit, et amor erit constantior [al., major erit et constantior] in majori necessitate. Ad quod si preces nostrae et monitio nostra bonae voluntati vestrae possunt aliquid addere, obsecro ut propter honestatem vestram et propter amorem vestrum in iis quae hactenus bene et fideliter, illum adjuvando fecistis non deficiatis, sed quanto magis illum indigere cernitis, tanto studiosius strenuitatis vestrae auxilium illi exhibeatis. 434 Quod si feceritis, et me amicum vestrum amiciorem vobis reddetis, et amicitiam vestram omnibus veram esse ostendetis. Valete. Omnipotens Deus tribuat tibi omnium peccatorum tuorum absolutionem [Col. 0216A] et remissionem, et orationum mearum, si quid valent, in vera charitate participationem.



EPISTOLA XXVII. ANSELMI AD MALCHUM WATERFORDIENSEM EPISCOPUM.

ANSELMUS, archiepiscopus Cantuariae, amico et coepiscopo MALCHO Waterfordiensi, salutem et benedictionem.

Audivi quod domnus Samuel episcopus Dublinensis monachos ecclesiae Dublinae aut nulla aut parva occasione ejicit, nec pro ulla satisfactione, vult recipere, et quia contra consuetudinem crucem facit gestari ante se in itinere, et quia res ecclesiae illius ab archiepiscopo Lanfranco datas velut proprias distribuit. De iis omnibus illi nostras mitto litteras, et populo ejusdem civitatis mando, ut praedictarum rerum [Col. 0216B] distributionem prohibeat. Et quoniam non invenio per quem litteras nostras illi aptius mittam, precor fraternitatem vestram, quatenus eas illi per praesentiam vestram exhibeatis; et eum charitative viva voce ut monitioni nostrae quam illi scribimus assensum praebeat rogando et consulendo moneatis. Valete.



EPISTOLA XXVIII. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri reverendo archiepiscopo Rothomagensi GUILLELMO, ANSELMUS, servus Ecclesiae Cantuariensis, quod patri filius.

Quamvis dominus Guido lator praesentium olim nobis ut domino et patri familiari notitia, ut ait, adhaeserit, [Col. 0216C] tamen quia novit quanta inter vos et me mutua sit dilectio, nostris litteris vestrae commendari petit sanctitati. Sciat igitur vestra paternitas quia cum nostra amicitia et licentia redit de Anglia in Northmanniam ad suam Ecclesiam. Quod precor ut apud quoscunque opus fuerit vestra testetur auctoritas. Precor etiam ut ubi vestro consilio et auxilio eguerit, secundum quod vestram decet reverentiam, ad salutem animae suae promptum inveniat. Valete.



EPISTOLA XXIX. ANSELMI AD GONDULFUM EPISCOPUM.

ANSELMUS, archiepiscopus, reverendo episcopo GONDULFO, salutem.

Notum sit dilectioni vestrae quod gratia Dei vestris [Col. 0216D] suffragantibus orationibus sanus sum et usque ad Carrotum Romam tendens sine perturbatione ivi. Quo cum pervenissem, et a D. comitissa, et episcopo honorifice susceptus fuissem, mirati sunt quod tali in tempore tam periculosum iter peragendum arripuissem. Affirmaverunt siquidem quod nec Romam videre si coeptum iter tenerem, nec ulterius, prae nimia loci infirmitate caloris angustia redire valerem. Tale quocunque esse hoc in tempore me iter agere, ac si mihi licenter mortem vellem asciscere. Consilio itaque eorum et omnium amicorum meorum in tempus congruum iter agendum distuli, et in Northmannia exspectaturus Beccum redii. Debita igitur mea quae in Anglia debeo, precor et multum [Col. 0217A] precor ut solvatis, et reliquum quod habere potestis de meis redditibus per Ansfredum praesentem nuntium quam citius potestis mihi mittatis. Solutionem Romescoti usque ad festum sancti Michaelis differre potestis. Eleemosyna vero ne aliquam penuriam patiatur, prudentia vestra invigilet. Godefrido de Mellinges dicite ut Guillelmo filio suo det XX solidos denariorum. Guillelmo filio Hionis XX marcas argenti, et Albrito II ad festivitatem S. Michaelis dabitis. Orate pro me ut Deus me et actus meos dirigat, et in beneplacito suo ad salutem meam et omnium mihi commissorum disponat. Salutate filios et fratres nostros nostrae et vestrae congregationis.



EPISTOLA XXX. ANSELMI AD MATHILDEM REGINAM.

Reverendae dominae suae MATHILDI gloriosae reginae, ANSELMUS archiepiscopus, fideles orationes cum fideli servitio, et benedictionem Dei, et suam, quantum potest.

Gratias ago magnas susceptae vestrae largitioni, sed multo majores sanctae quam erga me sum expertus dilectioni. Quas quoniam corporis officio nequeo peragere, cordis affectu cupio indesinenter persolvere, siquidem quantumcunque sit Vestra corporalis absentia; removeri tamen nequit a mente mea fidelis dilectionis vestrae prudentia. Quapropter desideranter oro, et orando desidero ut Deus quod ego per me non valeo, ipse vobis pro me retribuat, [Col. 0217C] et quantum scit expedire, suam erga vos dilectionem et vestram erga se perficiat. Quanto affectu possum et quantum de celsitudine vestra audio praesumere, precor, obsecro, supplico, fideliter consulo, ut Ecclesiarum Angliae paci et quieti pietas vestra studeat, et maxime filiis earum imbecillioribus minusque potentibus, in tribulationibus suis et desolationibus, quasi orphanis Christi subveniat, et ad similitudinem evangelicae gallinae illos sub alis doceat protectionis suae consoletur et foveat. Unctio sancti Spiritus vos in omnibus doceat, et quae sibi magis placent et vobis expediunt persuadeat, et post temporale regnum ad aeternum perducat.



EPISTOLA XXXI. ANSELMI AD ANSELMUM NEPOTEM.

ANSELMUS, archiepiscopus, ANSELMO, carne nepoti, dilectione filio suo charissimo, salutem et benedictionem Dei, et suam.

Quoniam singulariter te inter omnes consanguineos meos diligo, ut proficias coram Deo et coram omnibus desidero. Quapropter moneo te et praecipio tibi, sicut filio dilectissimo, quatenus ad hoc pro quo te in Anglia dimisi sollicite perficere studeas, et nullum tempus in otiositate transeas. In declinatione et virtute grammaticae cognoscenda maxime intende, in dictamine, et plus in prosa quam in versibus te exerce. Super omnia mores et actus tuos coram hominibus, et cor tuum coram Deo custodi, quatenus, cum Deo annuente te videro, de tuo profectu [Col. 0218A] gaudeam, et tu de mea laetitia gaudeas. Vale. Deo corpus et animam tuam commenda.



435 EPISTOLA XXXII. ANSELMI AD ERNULPHUM PRIOREM ET ALIOS ECCLESIAE CANTUARIENSIS.

ANSELMUS archiepiscopus, dominis fratribus et filiis suis charissimis, domno priori ERNULPHO, et aliis sub illo in Christi Ecclesia Cantuariensi Deo servientibus, divinae gratiae et benedictionis consilio semper regi et consolari.

Priores litteras a vestra fraternitate directas laetus suscepi, quia per omnia vos vestra, Dei protectione, in prosperitate manere per litteras episcopi Roffensis [Col. 0218B] et per earum latorem accepi. Quam laetitiam etsi non multum litterae sequentes conturbaverunt, aliquatenus tamen obnubilaverunt. De regis namque petitione, quam mandastis, non parum miratus sum, sed quod nihil sine nostro consilio, sicut vobis decet facere, voluistis, et praecepti nostri memores fuistis, gavisus sum. Potens est enim Deus regiam voluntatem ab omni indignatione, quam hac occasione adversum nos nasci timetis, avertere, cum vos recte et ordinate facere conspiciet, aut si hoc illi facere non placuerit, et aliquid inde vobis contra voluntatem vestram, quod avertat Deus! contigerit, certi esse debetis quia melius est pati aliquid propter justitiam sub Dei consolatione quam aliquid facere inordinate in ejus offensione. De hoc igitur Dei dispositionem, [Col. 0218C] cui me et vos et omnia nostra commendo, exspectabo, et sicut consuluistis regi per reverendum et amicum nostrum episcopum Roffensem ut totum episcopatum nostrum in pace et quiete permanere permittat sicut mihi promisit, mandabo. Quod si Deus et votum meum et vestrum sua gratia disposuerit, Dei pietatem laudate, et si aliter evenerit, quidquid illud sit, per qualemcunque nuntium, ubicunque sim, mandate. Contra haec et contra omnia adversa vos armis justitiae a dextris et a sinistris armate, Deum timete, semper eum praesentem publice et secrete, et vos illi praesentes cogitate. Ordinem vestrum emendando cogitationes et actus vestros in omni innocentia custodite; et sic Deus vobis omnia [Col. 0218D] cooperabitur in bonum (Rom. VIII, 28), et erit vobiscum sive in pace sive in tribulationibus, omnibus diebus vitae vestrae. De reditu meo in Angliam antequam quod incoepi perficiam de quo mihi mandastis, dominus noster rex nihil mihi mandavit, sed tantum prosperitatem et hilaritatem suam, sicut fideli suo et congaudenti, per litteras intimavit. Omnipotens Deus et in prosperis et in adversis super vos et in vos suam effundat benedictionem, et nunquam patiatur a vobis suam deesse consolationem. Gratias ago domno priori et omnibus vobis pro dilectione et beneficiis quae nepoti meo propter amorem meum impenditis. Quamvis enim hoc non dubitem, ipse tamen suis litteris hoc mihi magno affectu intimavit.



EPISTOLA XXXIII. ANSELMI AD GONDULFUM ROFENSEM EPISCOPUM.

ANSELMUS archiepiscopus amico suo reverendo, GONDULFO episcopo Rofensi, salutem.

De salute et prosperitate nostra per latores praesentium cognoscere potestis, propter quod exivi de Anglia, quantum possum, adjuvante Deo, per me ipsum, quia anter non video me posse, conor perficere. Gratias ago vestrae bonae voluntati et sollicitudini, quia mihi nuper in necessitate succurristis. Nam de CCCXXX marcis argenti quas tuli de Anglia, non habebam nisi XXIV, quando hoc quod nuper misistis, suscepi; multum namque plus me necesse est expendere quam putabam. De nostris rebus quia non magis in me quam in vobis confido [Col. 0219B] et vestram novi bonam voluntatem, ut eas, sicut oportet, custodiatis et tractetis, scio quia prece nostra non indigetis. Gratias itaque agens de iis quae fecistis et facitis, rogo ut, sicut nuper mihi subvenistis, ita in futurum, quam citius potestis, subveniatis, mittendo si quid de praeterito anno de nostris redditibus habetis, et quidquid de futuro, precando, monendo, et necessitatem meam ostendendo, a praepositis nostris colligere potestis. De pauperibus quos apud Cantuariam pascere debeo, rogo multum ne ullam patiantur inopiam. Quod mihi mandastis de terra nostra de Roginges libenter accipio, nec aliam quam me rogastis habere voluntatem, habeo. Audivi quod Hugo filius Mabiliae, terram quam sine ulla donatione eum hactenus tenere permisi, vult vendere. [Col. 0219C] Prohibete itaque ne ipse aut aliquis alius aliquid de terra nostra vendat, aut aliquo modo impediat, sed omnia sicut ea dimisi permaneant, donec redeam. Salutate filios nostros et filias, et ut orent pro me oro. Radulfo filio Herengodi qui mecum fuit, date centum solidos.



EPISTOLA XXXIV. ANSELMI AD EUMDEM.

ANSELMUS, archiepiscopus, reverendo episcopo Rofensi GONDULFO, salutem.

Ubi et qualiter sim per praesentium latorem audietis, cur autem ad praesens in Angliam non redeam ex litteris quas regimitto, cognoscere poteritis. Mando autem vobis ut eum fideliter ex nostra parte [Col. 0219D] salutetis, et sigillum nostrum, quod vobis nuntii nostri dant, quod ei mitto, illi detis, et, si illi placuerit per litteras mihi respondere, illas mihi per praesentem legatum mittite. Quod si noluerit, quidquid responderit vestris litteris mihi mandate. Sigillum autem nostrum non prius regi ostendetis quam Guillelmus de Warelwast veniet in Angliam, et eidem Guillelmo exemplum litterarum quas regi mitto, secrete ostendatis. Videte etiam ut nullus praeter ipsum nisi prior noster solus sciat ipsas litteras, antequam regi dentur. Postquam vero rex illas cognoverit, episcopis et aliis eas notificate, reginam ex nostra parte dulcissime salutate [(46) 1Kb] , [Col. 0220A] exemplar litterarum quas regi mitto vobis trans mitto.



EPISTOLA XXXV. ANSELMI AD EUMDEM.

ANSELMUS archiepiscopus, reverendo episcopo GONDULFO, salutem.

Litteras domini nostri regis suscepi, in quibus, sicut scitis, promisit mihi quia post curiam mihi responderet. Mando ergo charitati vestrae ut ad eum ex nostra parte eatis, et dicatis ita : Domine, archiepiscopus Cantuariensis mandat vobis fidele servitium sicut domino et regi suo, et mandavit mihi ut reducerem vobis ad memoriam quatenus, sicut mihi mandastis, respondeatis. Quod si ipse responsum [Col. 0220B] suum mihi mandare voluerit per sigillum suum, bene. Si autem per litteras suas noluerit respondere, vos per litteras vestras mihi mandate quidquid responderit. Quod si adhuc in alium terminum voluerit differre responsum, accipiam dilationem, et alium terminum respondendi; si me interim saisitum, sicut eram quando exivi de Anglia, permiserit, ut vos mihi de rebus nostris mittere possitis, sicut mando et mandabo. Si autem me dissaiserit ut nostrae res non sint in mea potestate, dicite ei quia ego nullas inducias accipio, sed ita me habebo sicut 436 episcopus dissaisitus, sine judicio quo episcopus dissaisiri debeat. Si vero et respondere voluerit, et tamen me saisitum non dimiserit, responsum ne reticeatis. sed tamen hoc ipsum quod dixi quia me habebo sicut [Col. 0220C] episcopus dissaisitus sine judicio, ne taceatis. Reginam, ut dominam et filiam charissimam dulciter salutate.



EPISTOLA XXXVI. ANSELMI AD BALDUINUM REGEM HIEROSOLYMITANUM

BALDUINO, gratia Dei regi Jerosolymitano, domino charissimo, ANSELMUS, licet indignus, archiepiscopus Cantuariensis, sic regnare super Jerusalem terrenam in hac vita, ut regnet in Jerusalem coelesti in futura vita.

Quamvis Dei dono scientiam habeatis quae vobis ad bene vivendum, adjuvante Deo, possit sufficere, et licet sciam in vobis bonam esse voluntatem, tamen cogit me abundantia dilectionis quam erga vos habeo, [Col. 0220D] ut de tam longe aliquid scribam vestrae celsitudini. Sicut enim ignis ardens vento magis accenditur, ita bona voluntas amica monitione, ut plus ferveat excitatur. Scitis, mi charissime domine, quoniam civitatem Jerusalem et ante adventum Domini et in ipso ejus adventu elegit Deus quasi propriam sibi et familiarem de toto mundo. Ex ipsa enim fuerunt primi reges quos Dominus dilexit; ex ipsa fuerunt prophetae, in ipsa fuit propria domus Dei, et sanctuaria ejus; ibi facta est nostra redemptio, ibi conversatus est Rex regum; inde per totum mundum diffusa est salus humani generis. Consideret igitur vestra celsitudo quam eminens gratia Dei sit, [Col. 0221A] quod vos in hac civitate regem esse voluerit; et quanto affectu, quanto studio se debeat subdere voluntati Dei et ejus servitio rex quem ille ibi constituit. Precor ergo, obsecro, moneo, ut Dominum, ut dilectum, quatenus et vestram personam, et omnes vobis subditos sic regere secundum legem et voluntatem Dei studeatis, ut lucidum exemplum omnibus regibus terrae in vita vestra praebeatis. Dominus noster Jesus Christus sic regnet in corde vestro et in operibus vestris, ut vos cum rege David antecessore vestro in coelo sine fine regnetis. Amen. Scitote quia quotidie pro vobis oro, quamvis viles sint orationes meae.



EPISTOLA XXXVII. ANSELMI AD MATHILDEM COMITISSAM.

ANSELMUS, servus Ecclesiae Cantuariensis, dominae, et matri in Deo, comitissae MATHILDI, praesentis vitae continua et diuturna laetari prosperitate, et futurae perenni gaudere felicitate.

Celsitudini vestrae gratias agere volo, sed condignas meritis ejus scribere non valeo. Quippe quod non semel tantum, sed pluribus vicibus me Deus per vos liberavit de potestate inimicorum meorum exspectantium ut in manus illorum caderem, valde magnum beneficium cognosco. Sed cum intueor quam benigno, quam pio, quam materno affectu factum sit, multo magis illud quam proferre possim intelligo. Non enim oblivisci possum quam sollicita prece et obsecratione mihi per fratrem et filium nostrum Alexandrum mandastis ut nullo modo corpus meum [Col. 0221C] ulli exponerem periculo, et quanto studio hominibus vestris mandastis ut me non minori, imo si fieri posset, majori cura quam vestram personam susciperent, et non per breviorem, sed per tutiorem viam, usque ad securitatem deducerent. Quod illi quidem fideliter effecerunt, secundum quod vestram voluntatem cognoverunt. Cordis quidem mei affectus ad agendum gratias non deficit, sed os et stylus ad proferendum quod cor sentit, non sufficit. Quod ergo ego non possum, Deum oro ut ipse vobis retribuat et vos ab omnibus inimicis corporis et animae defendens, ad beatam et aeternam securitatem perducat. Sancti desiderii vestri in corde meo semper servo memoriam, quo ad contemptum mundi cor vestrum [Col. 0221D] anhelat, sed illud sancta et necessaria, quam erga matrem Ecclesiam habetis, pie dilectio retractat. In quo intelligitur reverentia vestra ex utraque parte Deo placere, et ideo debetis aequo animo certum Dei consilium exspectando onus quod portatis in angaria cum bona spe patienter sustinere. Hoc tamen praesumo consulere, ut si certum mortis periculum interim, quod Deus avertat! senseritis imminere, prius vos Deo omnino reddatis, quam de hac vita exeatis, et ad hoc velum semper paratum secrete penes vos habeatis. Quidquid dicam hoc oro, hoc desidero, ut Deus nulli vos nisi suae committat dispositioni et consilio. Mandavit mihi vestra celsitudo per praedictum filium nostrum Alexandrum, quia orationes, sive meditationes, quas ego dictavi, et putabam vos habere, [Col. 0222A] non habebatis, et ideo mitto eas vobis. Omnipotens Deus sua vos semper benedictione regat et protegat.





EPISTOLA XXXVIII. PASCHALIS PAPAE II AD GERARDUM EBORACENSEM EPISCOPUM.

PASCHALIS episcopus, servus servorum Dei, GERARDO Eboracensi episcopo.

Sedis apostolicae benignitas etc. Vide in Paschali II ad an. 1118.





EPISTOLA XXXIX GIRARDI AD ANSELMUM.

Patri dilecto ANSELMO filius GIRARDUS, servitium et obedientiam.

Mentem veritatis amicam cavere oportet ne in [Col. 0222B] eorum sententiam facile cedat quos ad mentiendum impellit vel odium, vel amor, vel quaedam vana et iners in mentiendo voluntas. Ii sunt quorum segnities cum ad nihil honestum exsurgat, invidiae ignem in ipsis incendit adversus eos qui honeste vivunt. Scio quia ejusmodi homines animi vestri dulcedinem amaram mihi facere nituntur. Accedit ad hoc quod noster labor aliquando pigrior fuit quam deceret in causa Dei et vestra. 437 Sed absit hoc a me, absit hoc ab ea, qua vobis adhaereo dilectione, ut a modo verbi Dei in quo laboratis usque ad exsilium me adjutorem non habeatis! Si enim eam mihi dilectionis suavitatem reddere noveritis, quam saepe in vobis multis et magnis rebus expertus sum, fidum me et servum et in Christo conservum atque in verbo ejus [Col. 0222C] collaborantem habebitis. Negligentiorem tamen quam oportuerit in hac causa me fecerat, quod negligentius quam decuisset vos in tribulatione mea mihi compassum audivi. Amor tamen ille magnus quem erga vos habeo, ubique cum familiaribus meis et vestris, et saepe in auditu regis et optimatum regni se ostendit. Quae sit erga me vestra voluntas, tacitis itidem nominibus nostris mihi scribere non pigritemini.



EPISTOLA XL. ANSELMI AD ERNULFUM PRIOREM

ANSELMUS archiepiscopus domino priori ERNULFO salutem et benedictionem Dei.

Benefecistis quia in litteris vestris quod sentiebatis [Col. 0222D] mihi scripsistis. Nos quoque idipsum sentimus et aperte videmus; desiderium nostrum et fratrum nostrorum ad praesens non video quomodo de me possit impleri. Litteras tamen nostras mitto regi, quorum exemplar vobis mitto. Quod volo ut sit occultum, donec cognoscatis quid rex mihi respondeat, aut qualiter easdem litteras recipiat. Postquam vero hoc cognoscetis, bonum existimo ut publice exemplar quod mitto ostendatur. De me et de causa nostra nihil aliud nunc vobis possum mandare quod nesciatis. Ad fratres nostros estote vos epistola nostra ad salutandum, ad exhortandum, ad confortandum, secundum prudentiam quam vobis Deus dedit, quibus, quantam possum a Deo impetrare, mando benedictionem et absolutionem. Pro querela, quam [Col. 0223A] mihi fratres scripserunt, de penuria quam patiuntur pro negligentia sicut aestimant domini Rogeri, scripsi illi et praecipi ut omnia quae ad illum pertinent agat vestro consilio et vestra prudentia. Adolescentiores et pueros precor ut singulos secrete et ex nostra parte dulciter salutes, et ut nostrae memores sint monitionis, cordibus eorum sicut scitis, intimetis. Antequam Romam irem, postquam a vobis discessi, dum adhuc Becci morarer, quaesivistis a me quid mihi videretur, si quis clericus qui et litteratus et strenuus existimaretur, ad ecclesiam nostram ut monachus fieret, vellet venire. Ad quod tunc litteris quae nescio si ad vos pervenerunt, respondi quia si videretis personam quam suscipiendam discretio vestra judicaret, mihi quoque ut reciperetur bonum [Col. 0223B] esset et placeret. Privilegium quod dominus papa mihi dedit, vobis mitto ad transcribendum, et diligenter custodiendum. Dixit mihi Everardus vos velle habere concilium quod Londoniae celebravimus. Quod ita mitto vobis ut illud nec in publicum offeratis, nec transcribi faciatis; donec ego et vos cum episcoporum consilio illud retractemus.



EPISTOLA XLI. ANSELMI AD EUMDEM.

ANSELMUS archiepiscopus, reverendo priori domno ERNULFO, salutem et benedictionem Dei, et suam, si quid valet.

Litteras vestrae reverendae dilectionis plenas prudenti consilio et charitativa sollicitudine pro mea [Col. 0223C] causa et sincerae dilectionis affectu et tribulationum cor vestrum et Ecclesiam nostram prementium conquestione suscepi. Consilium quidem ex parte sequi non potui, quia domnus Everardus non ita venit ad me, ut in festo sancti Michaelis opportune redire posset in Angliam. In aliis vero, Deo adjuvante, tentabo quod consulitis, si potero efficere. Pro sollicitudine vero quam dixi et dilectione gratias ago Deo et vobis. De tribulationibus autem non egetis nostra consolatione, nisi in his quae nostro consilio aut potestate possunt mitigari. Vos enim scitis quia per multas tribulationes et per aquam et ignem transire nos oportet ad refrigerium. Multa et alia sunt quae prudentiam vestram non latent, quae nos hortantur in [Col. 0223D] tribulatione gaudere. Quod Deo consolante vos facere et usque in finem facturos non dubito. De iis ad quae nostrum responsum petitis, primum dico quia placitum quod constituerunt archiepiscopus Eboracensis et episcopus Londoniensis, nec statui nec fieri debet sine archiepiscopo Cantuariae. Nam etsi Ecclesia Cantuariensis viventem episcopum non haberet, exspectari deberet. Si quid autem inde per placitum factum est, stare non debet, et ego irritum facio. De damno quod aut a praepositis aut a cellerario passi estis, quia praeteritum est, consilium nescio, sed tamen si quid aliqua ratione recuperare potestis, gaudeo. In futurum vero consilium vestrum de sociis praepositorum approbo. De Godefrido vobis consulo, et domno episcopo Rofensi mando ut ita per [Col. 0224A] justitiam tractetur, ne aut apud regem, aut apud alios se injuste tractari vos blasphemando conqueratur, quatenus aut de hoc quod debet, vobis sicut justum est satisfaciat; aut villam pro qua debitor est, vobis reddat. De domno Joseph, praefato episcopo mando, ut si opus est, vos adjuvet, quatenus eum de debitis et terris quas tenet, secundum vestram dispositionem tractare possitis, et hoc vestrae committo ordinationi. De pueris et juvenculis suscipiendis, propter multas rationabiles causas consilio vestro faveo, donec Deo disponente redeam, et haec et alia communi agemus consilio. Hoc tamen volo et rogo, ut ubicunque sim, si aliqui hujus aetatis suscipiendi sunt, illi primum suscipiantur quibus concessum est. De hoc autem unde quidam [Col. 0224B] me et vos reprehendunt, de personis scilicet Ecclesiae nostrae, vos scitis qua necessitate fit. Vix enim aliqui ad nos veniunt, nisi quos sponte accipimus.

De laico quem suscepistis misericorditer, Deus disposuit, quia et vos charitatem illi et amicis ejus exhibuistis, et ipse bono fine quievit, quem Deus absolvat ab omnibus peccatis suis. De clerico Belvacensi quem Deus vobis clementer attraxit, gaudeo, et ut saepe colloquio vestro aedificetur de contemptu gloriae mundi et de dubietate humanae vitae, et de periculo animarum de hoc mundo transeuntium in amore saeculi, quamvis hoc vos facere putem, consulo. De clerico Londoniensi quem suscepistis, approbo quod fecistis. De Roberto ministro pauperum, quod [Col. 0224C] mihi consuleretis facite. Si enim in sanitate sua venerit, credo quia ad salutem animae suae in aliquo servitio Ecclesiae utilis erit, et si in morte, salvus erit. De Roberto de Leminges, haec est mea sententia : Si hoc tempore factus fuerit monachus, concedo uxori ejus, dum vivit, terras quas de me habet, et si quis eas ab alio acceperit, non ab archiepiscopo Cantuariensi, vel me vel mihi canonice succedente, ei quam facere possum excommunicationi, et irae Dei quam illi imprecari possum subjaceat. Quandocunque autem ad conversionem veniat, vel sine conversione finem vitae faciat, quod dixi de terris, ratum permaneat. De fratribus qui inordinate de monasterio exierunt, et ordinate Deo reducti sunt, [Col. 0224D] per omnia quod fecistis laudo; et de iis qui remanserunt, si in bona voluntate sunt, Deo gratias ago. Illum vero qui tot modis incorrigibilis cognitus est, sua nequitia Satanae traditum existimo, nec amplius 438 in societate vestra suscipiendum puto. De infamia qua super vos populus insipienter clamat, vestra sapientia consolari vos debet. Non enim est blasphemia, sed laus monasterii, quando aliquid inde fugiunt, quia non meliorem vitam quaerunt, verum bonam conversationem quae ab illis exigitur nequaquam tolerare queunt. De patre suo rogat me dominus Cornelius cui sicut scitis spem suscipienti ego et vos dedimus. Qui ut suscipiatur, si vobis videtur, bonum existimo, quia et de longe solo amore sanctae conversationis venit, et iam ad senilem gravitatem [Col. 0225A] devenit. De presbyteris qui ad mulieres dimissas redierunt, consilium quaesivi a R. P. nostro archiepiscopo Lugdunensi; qui nullatenus consulere voluit ut ad Ecclesias amplius admitterentur, sed ut potius infantes a quibuslibet clericis vel laicis baptizarentur. Nec pro alia aliqua necessitate, quae in absentia sacerdotum solet contingere, laudat recipiendos esse. Verumtamen hoc quod dico et necessitatem quam videtis, considerate, et quid mihi praesenti consuleretis, admisso episcopi consilio, facite. Festivitatum celebrationem de quibus mihi mandastis, vestrae committo dispositioni, et quid inde ordinaveritis ego confirmo, et ratum sit. De octavis quoque Nativitatis sanctae Dei genitricis Mariae, quas plures de fratribus nostris rogant in Ecclesia nostra [Col. 0225B] fieri, quia in pluribus Ecclesiis fiunt, similiter quod melius vobis videtur, facite. Domno Roberto monacho dilecto filio nostro qui res nostras solet custodire, dicite ex nostra parte, ut si potestatem habet, faciat Robertum clericum qui mecum est tenere domum suam quam habent Cantuariae, ita quietam, sicut eam tenuit Rogerus Puntel. Rogatis me ut in tribulationibus vestris compatiar vobis et orem pro vobis, quod utique facio, et scio vos hoc ipsum facere nobis. Omnipotens Deus suam semper det vobis consolationem. Responsum regis in die statuto non est episcopo datum, mandavi ei ut illud quatenus poterit requirat, et illud per Vulgarum de Limminges cum aliquo socio aut per duos alios pedites mihi mittat, quia hoc tam cito per domnum Everardum [Col. 0225C] fieri nequit.



EPISTOLA XLII. ANSELMI AD THEODORICUM.

ANSELMUS, archiepiscopus, THEODORICO filio charissimo, salutem et benedictionem Dei.

Gratias habeo tibi pro visitatione litterarum tuarum plena suavi dulcedine exundantis dilectionis; quam utique etiam te tacente in corde tuo semper fervere non dubito. De dilectione vero mea erga te, quia tu eam nosti, multa loqui non egeo. In sententia quarti capituli De conceptu virginali, pone integre verba Apostoli sicut hic reperies. Dicit enim idem apostolus nihil damnationis esse iis qui sunt in Christo Jesu, qui non secundum carnem ambulabunt (Rom. VIII, 1). Vale, fili.



EPISTOLA XLIII. ANSELMI AD MATHILDEM REGINAM ANGLORUM.

MATHILDI, dominae reverendae, filiae charissimae, reginae Anglorum, ANSELMUS archiepiscopus, salutem et benedictionem Dei, et suam, si quid valet, servitia, orationes in dilectione.

Magnitudinis vestrae magnae benevolentiae gratias agit cor meum quod, quantum potest. fructificat, et quod non potest desiderare non cessat. Quod qui inspirat, ipse retribuat. Quippe quam pium, quam dulcem affectum, Deo inspirante erga me geratis, in amaritudine et tristitia et sollicitudine quas ex mea absentia contrahitis, apertissime, sicut scribitis, significatis. Quae mea absentia in quantum ego et illi [Col. 0226A] qui rem diligenter considerant, intelligimus, non mea culpa tandiu extenditur. Queritur pio affectu vestra excellentia quod mea intemperies tranquillitatem animi domini mei regis et procerum ejus turbaverit, et hoc desiderii vestri bonum incoeptum, ne ad finem suum perduceretur impediverit; verum in litteris nostris, in quibus illa intemperies esse dicitur, nihil indiscretum, nihil absurdum, quamvis hoc mihi regiis litteris objectum sit, esse cognoscitur, si recto intellectu et mente tranquilla quod ibi dictum est, et prohibitio quam audivi et omnes sciunt, inspicitur. Nihil enim adversus patrem regis et archiepiscopum Lanfrancum, viros magnae et religiosae famae, protuli; cum me in baptismo et in ordinationibus meis legem et consuetudines illorum [Col. 0226B] non promisisse demonstravi, et legem Dei me non abnegaturum esse, significavi. Nam quod a me nunc requiritur, idcirco quia illi fecerunt, ego propter hoc quod auribus meis Romae audivi, facere nequeo absque gravissima offensione. Quam si contemnerem, utique contra legem Dei facerem. Ut ergo ostenderem quam rationabiliter recusem facere hoc quod a me requiritur, secundum illorum consuetudinem, ostendi quomodo potius debitor sim apostolicam et ecclesiasticam cunctis notam servare constitutionem, in qua lex Dei sine dubio intelligitur, cum ad Christianae religionis firmamentum promulgatur, quanto autem periculo contemnatur, supersedeo nunc di cere; quia quotidie Christiani qui habent aures audiendi ex divinis dictis possunt cognoscere. Pravam [Col. 0226C] autem illam interpretationem dictorum meorum, secundum quam absurde locutus esse dicor, non regio sensui, nec vestro imputo. Rex enim benigne sicut audivi primitus chartam nostram suscepit, sed postea nescio quis malevola et non sincera mente per pravam interpretationem illum adversum me concitavit. Quis autem ille sit, nescio; sed quia Dominum suum aut non diligit, aut diligere nescit, non dubito. Omnipotens Deus sic vos et prolem vestram in hujus vitae foveat prosperitate, ut ad futuram vos provehat felicitatem. Amen.



439 EPISTOLA XLIV. ANSELMI AD GONDULPHUM EPISCOPUM.

[Col. 0226D] ANSELMUS archiepiscopus, antiquo et semper novo et vero amico, et in Deo dilecto, reverendo episcopo, GONDULFO, salutem.

Quamvis vestra constantia in bonis quae incoepistis non egeat gratiarum actionibus, frequenter sustentari tamen, ne alii aestiment me vestram benevolentiam et vestram sollicitudinem, quas in magnis laboribus pro meo commodo vos habere certum est non considerare, et sicut debeo magnis pendere; gratias ago reverentiae vestrae corde et ore et scripto, in omnibus enim quae ad me et res nostras pertinent, intelligo vos prudenter et fortiter, quantum in vobis est, et sincera admodum dilectione loqui, sicut oportet, et facere. Certus etiam sum quia, Deo adjuvante, quandiu vivetis, vestra bona [Col. 0227A] voluntas erga me sicut ex quo incoepit, non defecit, ita non deficiet. Queritur charitas vestra quia, propter contemptibilia verba unius clerici, non redii in Angliam, sed non ita est. Legite litteras quas alia vice domino priori Ernulfo de hac re misi, quas putabam vos vidisse. Ibi, ut puto, legetis rationabiles causas quare nec debui, nec debeo, secundum quod res nunc est, redire in Angliam. Quas tamen causas nolite publicare. Responsum quod rex distulit mihi dare in festo sancti Michaelis, certus sum quia dominus Everardus, vel aliquis noster nuntius ea die non potest accipere, quia non ita venit ad me ut ad illam diem possit accurrere. Si ergo vos ea die idem responsum non accipitis, precor ut aliud quanto citius et instantius potestis, requiratis, et ut regis [Col. 0227B] litteris scriptum qualecunque sit, mihi mittatur, etsi nullum responsum dare, aut diutius differre voluerit, hoc ipsum sine dilatione vestris litteris mandate. Et quia hoc opportune per dominum Everardum tam cito nequit fieri, per Vulgarum servientem nostrum de Limminges, cum aliquo socio, aut aliquos alios pedites hoc facite; nequaquam enim ulterius volo dare aut accipere inducias, quin consilio Dei et Ecclesiae ejus, quod in tali re oportet facere incipiam. Confido enim in Deo cujus est causa de qua agitur, quia ad honorem ejus quandoque terminabitur, nec Ecclesia ejus semper sicut nunc tribulabitur. Nescio qui malevoli interpretati sunt ex malitia cordis sui litteras quas misi regi, quasi [Col. 0227C] ego me jactem semper servasse legem Dei, et patrem ejus et archiepiscopum Lanfrancum criminer vixisse extra legem Dei. Sed certe illi qui hoc dicunt aut nimis pravum, aut nimis parvum habent intellectum. Quaedam enim fecerunt suo tempore pater regis et archiepiscopus Lanfrancus viri maguae et religiosae famae, quae ego nequeo facere secundum Deum hoc tempore, neque sine animae meae damnatione. Benefecistis, et gratum mihi est, quia in vestris litteris totam rem aperte sicut acta erat significastis. Roberthi qui mecum est, rem et familiam, non mihi sufficit saepe vobis commendasse, sed adhuc propter magnitudinem bonae voluntatis quam erga illum habeo, commendo, et precor ut illas in pace, quantum potestis, custodiatis. Saluto vestros [Col. 0227D] et nostros filios, et filias, et nominatim dominum Ernulfum capellanum vestrum. Omnipotens Deus vos semper et contemnendo ubique custodiat. Amen.



EPISTOLA XLV. ANSELMI AD ADRUINUM CHARISSIMUM.

ANSELMUS archiepiscopus, fratri et filio charissimo ADRUINO, salutem et benedictionem Dei.

Dominus sollicitus sit tui quia sollicitus es de fama mea, unde tibi gratias ago. Olim respondi tibi ad quosdam qui contra me garriunt, quidam qui malunt mentiri de me mala dicendo quam verum dicere, bona si qua sunt in me dicendo. Sed adhuc petis charitativa sollicitudine, ut respondeam illis qui dicunt se frequenter vidisse in ecclesiis ad curam meam proprie pertinentibus expulsis presbyteris, [Col. 0228A] laicos altari astantes, eleemosynam colligentes, sepulturas et quaedam alia ad jus sacerdotum pertinentia audacter usurpantes; quae cum inquireres, teste archidiacono nostro, deteriora, ut dicis, quam audivisses, invenisti. Clericos quoque Ecclesiarum audivisti dicentes se saepius privatim et publice in synodo de illis injuriis ad me clamorem fecisse, nullum auxilium accepisse. Unde dico tibi quia haec nunquam, me jubente, aut volente, aut consentiente, facta sunt. Et si inde aliquando clamorem audivi, quod nescio, nunquam sine correptione quam credidi sufficere, dimisi. Denique in Ecclesiis nostris nullatenus hoc fieri existimo; in aliorum vero Ecclesiis si fuit aliquando, aut est, penitus ignoro, et quantum de me pertinet, nec volui unquam [Col. 0228B] nec volo. Quapropter mihi pro minimo est ut ab illis dijudicer qui haec adinveniunt nullo amore veritatis, sed instinctu malignitatis. Ad hoc autem quod dicis te audisse quia non magnopere curo ad vos redire, respondeo, quia postquam de Anglia exivi, nunquam intellexi quomodo rationabiliter redire possem. Et certe curam a Deo mihi injunctam contemnere, et dilectionis fratrum et filiorum mihi commissorum oblivisci nec volo nec debeo. Vale.



EPISTOLA XLVI. ANSELMI AD PASCHALEM PAPAM.

Domino et Patri PASCHALI, summo pontifici, ANSELMUS, servus Ecclesiae Cantuariensis debitam subjectionem cum orationibus.

[Col. 0228C] Meminit, ut puto majestas vestra qualiter eam pro dilecto fratre nostro Bituriensi archiepiscopo sum precatus, et quam benigne respondit. Nunc quoque cum vobis se praesentat, eo quo possum affectu precari praesumo, ut pietatem apostolicam se invenire gaudeat. Postquam a vestra discessi praesentia Guillelmus legatus regis Angliae, qui me consecutus est, antequam venirem Lugdunum, dixit mihi ex parte ejus quatenus taliter facerem ut possem esse in Anglia sicut fuit antecessor meus Lanfrancus cum patre ejus. In quo intellexi quia nolebat reditum meum in Angliam, nisi ejus homo fierem et jurarem ei fidelitatem, et sacrarem eos quibus ipse daret investituras Ecclesiarum. Mandavi itaque regi quia haec facere non possem, et quod vos mihi [Col. 0228D] praecepistis ne communicarem cum illis qui ab eo investituras acceperant; sed si mihi liceret, servato ordine meo et vestra obedientia, in Anglia esse paratus essem Deo et illi et populo mihi commisso, secundum meum servire officium, rogavique ut super hoc voluntatis suae responsum mihi redderet; quod nondum fecit. De redditibus tamen episcopatus nostri postquam 440 Guillelmus in Angliam rediit, nihil habere potui. Epistolas quas mihi praecepistis regi et reginae ex vestra parte mittere, quia Romae dictum est Guillelmo eas mea dispositione esse compositas, et quia idem Guillelmus post illas alias editas, ut audivi, a vestra sanctitate suscepit, per me dirigi congruum non aestimavi. Certus enim sum quia si per me dirigerentur, omnino non viderentur, [Col. 0229A] aut contemptui et derisui haberentur, nam, ut audio, rex dixit me solum sibi esse adversarium. De his omnibus vestrae auctoritatis exspecto consilium, paratus Deo dante pro veritate pati quod Christianum non dedeceat. Diu paternitatem vestram nobis Deus incolumem conservet. Amen.



EPISTOLA XLVII. ANSELMI AD EUMDEM.

PASCHALI Domino et Patri summo pontifici, cum amore reverendo, et cum reverentia amando, ANSELMUS Ecclesiae Cantuariensis vocatus episcopus, debitam subjectionem cum orationibus.

Quoniam causa inter regem Anglorum et me, pro qua vestram olim adii praesentiam, ex maxima parte nota est vestrae celsitudini, et quae adhuc notificanda [Col. 0229B] sunt per fidelem servum vestrum charissimum fratrem nostrum Baldewinum latorem praesentium possunt intimari, non est mihi necesse inscribenda illa immorari. Eumdem autem fratrem, rerum mearum consilium et libertatis Ecclesiae Dei amatorem ad vestra vestigia tanquam meipsum mitto et ei vicem meam in audiendo et dicendo committo. Hoc tantum scribo quia propter vestram et antecessorum vestrorum obedientiam et libertatem Ecclesiae quas abnegare nolo, exsul sum ab episcopatu, atque rebus omnibus spoliatus. In qua re nec nostra prece nec consilio vestra eget prudentia. Omnipotens Deus diu vestram sanctitatem nobis in prosperitate conservet incolumem. Amen.



EPISTOLA XLVIII. ANSELMI AD JOANNEM TUSCULANENSEM ET JOANNEM CARDINALEM.

Dominis reverendis et amicis charissimis, JOANNI episcopo Tusculanensi, et JOANNI cardinali, ANSELMUS vocatus episcopus Cantuariensis, quod fidelis amicus amicis, in quibus confidit.

Dominum Baldewinum fratrem et filium nostrum charissimum, vere dilectorem vestrum mitto ad vestigia domini papae, pro causa quae inter regem Anglorum et me, imo inter illum et libertatem Ecclesiae Dei pro qua sum exsul ab episcopatu et rebus ejus omnibus spoliatus. Precor igitur sanctitatem vestram ut ei omnibus apud dominum papam pro ea causa, sicut amatores veritatis et praefatae libertatis, [Col. 0229D] assistatis, et me ne unquam religionis ecclesiasticae et apostolicae auctoritatis constantia aliquatenus per me aut propter me debilitetur, defendatis. Malo enim mori, et quandiu vivam omni penuria in exsilio gravari quam ut videam honestatem Ecclesiae Dei, causa mei aut meo exemplo, ullo modo violari. Valete.



EPISTOLA XLIX. ANSELMI AD PASCHALEM PAPAM.

PASCHALI summo pontifici, cum reverentia diligendo, et cum dilectione reverendo, ANSELMUS servus Ecclesiae Cantuariensis : cum debita subjectione fideles orationes.

De ea quae inter Carnotensem Ecclesiam et comitissam Carnotensem, unde vestrae celsitudini Romae [Col. 0230A] locutus sum, vestra prudentia non eget nostro consilio; sed rei necessitas nostra et omnium pacem et utilitatem ejusdem Ecclesiae amantium, precem ac vestram pietatem expostulat, quantum intelligo, quatenus quod a clericis in grave scandalum factum esse cognoscitur, apostolicae sapientiae discretione ad pacem revocetur. Quam intolerabile namque malum inde nisi correctum fuerit, eventurum sit, ex his cognoscere poteritis, quae a latoribus praesentium rem ipsam cognoscentibus audietis. Quod autem eadem comitissa super principes Galliae vestros legatos honoret, sic notum esse vestrae sanctitati existimo, ut nostra intimatione non egeat. Quapropter si humilitatis meae preces ad aures tantae celsitudinis valent assurgere, rogo quantum possum ut [Col. 0230B] tam noxiae discordiae concordem finem placeat vobis sicut res exigit, et vos decet, imponere. Pariter enim vestrum esse cognoscitur et quae in Ecclesia Dei utiliter statuunt confirmare, et quae pacem et charitatem dissipant, quantum possibile est, emendare. Omnipotens Deus paternitatem vestram diu nobis incolumem in sua gratia conservet. Amen.





EPISTOLA L. PHILIPPUS REX FRANCORUM AD ANSELMUM.

PHILIPPUS, Dei gratia, Francorum rex, ANSELMO, Cantuariensium venerabili archiepiscopo, salutem.

Quoniam, pastor reverende, audivi vos injuste praegravari, latere nolo vos me vehementer contristari. Et si nostro quolibet auxilio vestra potuisset [Col. 0230C] inhiberi oppressio, in hoc operam dare non differremus. Caeterum quia in loco corporeae sanitati contrario exsulatis, rogamus vos quatenus Galliam nostram vestro adventu visitare dignemini, ibique affectum mentis meae experiemini, et vestrae consuletis sanitati. Valete.





EPISTOLA LI. LUDOVICUS REX FRANCORUM AD ANSELMUM.

ANSELMO archiepiscopo Cantuariae venerabili, LUDOVICUS Francorum rex designat salutem.

Vestrae, pater sanctissime, compatior afflictioni, a qua si quo modo per officium potuissetis exonerari, ad reformandam pristinam tranquillitatem, cura propensiore eniterer. Verumtamen pectori nostro dolor altius infigitur, quoniam sapientia quae [Col. 0230D] in vobis est, tam remote a partibus nostris peregrinatur. Accedit et hoc ad cumulum vestrae exterminationis quod loca aegritudini potius quam sanitati facientia ad inhabitandum praeelegistis, vitamque vestram toti mundo conservandam retinere parvipenditis. Rogamus itaque vos ut ad partes nostras venire dignemini, et si inibi 441 vobis inhabitare jucundum videbitur, mitius exsilium patiemini. Valete.



EPISTOLA LII. ANSELMI AD NEPOTEM SUUM.

ANSELMUS archiepiscopus, nepoti suo charissimo, salutem et benedictionem.

Non ego apud te commendare dilectionem meam [Col. 0231A] et curam pro te, quia ipsa natura persuadet tibi pro me. Te hortor, te moneo, tibi praecipio ut bonis moribus et scientiae studeas, et ut ad meliora post gratiam Dei, quantum in te est proficias, et ibi ubi es, donec Deo disponente aliter de te ordinem, permaneas. Magistrum tuum domnum Gualterum, de quo domnum priorem in litteris quas illi mitto rogavi, et domnum Theodorum socium tuum ex nostra parte benigne saluta. Dominus custodiat te ab omni malo, custodiat animam tuam Dominus (Psal. CXX. 7). Salutat te multum domnus Eadmerus, qui vere in quantum intelligo, sincero amore diligit te. Vale.



EPISTOLA LIII. ANSELMI AD G. CANONICUM SANCTI QUINTINI.
[Col. 0231B]

ANSELMUS servus Ecclesiae Cantuariensis dilecto fratri et amico G. canonico Sancti Quintini, salutem, et Dei semper regi consilio.

Sicut audio, confratres vestri Belvacenses canonici ecclesiae Sancti Quintini, non temere sed ob multas rationes, domnum O. qui modo vester abbas dicitur, volunt ab hac praelatione removere, et vestram fraternitatem loco ejus substituere, sed timent ne vestra religio propter amorem quietis quam nunc habetis, non velit intentioni eorum facile consentire. Quoniam ergo sciunt vos humanitatem meam diligere; et sperant vos plus meo quam quorumdam consilio credere, rogant me quid inde sentiam, vestrae charitati ostendere. Utique si in corpore Christi invicem sumus alter alterius [Col. 0231C] membra, et maxime in una religiosarum personarum Ecclesia; qui non permittat nec vult ut alia membra et totum corpus se utantur ut suo membro, non video quomodo possit se probare membrum illius corporis, et si corpus illud est corpus Christi. Quomodo se ostendat esse membrum Christi. Est et aliud, quia nemo, si recte se tractat, sibi soli vult vivere; sed sicut desiderat et credit quia si membrum Dei est, omnia commoda aliorum membrorum sua erunt in futura vita, ita debet velle ut si quid boni est in se, aliorum sit in praesenti vita. Consulo igitur, quantum in me est, et precor, frater et amice charissime, ut si tota vestra congregatio vel melior pars, consilio reverendorum episcoporum Carnotensis et Parisiensis qui Patres [Col. 0231D] vestri fuerunt et vos nutrierunt, vos instanter elegerit ad hoc quod supra dixi, ne omnino refugiatis neque impersuabiles existatis. Utilius enim vobis esse existimo si quietem contemplationis per amorem servatis in mente, et obedientiam fraternae charitatis in opere quam si solam contemplationem aliorum contemnendo preces et utilitatem velitis eligere. Valete.



EPISTOLA LIV. ANSELMI AD MATHILDEM REGINAM ANGLORUM.

MATHILDI gloriosae reginae Anglorum, ANSELMUS archiepiscopus Cantuariae, benedictionem Dei et fidele servitium cum orationibus.

Breviter, sed ex corde loquar, sicut illi personae [Col. 0232A] quam de regno terreno ad regnum coeleste provehi desidero. Cum audio aliquid de vobis quod Deo non placet et vobis non expedit, si vos monere negligo, nec Deum timeo, nec vos diligo sicut debeo. Postquam exivi de Anglia, didici quia Ecclesias quae in manu vestra sunt aliter tractatis quam illis expediat et animae vestrae. Quod dicere nunc nolo qualiter facitis, secundum quod mihi relatum est, quia nulli melius quam vobis notum est. Precor igitur ut dominam, consulo ut reginae, moneo ut filiam, quod etiam olim feci, ut Ecclesiae Dei quae sunt in vestra potestate vos cognoscant ut matrem, ut nutricem, ut benignam dominam et reginam. Et non solum de illis hoc dico, sed de omnibus Ecclesiis Angliae ad quas vestrum extendi [Col. 0232B] potest auxilium. Qui enim dicit quia unusquisque recipiet prout gessit in corpore sive bonum sive malum (II Cor. V, 10), nullam excipit personam. Iterum rogo et consulo et moneo, domina et filia charissima, ut haec non negligenter mente pertractetis, et si quid vobis conscientia vestra in his corrigendum testabitur, corrigere festinetis, quatenus de futuro Deum quantum vobis per ejus gratiam possibile est non offendatis, et de praeterito si cognoscitis vos deliquisse, placabilem eum vobis reddatis. Non enim alicui sufficit pro certo a malo desistere, nisi curet, si potest pro commissis satisfacere. Omnipotens Deus sic vos semper dirigat, ut vobis vitam aeternam retribuat.



EPISTOLA LV. ANSELMI AD PRIOREM ET FRATRES ECCLESIAE CANTUARIAE.

ANSELMUS archiepiscopus, domno priori, et fratribus in Ecclesia Christi Cantuariae sub eo conversantibus, salutem, et benedictionem a Deo et peccatorum absolutionem.

Quaerit vestra fraternitas a me consilium de sua tribulatione, et nominatim de pecuniae, quae a rege vobis fit, exactione. Vos scitis quomodo ipse me spoliavit rebus archiepiscopatus. Nullatenus igitur per me aliquid habebit de tota pecunia totius archiepiscopatus, nisi prius me canonice revestierit, et ea quae abstulit mihi reddiderit, neque vos sponte illi sine mea jussione pecuniam dare debetis. Si autem ipse aut timore ne vobis pejus faciat, aut ulla necessitate [Col. 0232D] vos eam dare coegerit, pariter et de iis quae abstulit, et de iis quae auferet mihi vel vobis, quia vestra mea sunt, ad Deum clamabo et judicium ejus invocabo. Non vos nimis terreant neque perturbent praesentes tribulationes, quia fidelis Deus qui non patietur vos tentari supra quam ferre potestis (I Cor. X, 13). Confortamini in Domino et in potentia virtutis ejus (Ephes. VI, 10. Finem dabit Deus his malis, qui non derelinquit sperantes in se. Domnus Baldewinus Roma rediens hoc retulit a domino papa, quia in concilio quod in proxima Quadragesima celebraturus est de nostro negotio faciet quod ab ejusdem concilii accipiet consilio; et hoc ipsum regi mandavit. Precor vos ut [Col. 0233A] faciatis mihi scribi librum Cur 442 Deus homo, et de conceptu virginali, in uno volumine, quia volo eos mittere domino papae, et precor ut talis eos scribat, qui aperte et distincte scribat. Valete. Et quam citius opportune poteritis, haec facite, et mihi mittite.





EPISTOLA LVI. MATHILDIS MARCISAE AD PASCHALEM II PAPAM.

Sanctissimo et venerabili in Christo Patri ac domino PASCHALI, primae sedis antistiti, MATHILDIS marcisa, Dei gratia, si quid est, tam debitum quam fidele totius subjectionis obsequium.

Inter alia ex quibus paternitatem vestram rogare praesumimus, etc. Vide inter epistolas Paschalis II, ad ann. 1118.


[Col. 0233B]
EPISTOLA LVII. ANSELMI AD HAIMONEM VICECOMITEM.

ANSELMUS archiepiscopus, HAIMONI vicecomiti amico suo, salutem et benedictionem.

Olim mandavi vobis et precatus sum sicut amicum fidelem meum et Ecclesiae nostrae, quatenus mercatum quod de terra nostra mutavistis, ita restitueretis sicut erat quando de Anglia exivi; et teloneum quod accepistis in Fordwick de nostris rebus mihi redderetis, quia nusquam in tota Anglia res nostrae Dominicae debent subjacere hujusmodi exactionibus, et maxime inter propriam parochiam archiepiscopatus nostri : et adhuc sicut audio neutrum fecistis. Insuper postquam res nostrae quietae [Col. 0233C] debuerunt esse usque ad reditum meum ex praecepto regis, homines vestri fregerunt domum nostram in Sandwik, et pisces nostros violenter abstulerunt, et in civitate Cantuaria aliam domum nostram in terra nostra fregerunt, et quod intus erat abstraxerunt. Rogo igitur vos, sicut amicum in quo debeo confidere, ut et nostra quae sicut dixi ablata sunt mihi restituatis, et ne me facere clamorem ad alium cogatis. Non solum enim mihi et Ecclesiae nostrae ex vestra parte injuriae non debent evenire, sed etiam aliunde venientes sicut scitis, cum potestis, debetis repellere. Valete.



EPISTOLA LVIII. ANSELMI AD ERNULFUM PRIOREM.

ANSELMUS archiepiscopus Reverendo fratri, et [Col. 0233D] supra dilectione amando, domno priori ERNULFO, salutem et benedictionem Dei, et suam quantum potest.

Miseriis et tribulationibus non solum vestris, sed et totius Angliae, quas fama volante multis modis cognosco, meum est secundum praesentem divinam dispositionem solum compati, et solius Dei est subvenire. De his quae erga me sunt, non aliud ad praesens vobis possum scribere quam quod per Odonem Londoniensem vobis mandavi, et quod latori praesentium viva voce referendum dimisi. Malum quod Guillelmus facit de Einesford, certus sum quia si ipse non faceret, ab alio fieret, et forsitan gravius. Exemplaria epistolarum quas misi (de his quatuor mihi notitiam litteris fecistis) vobis mitto. Fratres [Col. 0234A] nostros quos per me Deus vestrae mandavit curae, sicut scitis oportere et ad me pertinere, pio et benigno affectu salutate, et secundum sapientiam a Deo vobis datam consolamini et confortate. Et quia non ipsi sunt primi servi Dei, nec soli nec ultimi quos mundi tribulatio premit; ut exemplo aliorum patientiam amplectantur frequenter intimate. Adolescentibus et infantibus singulis, familiariter affectum dilectionis meae, quam illis solebam ostendere, et quam adhuc servo, commendate; ut memores sint monitionis meae, obsecrando dulciter rogate. Latori praesentium, quia saepe et multum pro legationibus nostris laboravit, benefacietis si paupertatem ejus aliquantulum saltem de veteribus vestibus mitigaveritis, aut alio aliquo modo. Valete.



EPISTOLA LIX. ANSELMI AD GUILLELMUM CALVELLUM.

ANSELMUS archiepiscopus, GUILLELMO CALVELLO, salutem et benedictionem.

Adhuc te saluto sicut amicum et filium, donec cognoscam an sit pura et sincera amicitia tua, an non. Hactenus enim sic te habuisti erga Ecclesiam nostram et me, ut gratiam Dei inde mereri videreris, et nostram amicitiam haberes. Sed nunc audio quia mercatum nostrum de terra nostra transtulisti, et mihi et Ecclesiae Christi matri tuae abstulisti. Omnia ejusdem Ecclesiae sunt; et quae Ecclesiae sunt, mea sunt. Moneo igitur te et precor sicut amicus amicum, et sicut episcopus Christianum [Col. 0234C] filium, quatenus restituas terrae nostrae mercatum suum, sicut erat quando de Anglia exivi, si non vis iram Dei incurrere; et amicitiam meam, et totius Ecclesiae, quam hactenus habuisti perdere; et gravissimae excommunicationi, cum his quorum hoc agis consilio et auxilio, subjacere. Vale. Et consulo ut quod tibi amabiliter mando, amicabiliter facias et sine excommunicatione.



443 EPISTOLA LX. ANSELMI AD GUILLELMUM ARCHIDIACONUM.

ANSELMUS archiepiscopus, GUILLELMO archidiacono, salutem et benedictionem.

Bona quae facitis amo et laudo; si quid vero vos agere audio quod vos non deceat, hoc vobis tacere non debeo. Puto quia meministis quam gravem et [Col. 0234D] quam districtam causam olim inter me et vos constituit familiaritas et conversatio Petri et Salomonis, quam vobiscum habuerunt, postquam mihi et Ecclesiae nostrae, quantum in ipsis fuit, conati sunt facere contumeliam et ignominiam, cui parem nunquam ab homine ullo sustinuimus. Nunc utique audio quia in domo vestra familiariter vobiscum conversantur et vestris beneficiis aluntur, qui veluti de efficacia suae voluntatis exsultantes et eidem Ecclesiae insultantes, ejus aspectibus se quotidie de domo vestra ingerunt ad commemorationem illatae injuriae. Quod quale et qualiter pensandum sit, prudentia vestra non solum per se cognoscere, sed etiam ex supradicta causa, quae inter me et vos fuit, et adhuc scripta apud vos servatur, potest conjectare. [Col. 0235A] Quid autem inde vobis faciendum sit, fidelem sapientiam vestram consulite. Valete.



EPISTOLA LXI. ANSELMI AD GUNDULFUM EPISCOPUM.

ANSELMUS archiepiscopus, vero amico reverendo episcopo GUNDULFO, salutem.

De iis quae erga me sunt non aliud ad praesens possum scribere quam quod per Odonem Londoniensem reverentiae vestrae mandavi, et quod latori praesentium viva voce referendum intimavi. Audio quod Guillelmus filius Rodulfi exigit a priore domno Ernulfo nummos, quos presbyteri solent dare eo tempore quo chrisma accipiunt, quia jam expensi sunt in opus monasterii, et eos qui adhuc dandi sunt, nisi cognoverit me eos in hoc opus concedere. [Col. 0235B] Sciat igitur sanctitas vestra et de hoc dicite Guillelmo quia, quantum in me est, et hos concedo, et si plus possem concederem. Relatum mihi est quia Guillelmus Calvellus mercatum de terra nostra, ubi solet esse, transtulit, et mihi et Ecclesiae nostrae abstulit. Unde illum monui ut quod male egit sine dilatione corrigat, per epistolam, quam petite ab eo ut vobis ostendat. De qua re mando ut vicecomitem ex nostra parte cum uxore sua filia nostra salutando conveniatis, atque, ne hanc nobis injuriam fieri, sicut in illo confidere debemus, permittat, rogando moneatis. Quamvis enim ad praesens violenta mihi fiat injustitia, non tamen judicio Dei mea, quam ipse aliquando requiret, perit justitia. Monete quoque eum ut audiat litteras quas de hac re misi Calvello. [Col. 0235C] Valete.





EPISTOLA LXII. PASCHALIS PAPAE AD ROBERTUM COMITEM DE MELLENTO.

PASCHALIS episcopus servus servorum Dei, dilecto filio ROBERTO, comiti de Mellento, salutem et apostolicam benedictionem.

Nos te in familiaritatem ascivimus, etc. Vide in Paschali II.





EPISTOLA LXIII HENRICI REGIS ANGLORUM AD ANSELMUM.

HENRICUS, rex Anglorum, ANSELMO, Cantuariensi archiepiscopo et dilectissimo Patri, salutem.

Notum vobis facio me Guillelmum de Warelwast [Col. 0235D] a festivitate sancti Michaelis ad vos misisse; et illinc Romam pro negotio nostro, quod erga Romanam sedem ad invicem ego et vos locuti sumus, nisi procella maris et aestus et ventus contrarius eum detinuisset. Teste Waldrico cancellario apud Wicecombam.





EPISTOLA LXIV. AD EUMDEM.

HENRICUS, rex Anglorum, ANSELMO, archiepiscopo Cantuariensi, salutem et amicitiam.

Mando vobis sicut charissimo Patri meo, ut Baldevuino monacho praecipias quatenus ipse cum Guillelmo de Warelwast Romam in negotium eat, ut per utrumque firma dilectio et pax inter nos fiat. Teste [Col. 0236A] Waldrico cancellario et Roberto comite de Mellento et Eudone dapifero apud Pontefactum.



EPISTOLA LXV. ANSELMI AD GERARDUM EBORACENSEM.

ANSELMUS archiepiscopus, reverendo archiepiscopo GERARDO Eboracensi, salutem.

Charitati vestrae pro tribulationibus quas passa est, postquam de Anglia exivi, quamvis opere nequeam ad praesens exhibere consolationem, mente tamen debitam gero compassionem. Quod autem et verbis per multos et vestris litteris vestram voluntatem zelo Dei accendi contra mala quae in Ecclesia Dei fervent et pullulant, intelligo, sicut in adversitate condoleo, ita in virtute congaudeo. Precor itaque et moneo ut bono proposito non desit constantia, neque [Col. 0236B] usque ad perfectionem pertingens perseverantia. Ad quid enim sumus episcopi super Dei populum constituti, si quasi canes non valentes latrare, permanemus muti? Spero in Deo quia dominus noster rex, sicut ipse mihi Deo inspirante promittit, ad omne bonum nobis bonus adjutor accedet; neque si Deus concordiam incoeptam inter illum et me dignabitur perficere, aliquatenus a consilio nostro in iis quae ad nostrum Ordinem pertinent, recedet. Quapropter de nostro negotio impraesentiarum nihil aliud faciam, donec apostolicam in proximo cognoscam sententiam. Valete.



444 EPISTOLA LXVI ANSELMI AD ERNULFUM PRIOREM ET FILIOS ECCLESIAE CANTUARIENSIS.

ANSELMUS archiepiscopus, domino priori ERNULFO, et fratribus dilectissimis filiis Ecclesiae Christi Cantuariensis, salutem et benedictionem.

Pro causa quae est inter dominum regem et me, jam ipse rex suos et ego meos legatos Romam misimus. Mando itaque vobis et precor vos ut instanter Deum oretis, quatenus ipse talem concordiam inter dominum papam et regem ponat, ut ego salva reverentia voluntatis ejus possim utrique concordare. Si vobiscum est, gaudeo, et ut sit multum desidero. Quam citius igitur opportune potestis, mando ut mihi esse vestrum quale sit litteris vestris insinuetis. Omnipotens Deus vos custodiat, et in sancto proposito perseverabiles faciat, atque ab omnibus peccatis propitiatus absolvat. Amen.





EPISTOLA LXVII. HENRICI REGIS ANGLORUM AD ANSELMUM.

HENRICUS Dei gratia rex Anglorum, ANSELMO Cantuariensi archiepiscopo, dilecto Patri suo, salutem et dilectionem.

Plurium relatione didicimus, et maxime per Robertum clericum cancellarii mei, rumores de apostolico, quorum, si ita res habet ut fama ventilat, doleo. Et quoniam processu dierum exsurgit crebrior, timeo ne sit verior. Dicunt enim Romae, quod absit! duos esse apostolicos, et ad invicem bellicosam se ditionem inter se obtinere. Unde te tuamque sanctitatem consulo ut mihi tibique provideas, cui major pars hujus adhaeret negotii, quid agendum sit de legatis [Col. 0237A] nostris in hujus procella temporis. Quod si tibi videatur utile eos retinere usque in tempus congruum, tunc retine Guillelmum, et mitte mihi citissime Baldevuinum de Tornaco, monachum tuum, per quem tibi familiarius assignem de secretis nostris et per eumdem mihi enuntia quid in hac re mihi tenendum sit et agendum; si vero tibi placet eos ire, et tuum sit consilium, eant, et si ipsi ierint, mihi mitte citissime unum de familiaribus tuis, per quem nostra consilia et negotia alterius alteri ad invicem familiariter assignemus. Teste Roberto episcopo Lincolniae, et Roberto comite de Mellento.





EPISTOLA LXVIII. GUILLELMI AD ANSELMUM.

Domino, et omnium amicorum suorum excellentissimo [Col. 0237B] ANSELMO, unus ex servis suis, et utinam minimus servorum Dei, GUILLELMUS, optatae salutis gaudium.

Non est nostrum de meritis sanctorum virorum extollere, nec laudes eorum atterere, sed Deus qui gloriatur in sanctis suis et cui omne cor patet, novit quanta sit devotio humilitatis nostrae in Deum, quantave animi affectione diligo bonum vestrum. Nec immerito. Non est enim mihi incognitum si quid foret in me vel minimum, quam nimio zelo amplecteremini bonum meum. Sed quoniam de meritorum meorum qualitate diffido, immundi etenim hominis immunda est oratio, genibus ac pedibus vestris quasi advolutus, quam obnoxius possum vos deprecor, si unquam de me gaudere volueritis, orate [Col. 0237C] attentius pro fratre meo Gaufrido. Scio enim per Dei misericordiam illum adepturum remissionem peccatorum quandoque, si ex toto pro eo ad Dominum clamaveritis. Nec id dico sine causa; sed interim sufficiat vobis quod praemissum est, donec conveniamus in unum. Plura etenim de hoc et de aliis quae vellem dicere vobis, supersedeo, quia omnia tempora sua habent; sed quoniam videtis in naufragio fratris me miserabiliter naufragantem, orationum vestrarum tabula sustinete periclitantem, ut qui diu culpis nostris exigentibus naufragium sustinuimus, quandoque vestris precibus portum salutis ingredi tenere mereamur.



EPISTOLA LXIX. ANSELMI AD ODONEM EPISCOPUM.

Reverendo et domino dilectissimo, episcopo ODONI, frater ANSELMUS, sic transire per bona temporalia, ut habitet in aeternis.

[(47) 1Kb] Litteras quas paterna vestra celsitudo pro suo fideli Osberno defuncto mihi et fratribus nostris misit, humili obedientia, et obedienti humilitate suscepimus. Nihil enim petitioni vestrae decrevimus denegare; sed in quibuscunque dilectissimo domino et dilectissimo Patri obediendum est, jussioni vestrae statuimus obtemperare. Cum enim vos hoc meruisse dilectionis et beneficiorum pretio cognoscamus, nimis nos arguendos ostendimus, si [Col. 0238A] nos obedienter subjicere voluntati vestrae recusamus. In quibus litteris illud quidem gratissimum accepi, quod ibi certitudinem de mutua dilectione vestrae magnitudinis et meae parvitatis legi. Nam quamvis conscientia propria et experimento jam doctus hinc non possum dubitare, dulcis tamen honor et honorabilis dulcedo mihi est, cum tantus tantillo hoc dignatur mandare.



EPISTOLA LXX. ANSELMI AD THEODORICUM.

ANSELMUS archiepiscopus, THEODORICO filio charissimo, salutem et benedictionem Dei.

Dulcia sunt mihi verba epistolae tuae, quia dulcis est mihi affectus dilectae mihi animae tuae, ad quod demonstrandum non opus est immorari, quia certus [Col. 0238B] sum quod cor meum erga te novit conscientia tua. Litteras quas quaeris regis ad papam non tibi mitto, quia non intelligo utile esse si serventur. Si quid aliud juvante Deo scripsero, suo tempore monstrabitur. Quod autem in libris quos scripsisti, corrigis; fac ut si qui ex illis transcripti sunt, in illis quoque corrigatur. Desideras tu praesentiam meam; ostendat tibi Deus praesentiam suam, et interim habitet in te per gratiam suam. Amen.



EPISTOLA LXXI. ANSELMI AD GUNDULFUM EPISCOPUM.

ANSELMUS archiepiscopus, reverendo episcopo GUNDULFO, salutem.

Precatus sum domnum priorem, et archidiaconum nostrum quanto affectu possum, ut hujus Roberti [Col. 0238C] curam habeant, ne ullam duram patiatur indigentiam in victu vel vestitu; quo de perfidia ad verae 445 fidei misericordiam et pietatem conversus est. Rogo itaque ut litteras quas illis misi legatis, et si illi aliquando quod illis mando, facere neglexerint, quod non credo, vos ex nostris rebus, pia hilaritate huic quod illi deerit suppleatis



EPISTOLA LXXII. ANSELMI AD GUIDONEM.

ANSELMUS archiepiscopus, dilecto filio suo, GUIDONI, salutem et benedictionem Dei.

Audio quod in pace et tranquillitate conversaris in claustro et sollicitus es circa servitium Dei et salutem animae tuae, et inde gaudeo valde. Moneo [Col. 0238D] itaque te, charissime, licet opus non sit, quatenus mundum et ea quae mundi sunt ab animo tuo procul abjicias, nec te ad amorem ejus ullatenus flectas. Deum ama eique sollicite servi, quia per gratiam ejus nunquam tantam opportunitatem habuisti, sicut modo habes ei serviendi. Petis absolutionem meam, quam ego mitto tibi.



EPISTOLA LXXIII. ANSELMI AD PASCHALEM PAPAM.

Domino et Patri cum reverentia diligendo, et cum dilectione reverendo, PASCHALI summo pontifici, ANSELMUS servus Ecclesiae Cantuariensis, debitam subjectionem, cum fideli servitio et orationibus.
[Col. 0239A]

De causa inter regem Angliae et me quid nuper factum sit, breviter celsitudini vestrae scribo, quia legato ejus et nostro hoc plenius exponendum relinquo. Postquam auctoritas vestra comiti de Mellento et aliis impedientibus apud regem jussionem vestram, introitum Ecclesiae prohibuit, appropinquavi Northmanniae, et factum est per comitissam Carnotensem sororem regis fidelissimam filiam Ecclesiae Dei et vestris praeceptis obedientem, ut ad colloquendum rex et ego cum quadam spe boni eventus conveniremus. Ubi me de archiepiscopatu, unde me spoliaverat revestivit. Et de his in quibus dissentiebamus, scilicet de investituris Ecclesiarum et hominiis praelatorum, de quibus simul et similem in Romano concilio audivi prohibitionem, se apostolicam [Col. 0239B] sedem per legatum suum ante proximam Nativitatem Domini requisiturum constituit. Non autem intellexi me debere aut legationem ejus prohibere, aut revestituram meam respuere. Quid vero ipse de praedictis rebus concedat, vel quid postulet, per eumdem legatum sanctitas vestra cognoscet. Et quoniam totius causae finis de vestro pendet arbitrio, misi simul legatum nostrum, ut cognoscam quomodo vobis et regi conveniat, et quid mihi jussio vestra praecipiat. Comiti de Mellento per auctoritatem chartae vestrae quam illi direxistis, in qua legi quia si vobis obediret, gratiam vestram obtineret, concessi introitum Ecclesiae, quoniam promisit se conaturum ut rex jussionibus vestris ad ubertatem Ecclesiae obtemperet. De aliis autem de quibus auctoritatem [Col. 0239C] vestram per legatos requiro, ejus responsionem, si placet, per eosdem efflagito. Pro reverendo Patre meo archiepiscopo Rothomagensi ad vestra supplex mente me prosterno vestigia, quatenus secundum quod per ejus legatos cognoscetis, supplicationem et humilitatem, Ecclesiae suae necessitatem, apostolicae misericordiae illi impendatis benignitatem. Omnipotens Deus in omni prosperitate vestram diu Ecclesiae suae conservet incolumitatem. Amen.





EPISTOLA LXXIV. MATHILDIS ANGLORUM REGINAE AD ANSELMUM.

Dilectissimo domino suo et Patri, ANSELMO Cantuariensi archiepiscopo, MATHILDIS Anglorum regina, salutem continuam cum dilectione, et servitium [Col. 0239D] fidele.

Non ignoret, charissime Pater, vestrae sanctitatis consolatrix dilectio animam meam vestra tam longa, tam taediosa absentia graviter fore turbatam. Vestri etenim reditus optati terminus, quanto celerior et propinquior a pluribus mihi promittitur, tanto magis a me vestra frui optante praesentia et locutione desideratur. Nullo itaque, reverendissime domine, perfecto gaudio anima mea laetificabitur, nulla vera dilectione exhilarabitur, quousque vestram, quam totis mentis meae viribus desidero, praesentiam revidere gaudenter valeam. Vestrae siquidem benignitatis mellifluam exoro dulcedinem, ut interim me absentem vestrae amoenitate correptionis et litterarum [Col. 0240A] vestrarum dulcedine consolari et laetificare dignemini. Omnipotens et pius Dominus vos ubique conservet, et de reditu vestro me ad praesens laetificet. Amen.





EPISTOLA LXXV. HENRICI REGIS ANGLORUM AD ANSELMUM.

HENRICUS, Dei gratia, rex Anglorum, ANSELMO Cantuariensi archiepiscopo, charissimo Patri suo, salutem et amicitiam.

Sciat vestra benigna paternitas quia debeo et nimium intra me contristor prae dolore corporis vestri et infirmitate. Et scitote quia nisi vos operiebar, jam fuissem in Northmannia. Gauderem enim si prius vos reperissem, quam a regione mea recessissem; nunc autem precor vos, sicut patrem [Col. 0240B] filius, ut paulisper plus indulgeatis naturae corporeae vestrae, et ne ita affligatis corpus vestrum. Volo autem et praecipio ut ubique per omnes possessiones meas Northmanniae imperetis sicut per vestras Dominicas, et gaudebit cor meum si hoc ipsum feceritis. Nunc vero operi me in Northmannia Ego enim noviter transibo. Teste Walderico apud Windeles horas.





EPISTOLA LXXVI. MATHILDIS REGINAE AD ANSELMUM.

Domino suo, et Patri charissimo ANSELMO archiepiscopo, MATHILDIS Anglorum regina, salutis bonae valetudinem.

Exsultationis opinatae jucunditas vestrae mihi nuper spondens sanctitatis adventum, quanto mihi [Col. 0240C] gaudii solatiique plus collatura fuit, tanto majus praepediente valetudine, desolati moeroris incommodum contulit. Praecognitum igitur mihi vestrae paternitatis affectum miserabili lacrymatione exoratum venio, ut si cura mei apud vos penitus non eviluit, anxietatem sollicitudinis meae de vestra valetudine quolibet internuntio quantocius securam reddatis. Aut enim indilate de vestra eadem quidem et mea salute gaudebo; aut, quod Dei avertat miseratio! communis casus allisionem indifferenter subibo. Convalere vos faciat piissima Dei omnipotentia. Amen.





446 EPISTOLA LXXVII. HENRICI REGIS ANGLORUM AD ANSELMUM.

HENRICUS rex Anglorum, dilecto Patri suo ANSELMO [Col. 0240D] Cantuariensi archiepiscopo, salutem et filii dilectionem.

Noscat, reverende Pater, discretio sanctitatis vestrae, quia frater meus comes Robertus ad me venit in Angliam et benigne recessit. Me autem scitote, in die Ascensionis Domini, esse ad mare paratum transire. Et cum transiero, per vos et consilium vestrum, ea quae agenda erunt, agam. Interim autem si Guillelmus de Warelvast caeterique legati nostri Roma redierint, in arbitrio voluntatis vestrae sit, utrum ad me transeant in Angliam, antequam transeam, an vobiscum remaneant, donec ipsi vobiscum mecum loquantur. Teste W. cancell. apud Northamptonem.



EPISTOLA LXXVIII. ANSELMI AD ELFERUM PRIOREM ET MONACHOS S. EDMUNDI.

ANSELMUS archiepiscopus, dilectis filiis et fratribus, ELFERO priori, et aliis in coenobio Sancti Edmundi Deo famulantibus, salutem et benedictionem Dei et suam.

Quod hactenus me substraxi a communione domini Roberti, feci propter praeceptum et obedientiam domini papae. Nunc autem jubente eodem domino papa, ea ratione qua ipse mihi praecedit, eum in pacem et communionem suscepi, et vobis mando atque praecipio ut ipsi deinceps in omnibus obedientes sitis, et ei confessionem et alia quae debent monachi abbati, faciatis, nec ab eis desistatis, [Col. 0241B] nisi ego in futuro inde aliud praecipiam. Rogo autem vos, et, modis quibus possum, hortor et moneo quatenus solliciti sitis circa observantiam ordinis vestri, ut nihil de vobis audiatur nisi quod decet audiri de bonis monachis et veris servis Dei. Amen





EPISTOLA LXXIX. HUGONIS CLUNIACENSIS ABBATIS AD ANSELMUM.

Reverendissimo Patri, et dulcissimo amico ANSELMO Cantuariensi archiepiscopo, suisque omnibus, frater HUGO peccator, Cluniacensis abbas, salutem et sine fine gaudium.

Quoniam noveramus quanta inter vos et dominum Hugonem Lugdunensem archiepiscopum, Deo volente, exstiterat familiaritas, dignum duximus vobis [Col. 0241C] significare ejusdem obitum, nobis et omnibus bonis viris gravem et irrecuperabiliter dolendum, quatenus et per vos et per vestros, veram quam vivens exhibuit dilectionem, nunc ei defuncto repensare satagatis. Obiit enim in pace Nonis Octobris apud Seusiam, dum iret ad apostolicae vocationis concilium, sepultusque est ibidem satis honeste in abbatia Sancti Justi. Vestram autem reverentiam plenius noscere desideramus, vestraeque prosperitatis nuntio abundantius laetificari, cum sese tempus locusque opportunus extulerit. Christus Jesus, Pontifex summus, in omnibus operetur vobiscum.




[Col. 0241D]
EPISTOLA LXXX. HUGONIS AD EUMDEM.

Amantissimo atque glorioso Patri, domino ANSELMO, venerabili Cantuariensium archiepiscopo, frater HUGO peccator, Cluniacensis abbas, salutem mentis et corporis in Christo, et sine fine gaudium.

Postquam a nobis discessistis, vir Deo dilecte, nequivimus percipere quid acciderit sanctitati vestrae; hoc tamen de Dei misericordia speramus, quia ubicunque vestra religio fuerit, divinum auxilium praesto habuerit. Quis enim unquam tam inhumanus fuerit, qui postquam expertus fuerit dulcedinem vestri colloquii, vos non recipiat et veneretur quasi angelum Dei? Unde nos, licet satis indigni, divinam imploramus clementiam, ut qui vobis tantam gratiam contulit in terris, ipse vobis concedere dignetur aeternam gloriam in coelis. Et nunc, Pater, [Col. 0242A] direximus ad terras illas filios nostros, vestros vero servos et fideles amicos, pro monasterii nostri communi negotio. Quos vestrae sanctitati commendantes volumus ut quod in regionibus illis acturi sunt, vestro exsequantur consilio, vestroque muniantur auxilio. De causa filii nostri domini Theardi, praecipue petimus ut quia dominus papa de ministerio ejus omnem in vestro arbitrio posuit dispositionem, vosque ei dum adhuc esset in clericali habitu sicut ab ipso didicimus, concessistis totius ministerii sui facultatem, nunc nobis cum Deo miserante ad principalem reductus estis dignitatem, per litteras scribere quidquid ei mandaturi sumus non dedignemini. Gaudeat per longum sanctitas vestra memor nostri.


[Col. 0242B]
EPISTOLA LXXXI. ANSELMI AD HUGONEM COMITEM.

ANSELMUS archiepiscopus, domino et amico charissimo HUGONI comiti, salutem et benedictionem Dei et suam.

Lator praesentium, monachus Cluniacensis, quaeritur quod vos cepistis et in captione tenetis quemdam monachum Cluniacensem, et alium noviter monachum factum, atque defunctum, ab hominibus vestris sublatum, et ubi eis placuit esse sepultum. Haec si ita se habent, multum doleo inde propter vos, quia valde aliter facta sunt quam vos deceat. Unde mando, precor et consulo vobis, sicut amico, quatenus monachum quem tenetis, reddere non moremini; et quia eum cepistis, offeratis vos ad [Col. 0242C] rectitudinem inde faciendam. Honor enim vester est ut hoc faciatis. Postea vero si aliquid habetis super monachum istum, clamorem inde facite, et fiet vobis inde quod fieri juste debet. De mortuo quoque consulo ut similiter vos ad rectum offeratis, et sicubi justius esse debet. Familiariter autem dico vobis, sicut homini cujus honorem et utilitatem multum amo, quia si non feceritis quod dico, inde blasphemabimini; et ego etiam si non fecero quod ecclesiastica disciplina praecipit inde fieri, a multis blasphemabor. Saluto uxorem vestram filiam charissimam meam.


[Col. 0242D]
447 EPISTOLA LXXXII ANSELMI AD HENRICUM REGEM ANGLORUM.

HENRICO gratia Dei glorioso regi Anglorum et duci Northmannorum, ANSELMUS archiepiscopus, fidele servitium cum fidelibus orationihus, et semper ad majora et meliora crescere, et nunquam decrescere.

Gaudeo et gratias ago, quanto effectu possum, Deo, a quo bona cuncta procedunt, pro vestra prosperitate et pro vestris successibus. Gaudeo etiam et gratias ago ex intimo corde, quia, cum prosperitate terrena, sic cor vestrum sua gratia illuminat, ut nihil in beneficiis ejus et profectu vestro, vobis aut humanis viribus, sed totum ejus misericordiae imputetis, et quia pacem et libertatem Ecclesiae, quantum in vobis est, promittitis, in quo multum precor et consulo, sicut fidelis vester, ut perseveretis, [Col. 0243A] quia in hoc erit robur sublimitatis vestrae. Oro autem ore et corde, quantum valet mens mea, et per me et per alios Deum omnipotentem, quatenus in misericordia gratiae suae quam vobis coepit impendere, indesinenter persistat, ut de terrena exaltatione post hanc vitam, ad coeleste regnum et gloriam aeternam vos perducat. Amen.





EPISTOLA LXXXIII PASCHALIS II PAPAE AD ANSELMUM.

PASCHALIS, servus servorum Dei, venerabili fratri ANSELMO Cantuariensi archiepiscopo, salutem et apostolicam benedictionem.

Omnipotenti Deo gratias agimus quia tuis plurimis laboribus in Anglica Ecclesia fugatis tenebris antiquum lumen refulsit. Vigilandum tamen est ne in [Col. 0243B] Dominico agro super bonum semen inimicus zizaniam projiciat, atque prava radix pravum virgultum producat. Audivimus denique quod quidam comes Robertus, qui ab Anglico rege in captione tenetur, sub prohibitione consanguinitatis uxorem duxerit, quam ejus propinqui praefato comiti remiserunt. Unde mandamus dilectioni tuae, ut eumdem comitem convenias, et si haec vera esse repereris, adhibitis idoneis testibus ita sapienter disponas, ut utrique a peccatis liberati, libere Deo famulari valeant. Oret pro nobis dilectio vestra.



EPISTOLA LXXXIV. ANSELMI AD HENRICUM REGEM ANGLORUM.

HENRICO charissimo suo domino, Dei gratia regi Anglorum, ANSELMUS archiepiscopus, fidele servitium [Col. 0243C] cum orationibus.

Gratias ago Deo pro bona voluntate, quam vobis dedit, et vobis qui eam servare studetis. Quaerit consilium celsitudo vestra quid sibi faciendum sit de hoc quia pacta est filiam suam dare Guillelmo de Vuarenne; cum ipse et filia vestra ex una parte sint cognati in quarta generatione, et ex altera in sexta. Scitote absque dubio quia nullum pactum servari debet contra legem Christianitatis. Illi autem, si ita propinqui sunt, nullo modo legitime copulari possunt, neque sine damnatione animarum suarum, neque sine magno peccato eorum qui hoc ut fiat procurabunt. Precor igitur et consulo vobis ex parte Dei sicut charissimo domino, ut nullatenus vos huic peccato misceatis, neque filiam vestram eidem Guillelmo [Col. 0243D] contra legem et voluntatem Dei tradatis. Omnipotens Deus dirigat vos et omnes actus vestros in beneplacito suo.





EPISTOLA LXXXV. MURIARDACHI REGIS HIBERNIAE AD ANSELMUM.

MURIARDACHUS rex Hiberniae, ANSELMO Anglorum archipraesuli, salutem, et fidele servitium.

Quam magnas vobis grates, domine, referre debeo, quia sicut mihi relatum est, memoriam mei peccatoris in continuis vestris peragis orationibus, sed et genero meo Ernulfo auxilio et interventione, quantum fuerat dignitati vestrae fas, succurristi. Scias tu quoque me vobis in iis quae mandaveris famulaturum. Vale.





EPISTOLA LXXXVI. GISLEBERTI LUNICENSIS AD ANSELMUM.

ANSELMO Dei gratia Anglorum archipraesuli, GISLEBERTUS Dei quoque misericordia Lunicensis episcopus, fidele servitium et orationes.

Audiens, Pater, certaminis vestri laborem, et laboris victoriam, subditas esse videlicet indomitas Northmannorum mentes regularibus sanctorum Patrum decretis, ut regulariter fiat abbatum et praesulum electio et consecratio, immensas divinae clementiae refero gratias, et quas possum Deo preces effundo, ut perseverantiam vobis et tanti laboris praemium largiatur. Munusculum paupertatis meae et devotionis transmitto viginti quinque margaretulas inter optimas et viliores, et rogo ne sitis immemor [Col. 0244B] mei in orationibus vestris in quibus post divinam largitatem confido. Amen.



EPISTOLA LXXXVII. ANSELMI AD JOTSERANNUM ARCHIEPISCOPUM LUGDUNENSEM.

JOTSERANNO domino, atque cum dilectione reverendo, et cum reverentia diligendo archiepiscopo Lugdunensi, ANSELMUS Ecclesiae Cantuariensis servus, salutem cum orationibus et servitio.

Quod vera charitas vestra congratulatur nobis, quia Deus qui non derelinquit sperantes in se, pro diebus quibus nos humiliavit sua nos consolatione laetificavit, gratias agimus, et quia vos congaudere sentimus, magis gaudemus. Quoniam autem multis et immensis tribulationibus, ab iis a quibus auxilium [Col. 0244C] et consolationem in necessitatibus sperabatis vestra pulsatur reverentia, compatimur et condolemus. Sed hoc consolatur nos quia confidimus in Deo quod nullo fluminum, nullo ventorum impulsu vestra concutietur constantia, et quia Deus qui superbis resistit, humilibus autem dat gratiam (I Petr. V, 5), superbiam malignantium franget, et auctoritatis vestrae pedibus substernet, et cum virtus vestra probata fuerit, accipiet coronam vitae repromissam. Qualiter autem nostrum esse sit, quod vestra benignitas nosse desiderat, melius per legatos vestros, quam per epistolam poteritis cognoscere.



448 EPISTOLA LXXXVIII. ANSELMI AD THOMAM EBORACENSEM ARCHIEPISCOPUM.

ANSELMUS archiepiscopus Cantuariensis, amico suo THOMAE electo archiepiscopo Eboracensi, salutem.

Mandastis mihi in litteris vestris quod termino a me vobis constituto, Deo auxiliante, Cantuariae eritis si opportune poteritis, suscepturus et facturus quod debebitis : rogastis quoque ut, si id efficere non valetis, concederem quatenus id mihi decem diebus ante renuntiare possetis. Sed Guillelmus clericus nuntius vester precatus est me ex vestra parte, quatenus ego ipsum terminum adventus vestri aliquantulum extenderem, ut ad nos opportunius possetis venire. Quod et ego causa vestri amoris et opportunitatis libenter facio. Ne itaque opus sit vos mihi quidquam ante de vestro adventu renuntiare, submoneo [Col. 0245A] vos ut die Dominico, qui erit quinto Kalend. Octob. Cantuariae sitis ad faciendum quod facere debetis, et ad suscipiendam consecrationem vestram. Praeterea quod dicitis in litteris vestris, vos pecuniam quaerere ut Romam mittatis pro pallio Ecclesiae vestrae, non concedo. Et puto quia id frustra faceretis, quoniam nullus debet habere pallium, antequam sit consecratus. Litteras quas requiritis in testimonium personae et electionis vestrae, cum mihi locutus fueritis, et ostenderitis cui eas dirigere debeo, libenter faciam pro vobis, sicut pro amico facere debeo.



EPISTOLA LXXXIX. ANSELMI AD GUILLELMUM ROTHOMAGENSEM ARCHIEPISCOPUM.

Domino et Patri reverendo archiepiscopo Rothomagensi GUILLELMO, ANSELMUS, servus Ecclesiae Cantuariensis, salutem, et fideles orationes cum servitio.

Mandastis mihi in litteris vestris quia Guillelmus camerarius et uxor ejus dicunt me sibi dixisse quod ipsi possent eleemosynis redimere peccatum suum, illud scilicet quia ipse Guillelmus in uxorem habet eam quae fuit cognati sui. Quod sciat sanctitas vestra me nunquam eis dixisse, sed potius dico quia neuter illorum, si in hoc peccato mortuus fuerit, videbit gloriam Dei. Valete.



EPISTOLA XC. ANSELMI AD ARCHIEPISCOPUM LINDONENSEM.

ANSELMUS archiepiscopus Cantuariae, reverendo [Col. 0245C] Lundonis (in Dania) Ecclesiae archiepiscopo, at sero, salutem et veram amicitiam in Christo.

Quod me rogastis de domno Alberico cardinali Romanae Ecclesiae libenter feci, tum propter honorem Romanae Ecclesiae, tum propter vestrum, pro quo libenter facere volo, si quid quod placeat sanctitati vestrae intellexero. Gratias agimus Deo qui in regno Danorum vestram religiosam prudentiam, et prudentem religionem ad archiepiscopatum sublimavit. Confidimus enim quia, gratia Dei cooperante, ea quae corrigenda sunt corrigetis, et quae aedificanda aedificabitis, et quae nutrienda nutrietis. Audivimus namque a praefato cardinali multa bona de vobis; unde istam habemus fiduciam, et oramus ut Deus, qui hoc incoepit in vobis, ad bonum effectum [Col. 0245D] vestram semper perducat voluntatem. Rogo sanctitatem vestram quatenus regnum illud vestro sancto studio emundetis ab apostatis, ut nullus alienigena ibi recipiat aliquem ecclesiasticum ordinem, quia illi qui ab episcopis suis repelluntur, illuc pergunt et exitiabiliter ad diversos ordines sacrantur. Valete, et orate pro me.



EPISTOLA XCI. ANSELMI AD ADAM COMITISSAM.

Dominae et matri in Deo charissimae ADAE, venerabili comitissae, ANSELMUS, servus Ecclesiae Cantuariensis, quod melius, quod dulcius, quod affectuosius potest secundum Deum.

Cum vestrae volo scribere celsitudini, utique nequeo [Col. 0246A] invenire verba quibus affctum, quem servat semper cor meum coram Deo de vobis, possim exprimere, nisi forte per hoc illum melius exprimo, quia me fateor exprimere non posse. Quippe cum mente peracto affectuosam dilectionem quam in vobis propter Deum erga me multis modis sum expertus, nihil in me possum cogitare quod ad ejus retributionem, aut gratiarum actionem, secundum voluntatem meam possit sufficere. Quoniam ergo melius nec scio nec valeo, ad Deum me converto, et oro ut ipse dilectioni vestrae suam pro me dilectionem quae superat omnia merita hominum retribuat. Hoc quotidie facio, hoc quandiu vivam Deo annuento facere non desistam. Nostis desiderium meum de vobis, quod utinam audiam antequam moriar per [Col. 0246B] gratiam Dei completum esse. Verum dico vobis quia laetior exiret anima de corpore. Nostrum esse quod scire desideratis, lator praesentium satis vobis poterit edicere. Spiritus sanctus sit semper custos et director cordis vestri et vitae vestrae. Amen.



EPISTOLA XCII. ANSELMI AD HACONEM COMITEM.

ANSELMUS gratia Dei, archiepiscopus Cantuariensis, HACONI comiti Orcadensium, salutem et benedictionem Dei.

Audio quia propter indigentiam doctorum, minus quam expedit, populus qui sub vestra potestate est, cognoscat et colat Christianam religionem. Sed gaudeo quia referente episcopo quem nunc per gratiam Dei habetis, didici quia prudentia vestra libenter [Col. 0246C] suscipit verbum Dei, et consilium quod pertinet ad salutem. Hac igitur fiducia mitto strenuitati vestrae litteras monitionis meae, quatenus se studiose committat praedicationi et doctrinae ejusdem episcopi; et quantum in vobis est studeatis ut populus vester hoc ipsum faciat. Nihil enim facere potestis unde magis remissionem peccatorum, et vitae aeternae gloriam adipisci valeatis quam si populum vestrum ad cultum Christianae religionis monendo, et quibuscunque modis potestis vobis eum attrahitis. Quod efficaciter, Deo dante, implere poteritis, si, quemadmodum supra dixi vobis, vos devote et sancta humilitate et pura voluntate episcopo vestro subditis. Si vos consilio nostro et exhortationi, Deo inspirante, acquiescere [Col. 0246D] volueritis, oro Deum omnipotentem ut ipsa vos et totum populum vestrum sua gratia dirigat et protegat, et suam benedictionem et absolutionem et orationes humilitatis meae ex corde vobis mando. Omnipotens Deus sic vos faciat vivere in hoc saeculo ut in futuro jungamini beato angelorum consortio. Amen.





449 EPISTOLA XCIII. HENRICI ANGLORUM REGIS AD ANSELMUM.

HENRICUS, gratia Dei rex Anglorum, ANSELMO Cantuariensi archiepiscopo, charissimo Patri suo, salutem et dilectionem.

Agnosce, Pater mi, quia ego gratia Dei sanus sum et incolumis, et omnia mea salubria incedunt et prospere. Quod autem de te ac salute tua per Aufridum [Col. 0247A] clericum tuum et per alios accepi, nec non de iis quae circa te geruntur felicitate salutis et prosperitatis agitari, scito me congratulari non minimum. Nec vero conscientiam benevolentiae tuae lateat, quomodo contigerit nobis de colloquio nostro inter me et Lodovicum Franciae regem, scias quoniam ego, cum pleraque copia militum meorum, et ipse cum fortitudine sua undique collecta tenuimus colloquium. Ego autem studens rationi et aequitati cum moderata humilitate, observata tamen regia austeritate, tantum aequo et justo acquievi, donec ipse fastu praesumptuoso nimia ac superba mihi superquaesivit. Et, ita disponente Spiritus sancti gratia, collocutionem meam finivi, ut comitibus mihi existentibus ratione et justitia recesserim. Ita etiam [Col. 0247B] ut ipsi quos ipse Lodovicus in conventione nostra mihi hostagios ex parte sua posuit, parti causae meae assentiant, et causam meam tueantur, et causam Lodovici infirmant et reprobant. Propterea scias quoniam negotium quod inter me et imperatorem Romanorum tractabatur, gratia Dei ad honorem Dei et nostrum, et sanctae Ecclesiae et Christiani populi ad finem perduximus. De caetero, de iis quae in Anglia sunt, et quae ibi tractantur, volo ut voluntati tuae pareant et consilio tuo disponantur. Quod etiam ego justiciariis nostris feci cognitum. Filium meum et filiam tibi committo, ut paterna dilectione eos foveas, et de iis filiastino amore curam agas. Teste Ranulfo cancellario apud Rothomagum.



EPISTOLA XCIV. ANSELMI AD HENRICUM REGEM ANGLORUM.

Domino suo charissimo HENRICO, gratia Dei glorioso regi Anglorum, ANSELMUS archiepiscopus Cantuariensis, fidele servitium cum orationibus, et benedictionem Dei et suam, quantum valet.

Gratias ago omnipotenti Deo ex intimo cordis affectu pro cunctis prosperitatibus et successibus quos Deus per suam gratiam erga vos benigne dignatur operari, et oro eum ut semper celsitudinem vestram ad majora et meliora faciat proficere, et per continuam terreni regni prosperitatem perducat ad coelestis regni felicitatem. Gratias etiam ago dignationi vestrae, quae mihi, sicut fideli et vere dilectori suo, amicabiliter quae circa se sunt, litteris [Col. 0247D] suis significavit, et cor meum de laetitia sua et prosperitate laetificavit. Quod autem meae curae atque dilectioni filium vestrum et filiam tam diligenter commendatis, et quod voluntati meae regnum vestrum et negotia regni vestri committitis, quamvis in me non sit sapientia ad hoc sufficiens, tamen quia benevolentiam vestram immensam, et gratiam erga me intelligo, quantum in me est, gratanter suscipio, et quae mihi committitis, Dei per quem cuncta bene disponuntur, commendo dispositioni et auxilio. De electo Eboracensis Ecclesiae archiepiscopo, quemadmodum se res habet, per domnum Baldeuvinum fidelem et dilectorem vestrum sublimitati vestrae viva voce significo. Ad quam [Col. 0248A] rem vestrum auxilium et fortitudinem toto corde supplico, ut dignitatem Ecclesiae Cantuariensis ab antecessoribus vestris servatam, quam Deus tuitioni vestrae commisit, et cujus honor vester est, minorari non permittatis. De me certe dico vobis quia potius paratus sum mori, ut ejus dignitas integra servetur, quam ut mea negligentia aliquatenus violetur. Omnipotens Deus vos et vestra semper dirigat et protegat. Amen.



EPISTOLA XCV. ANSELMI AD PASCHALEM PAPAM.

PASCHALI summo pontifici, cum dilectione reverendo, et cum reverentia diligendo, ANSELMUS servus Ecclesiae Cantuariensis, debitam subjectionem cum orationum assiduitate.

[Col. 0248B] Quamvis non ex meritis meis, tamen quidam quia vident me in causis meis benignitatem vestram semper habere praesentem, putant me apud celsitudinem vestram in iis quae illam decent sicut fidelem servum aliquid posse. Quapropter aliorum precibus coactus majestati vestrae supplicare praesumo, ut latoris praesentium causam audire dignetur; et de ea quod sapientiae suae placebit, praecipere. Omnipotens Deus in diuturna prosperitate sanctitatem vestram nobis conservet. Amen.



EPISTOLA XCVI ANSELMI AD SAMSONEM WIGORNENSEM EPISCOPUM.

ANSELMUS archiepiscopus Cantuariae, SAMSONI episcopo Wigornensi, salutem.

Vos scitis quid Ecclesia Eboracensis debeat Ecclesiae [Col. 0248C] Cantuariensi, et quomodo illi subjecta debeat esse. Postquam ergo Thomas electus est archiepiscopus Eboracensis, debuit requirere consecrationem suam, et profiteri obedientiam quam debet archiepiscopus Eboracae archiepiscopo et Ecclesiae Cantuariae. Contempsit facere quod facere debuit. Ego tamen ex abundantia charitatis invitavi eum bis per clericos nostros, et tertio per duos episcopos, ut veniret ad matrem suam Cantuariensem Ecclesiam, et ad me cui ministerium ejus commissum est, et faceret et susciperet quod deberet. Qui quod debuit facere neglexit, et respondit se misisse nuntios suos Romam, et in Northmanniam; qui cum redirent, faceret quod consilio suorum acciperet. Quod responsum [Col. 0248D] in hoc negotio intelligimus non esse susceptibile. Mando ergo vobis sicut amico et professo Ecclesiae nostrae, ut contra hanc injuriam, quae non est tantum super me, sed super omnes episcopos et ccclesias archiepiscopatus et primatus nostri, super regnum etiam Angliae, sitis mihi in auxilium ad comprimendam tam intolerabilem praesumptionem. Certa utique sit vestra reverentia quia nihil quod facere possim, aut apud Deum aut apud homines dimittam, ut haec ejus inordinata praesumptio annihiletur. Meminisse deberet quia ordines majores quos habet in archiepiscopatu meo, et sacerdotium mea jussione suscepit, et meo favore ejus electio facta fuit. Quapropter si recte consideraret, non se deberet tam inordinate contra me, [Col. 0249A] imo super me erigere; de hac re vestrum exigo consilium. Et quoniam duos episcopos Rofensem et Tedfordiensem consilio aliorum episcoporum, ad quos pertinet haec injuria, mittam in proximo 450 ad dominum nostrum regem, ex mea parte et eorum, ejus postulare auxilium, ad faciendum quod de hac re canonice debeo et volo facere; mandate eisdem episcopis, ut ex vestra parte sicut aliorum episcoporum legationem suam exsequantur. Valete.





EPISTOLA XCVII. SAMSONIS WIGORNIENSIS ECCLESIAE SACERDOTIS AD ANSELMUM.

Domino suo et Patri charissimo ANSELMO, venerabili Cantuariensi archiepiscopo, SAMSON Wigorniensis [Col. 0249B] Ecclesiae sacerdos, salutem, et servitium, et orationes fideles.

Mandastis mihi, domine, et sicut professum Ecclesiae vestrae et vestrum submonuistis, quatenus de negotio quod est inter vos et Thomam Eboracensis Ecclesiae electum, in auxilio vobis et Ecclesiae vestrae, scilicet Cantuariensi, existerem. Unde precor excellentiam vestram, ne de me dubitetis quod professionem, quam feci et adhuc facio, et per omnia retinere volo, in aliquo vel propter aliquem fraudare velim. Existimo enim quod nullum in causa vestra habebitis fideliorem, et pro posse meo plus devotum adjutorem. De consilio autem quod a me quaesistis, si scirem veraciter quid vobis et nobis magis expediret, dicere non differrem. [Col. 0249C] Hoc tantum dico quia mihi videtur indignum esse pro hac causa vos nimis irasci. Cum enim tot episcopos, tot abbates, tot optimates viros habemus testes, facile mihi videtur tam parvae vel nullius auctoritatis clericos posse refutari. Illorum enim est talis controversia, quorum, mihi videtur, non est grave praesumptivam annihilare audaciam. De ipso vero electo, ut credidi et credo, et sibi credi oportet, veraciter affirmo quia erga vos non habeat animum nisi bonum, et in quantum vixeritis, vobis et Ecclesiae vestrae per omnia devotissime subjectum. Illud autem placet mihi quia fecistis quod facere debuistis, ex bona voluntate suadendo, et ex auctoritate debita praecipiendo, quia si in dilatione [Col. 0249D] consecrationis est peccatum, alterius quam vestrum.



EPISTOLA XCVIII. ANSELMI AD ELIAM COMITEM.

ANSELMUS servus Ecclesiae Cantuariensis, domino et amico, et in Deo dilectissimo ELIAE comiti, salutem, et gratia Dei semper dirigi et protegi.

Gaudeo et gratias ago Deo omnipotenti a quo est omne bonum, qui cor vestrum bona voluntate et sancta intentione ita implevit ut studiosissime quaeratis consilium, qua via et qua vita securius et efficacius possitis pervenire ad regnum coelorum et ad beatam societatem angelorum. Quod quoniam a me quaeritis, mando illud vobis per dilectum fratrem Hardum amicum et familiarem vestrum, sicut melius [Col. 0250A] possum intelligere; quemadmodum per ejus vivam vocem poteritis aperte cognoscere. Absolutionem nostram, quam per eumdem fratrem, sicut ipse mihi retulit, a me petitis, et corde, et ore, et scriptura dilectioni vestrae mitto, et quotidie pro vobis oro. Omnipotens Deus sanctum desiderium vestrum magis ac magis accendat, et ad beatum effectum perducat. Amen.



EPISTOLA XCIX. ANSELMI AD ROBERTUM COMITEM.

ANSELMUS archiepiscopus Cantuariae, domino et amico suo charissimo ROBERTO comiti de Mellento, salutem et benedictionem Dei et suam, quantum potest.

[Col. 0250B] De causa quae est inter me et Thomam electum Eboracensem, mando vobis et precor, sicut verum amicum et filium matris Ecclesiae Cantuariensis, et consulo, sicut fideli Christiano, et fideliter amanti honorem et dignitatem regis et totius regni Angliae, quatenus diligentissime et studiosissime consideretis pondus tanti mali quod ipse Thomas facere conatur, et omnibus viribus sicut injuriam et ignominiam, et regis et totius regni Angliae, et matris vestrae Ecclesiae, et archiepiscoporum Cantuariae, intentionem ejus reprimatis. De me utique in spe auxilii Dei affirmo, quia nunquam per me erit, et si scirem me cras moriturum antequam ista ejus calumnia exstincta esset, ponerem super eum sententiam quanto graviorem me posse intelligerem. [Col. 0250C] De hoc autem certa sit vestra dilectio quia nullus hanc ejus praesumptionem ullo modo manu tenere potest, sine suo magno peccato et sine ira Dei. Spiritus sanctus dirigat cor vestrum in veritate. Amen.



EPISTOLA C. ANSELMI AD RODULFUM CICESTRENSEM EPISCOPUM.

ANSELMUS, archiepiscopus cantuariae. RODULFO episcopo Cicestrensi, salutem.

Audivi quod archidiaconus vester accepit homines meos quasi pro forisfactura fractae festivitatis, et de iis plegios accepit, nec ante eos voluit dimittere quam plegios haberet; quod nec sibi nec alicui personae licet super homines meos. Unde [Col. 0250D] mando vobis ut idem plegii vocentur quieti, et de archidiacono mihi justitiam facite, qui talia praesumpsit super homines meos. Quod autem mihi mandastis ut castigarem homines nostros, ne alii accipiant malum exemplum ab eis, grates refero, et quod inde facere debuero. Deo annuente faciam. Valete.



EPISTOLA CI. ANSELMI AD R. EPISCOPUM.

ANSELMUS, archiepiscopus Cantuariensis, dilecto amico suo reverendo episcopo R., salutem.

Mando et praecipio vobis per sanctam obedientiam quam Ecclesiae Cantuariensi et mihi debetis, ut scilicet quod in subjectis litteris quas Thomae electo Ecclesiae Eboracensi destinari scriptum [Col. 0251A] est, vos erga ipsum Thomam amodo teneatis.





451 EPISTOLA CII. CUJUSDAM AD ANSELMUM
[(48) 1Kb]

ANSELMO Cantuariensis Ecclesiae archiepiscopo, quidam Dominicae crucis servus et minister Pratellini coenobii, cursu infatigabili stadium paternae peregrinationis tanquam militi summi Regis feliciter consummare.

Quamvis, Pater venerande et inter membra Christi tanquam amator et cultor veritatis plurimum diligende, crebras simultates et impugnationes hominum facinorosorum, item aculeos malignorum spirituum intrinsecus plerumque sustineam, tamen onus obedientiae quam imponis mihi levissimum et actu [Col. 0251B] quidem et sincera devotione qua te diligo prorsus aestimo. Quippe nihil difficile reperitur quod cuilibet igne amoris exaestuanti facile non videatur. Igitur in librum Geneseos jam enucleatis a me mysteriis, quatuor qui restant tua jussione aggressurus et dextera Domini mei Jesu Christi calamum meum regente explanaturus, admodum tuis orationibus indigeo, ut is qui claudit et nemo aperit, aperit et nemo claudit (Apoc. III, 7), mihi librum signatum aperiat, cujus historiam quam beatus Augustinus juxta litteram usque ad exitum primi parentis de paradiso multifariam prosecutus est intactam dimitto. Etenim arrogantiae deputari posset intolerabili, si manum meam superponere praesumerem ejusdem manui. At ubi ventum fuerit ad locum ubi senaria [Col. 0251C] distributione formae visibilium rerum consummantur, tentabo, prout divina sapientia mihi adfuerit, litteram hujus libri secundum triplicem intellectum aliquando tractare. Caeterum Dominus inopiam meae scientiae novit, cui non ficte loquitur testimonium meae conscientiae vel intentionis, quia nec praesumo viribus meis, nec ad plausum mortalium, nec ad fructum transitoriae remunerationis operam impendo, ad explanandum perplexa mysteria Mosaicae legis. In cujus siquidem amabili contubernio et contubernali amore ferme jam sunt transacti viginti et octo anni, totum me retrusi. In cujus nimirum mandatis prosequendis dum desudo, valde requiesco. Cumque ab illius amplexibus importunitate negotiorum [Col. 0251D] mundanorum praevalente frequenter avellor, non modicum laborem incurro. Ne hoc quidem mirum, quia apud illam panis vitae et intellectus atque potus inveniuntur. Panis per quem amissae vires mentis imbecillae in vigorem pristinum reparantur. Potus, per quem sitis mundanarum concupiscentiarum exstinguitur, et postmodum suavissimo fervore ad rimanda illius secreta vehementer is qui inde potat accenditur. Jam demum gratia Dei praecedente ad verba libri veniamus, et virtute obedientiae suppeditante quid gerant mysterii, prout Dominus nobis dederit, diligenter vestigare satagamus.



EPISTOLA CIII. ANSELMI AD LANFRANCUM
[(49) 1Kb]

Ei opus suum, quod Monologium inscribitur, corrigendum vel approbandum mittit.

Reverendo et amando domino suo et Patri et doctori, Cantuariae archiepiscopo Anglorum primati, matri Ecclesiae catholicae, fidei utilitatisque merito multum amplectendo LANFRANCO, frater ANSELMUS Beccensis, vita peccator, habitu monachus.

Quoniam agenda sunt omnia consilio, sed non omni consilio, sicut scriptum est : Omnia fac cum consilio (Eccli. XXXII, 24); et : Consiliarius tuus sit unus de mille (Eccli. VI, 6); unum quem scitis, non de mille, sed de omnibus mortalibus elegi, quem prae omnibus haberem consultorem in dubiis, doctorem [Col. 0252B] in ignorantiis [al., ignoratis], in excessibus correctorem, in recte actis approbatorem. Quo quamvis secundum votum uti non possim, decrevi tamen uti, quantum possum. Quamvis enim valde multi sint praeter prudentiam vestram, de quorum multum proficere imperitus possim peritia [al. praesentia], et quorum subjacere censurae me mea cogat imperitia, nullum tamen eorum novi, cujus me doctrinae judiciove tam confidenter tamque libenter, quam vestro subjiciam et qui mihi tam paterno affectu se, si res indiget, exhibeat, aut, si res exigit, congaudeat. Quare quoniam quidquid de paterno vestro mihi pectore impenditur, et sapientia est exquisitum, et auctoritate roboratum, et dilectione conditum, cum aliquid inde haurio, id me sua et dulcedine [Col. 0252C] delectat, et securitate satiat. Sed quoniam haec ipsa scienti loquor, his omissis, cur eorum meminerim expediam. Quidam fratres, servi vestri, et conservi mei me saepe multumque rogantes, tandem coegerunt ut acquiescerem illis quaedam scribere, sicut in ejusdem scripturae praefatiuncula considerare poteritis. De quo opusculo hoc praeter spem [al. prout saepe] evenit, ut non solum illi, quibus instantibus editum est, sed et plures alii illud velint non solum legere, sed etiam transcribere. Dubitans igitur utrum illud volentibus denegare debeam, aut concedere, ne me aut invidum putantes oderint, aut stultum agnoscentes derideant, ad singularem meum recurro consiliarium et scripturam ipsam examinandam vestro mitto judicio, ut ejus auctoritate aut [Col. 0252D] inepta a conspectu prohibeatur, aut correcta volentibus praebeatur.



EPISTOLA CIV. ANSELMI AD BERNARDUM EJUSQUE MONACHOS.

ANSELMUS, Dei gratia archiepiscopus, Domino priori BERNARDO, et aliis fratribus in coenobio Sancti Albani conversantibus, salutem et benedictionem.

Fratres a vestra dilectione ad me directi retulerunt mihi quamdam dubitationem inter vos ortam esse cum aliqua dissentione, inde quia in catholicorum [Col. 0253A] Patrum scriptis aliquando invenitis Deum et hominem in Christo convenire in unam substantiam, aliquando duas substantias, divinam scilicet et humanam unam esse personam in Christo; videtur enim repugnare quod et una substantia sit humana et divina natura, sicuti esse, una persona et duae substantiae sint in eadem persona, sed si bene intelligatur quomodo 452 dicant unam esse substantiam plures naturas in Christo, aut plures substantias unam personam, nihil ibi repugnans cognoscetur esse. Deum enim unum credimus et confitemur esse Patrem et Filium et Spiritum sanctum. Cum ergo dicimus Deum, non nisi unum dicimus et intelligimus. Cum vero dicimus Patrem et Filium et Spiritum sanctum, plures dicimus et credimus; sed [Col. 0253B] de Deo habemus auctoritatem, quia debemus dicere Deum unum singulariter et non plures, quemadmodum scriptum est : Audi, Israel, Dominus Deus tuus Deus unus est (Deut. VI, 4). De illis vero tribus, Patre scilicet, Filio et Spiritu sancto, non invenimus in propheta, aut apostolo, aut evangelista, ut uno nomine nominent eos pluraliter, quo significent illam pluralitatem quam in illis intelligimus; nusquam enim dicunt tres personas eos esse, aut tres substantias, aut tres omnipotentes, aut aliquid hujusmodi. Hac necessitate Patres catholici quando loquebantur de illis tribus, elegerunt omnia quibus illos tres nominare possent pluraliter. Graeci quidem nomen substantiae, Latini vero nomen personae; sed ut omnino quod nos ibi intelligimus per personam, [Col. 0253C] hoc ipsi et non aliud intelligant per substantiam. Sicut ergo nos dicimus in Deo unam substantiam esse tres personas, ita illi dicunt unam personam esse tres substantias, nihil a nobis diverse intelligentes aut credentes. Quoniam enim non habeant nomina quibus proprie illos tres significarent ut jam dixi, ut Graeci dicerent esse tres substantias, nos vero tres personas, dederunt in Deo duobus nominibus illam significationem, quam in illis pluribus intelligebant, nec suo nomine proferre poterant. Sicut igitur nos dicimus quia alia est persona Patris, alia Filii, alia Spiritus sancti, et in eo quidem quod alius est Filius Dei a Patre, non est alius a Filio Virginis, sed idem ipse idem est, alia persona est a Patre, et non alia a Filio Virginis, sed [Col. 0253D] eadem persona : ita Graeci dicunt quia Verbum, id est Filius Dei, alia substantia est a Patre, et non alia ab homine assumpto. Quando ergo invenimus in catholicorum Patrum scriptis plures naturas esse, unam substantiam in Christo, et quando invenimus plures substantias esse, unam personam non eumdem sensum in nomine substantiae accipimus; sed cum dicimus unam substantiam, id ipsum intelligimus quod per nomen personae. Cum vero dicimus plures esse substantias in eo, personam unam, hoc significamus per nomen substantiae quod per nomen [Col. 0254A] naturae. Hac igitur consideratione, qua una est fides Graecorum et Latinorum, aliquando nominant personam. quamvis hoc raro Latini faciant. Quod autem Graeci dicant in Domino unam personam, tres substantias, testatur beatus Augustinus in libro De Trinitate. Haec vobis, fratres, petentibus, secundum quod intellexi quaestionem inter vos versari sufficienter puto me respondisse, quamvis dici possint plura de Trinitate et pluralitate, quomodo Verbum unum sit cum Patre et non unus, et cum homine assumpto unus et non unum. Valete



EPISTOLA CV. ANSELMI AD ABBATISSAM F. EJUSQUE CONGREGATIONEM.

ANSELMUS Dei dispositione vocatus archiepiscopus, [Col. 0254B] dominae et matri reverendae abbatissae F. et sanctae congregationi illi commissae in sanctitate semper proficere, et ad beatitudinem [al. semper] pertingere.

Quamvis vestrum sanctum studium mea monitione non egeat, cogit me tum [al. tamen] dilectio quam erga vos habeo et officium meum, ut vobis ad [al., aliquid] exhortando scribam. Considerate incessanter, filiae et sorores meae dilectissimae, quod in coelum proposuistis et jam incoepistis ascendere, ut ibi regnetis, et regnando gaudeatis cum Domino et amico vestro Jesu Christo, qui ibi vos exspectat et exspectando assidue invitat. Quippe quandiu homo vivit, aut ascendit in coelum bene vivendo, aut descendit in infernum male vivendo. Si ergo ad illud proposuistis [Col. 0254C] et vultis pertingere, necesse est vos sanctis actionibus [al. accusationibus] illuc quasi quibusdam passibus proficere. Diligenter ergo vitae vestrae cursum discutite, ut [al. omit.] non solum in operibus, sed etiam in verbis, nec solum in his, sed et in omnibus cogitationibus, ne forte cum in omnibus his semper debeatis sursum tendere [al. ascendere], aliud ibi inveniatur quod est magis descendere. Quod si bene vultis custodire, expedit ut semper videre [al. omit.] cogitetis [al. illud] quod verissime scriptum est : Qui modica spernit paulatim decidit (Eccli. XIX, 1), qui paulatim decidit non proficit sed deficit, et qui deficit non ascendit, sed descendit. Hoc ergo curate sollicite, ut nihil tam parvum sit quod de ordine vestro ubi vos Deus posuit negligere velitis et sic sanctis passibus in [Col. 0254D] coelum, quod utinam Deo adjuvante fiat, ascendetis. Quod ut per me [al. oro ut pro me] oretis, et tanto attentius, quanto scitis me de dilectione vestra confidere, quoniam nunquam cognovi me magis quam nunc orationibus indigere.



EPISTOLA CVI. AD GISLEBERTUM.

De sacramento altaris [(50) 1Kb]

Domino G. [Gisleberto] abbati, olim charissimo filio, nunc Deo propitio venerabili Patri, frater A. [Anselmus [(51) 1Kb] ].

De corpore et sanguine Domini jussisti, venerande, [Col. 0255A] etc. Exstat sub nomine Anastasii eremitae recusa Patrologiae tom. CXLIX, col. 433.





453 EPISTOLA CVII. (G)*

Sanctus Anselmus, Cantuariensis archiepiscopus, De corpore et sanguine Domini [(52) 2Kb]

Nota quod tota humana natura in anima et corpore erat corrupta, oportuit ut Deus qui veniebat utrumque liberare, utrique uniretur ; ut anima hominis per animam Christi, et corpus per corpus Christi competenter redimeretur. Ideo etiam in altari ad utrumque repraesentandum panem et vinum apponimus, ut per panem corpus factum, et digne a nobis acceptum nostrum corpus corpori Christi in immortalitate et in impassibilitate conformandum credamus quandoque, et similiter vinum in sanginem [Col. 0255B] conversum et a nobis acceptum, animas nostras animae Christi credamus conformes fieri, et praesenti quodammodo dum a peccatis, prout possumus, abstinemus, et maxime in dissolutione animae et corporis cum in beatitudine, in qua ipsa Christi anima est, animae nostrae constituentur. Et cum anima Christi per aliquid corporeum repraesentanda esset, nihil inventum est in omnibus corporalibus rebus per quod vicinius repraesentaretur quam per sanguinem qui sedes est animae. Non tamen intelligendum est quod in sanguinis acceptione solam animam non etiam corpus, vel in acceptione corporis solum corpus, non etiam animam suscipiamus, sed in acceptione sanguinis totum Christum Deum et hominem, et in acceptione corporis similiter totum accipiamus. [Col. 0255C] Et quamvis separatim corpus, separatim sanguinem; non tamen bis sed semel Christum accipimus immortalem et impassibilem. Sed iste mos separatim accipiendi inde in Ecclesia inolevit quod Christus in coena cum discipulis separatim dedit, ut per hoc intelligerent se animae et corpori Christi debere conformari. Aqua cum vino in sacramento ideo apponitur, ut aqua quae cum sanguine de latere Christi fluxit repraesentaretur, quae aqua significat baptismum in quo populus per effusionem sanguinis innovatur Quare autem corpus Christi cum sit inviolabile et incorruptibile, qua ratione hoc esse potest ut dentibus atteratur et etiam a soricibus corrodatur. Sed secundum diffinitiones sanctorum Patrum est intelligendum [Col. 0256A] panem super altare positum per illa solemnia verba in corpus Christi mutari, nec remanere substantiam panis et vini, speciem tamen intelligendum est remanere, formam scilicet, colorem et saporem : secundum speciem remanentem quaedam ibi fiunt quae nullomodo secundum hoc quod est possunt fieri, scilicet quod atteritur, quod uno loco concluditur, et a soricibus roditur et in ventrem trajicitur. Ideo autem quod non est apparet, et quod est celatur, quia si quod est videretur, animus humanus abhorreret. Secundum vero speciem potest accipi aequaliter a fideli et ab infideli. Fideles tamen alio singulari modo accipiunt, scilicet cum sint conformes Christo per innocentiam, et per assumptionem corporis et sanguinis Deo conformes efficiuntur, et in praesenti [Col. 0256B] virtutes eorum augmentantur, et liberum arbitrium confortatur, et in futuro, maxime dum immortalitate et impassibilitate, sicut et ipse, induentur. Ad quam conformitatem recipiendam illa acceptio Dominici corporis multoties celebratur. Quo modo accipiendi infideles omnes omnino carent. Non tamen negandum quod ipsi mali veram substantiam corporis Christi accipiunt : quod quidam abhorrent propter eorum immunditiam, et corporis Christi dignitatem. Sed illa res tam digna est per se ut nec propter dignum locum dignior sit vel mundior, nec ab immundo vase aliquid trahat immunditiae, ut Augustinus testatur in libro quarto De baptismo, De corpore Domini indigne sumpto, sicut Judas cui buccellam panis tradidit Dominus, non malum accipiendo, [Col. 0256C] sed male accipiendo, locum in se diabolo praebuit; sic indigne quisque sumens Dominicum sacramentum, non efficit ut quia ipse sumens malu: est, malum sit sacramentum, aut quia non salutem accipit, nihil accipiat. Corpus enim et sanguis Domini nihilominus erat in illis quibus dicebat Apostolus : Qui manducat indigne, judicium sibi manducat et bibit (I Cor. XI, 29). Non est quaerendum quid fiat de corpore; Deus enim conficit sicut scit, nec dubitare debet aliquis quomodo panis in verum corpus Christi convertatur, ita ut panis substantia 454 non remaneat, cum multa alia non minus miracula videamus quia hominem substantialiter in lapidem, ut uxorem Lot, vel etiam in parvo artificio hominis fenum in [Col. 0257A] vitrum. Iterum si homo suae mutationis artificio potest ita aliquid dissimulare, ut aliud videatur ab illo quod sit, multo magis Deus potest hoc efficere, ut cum corpus suum sit panis, videatur haec immolatio corporis, ut Augustinus testatur, quotidie vertitur, licet Christus semel passus sit, quia quotidie peccamus, sine quibus peccatis mortalis infirmitas vivere non potest; et ideo quia quotidie labuntur, Christus quotidie mystice pro nobis immolatur. Intra catholicam Ecclesiam in mysterio corporis Christi nihil a malo minus accipitur, nec a bono sacerdote majus, quia non in merito consecrantis, sed in verbo efficitur Creatoris et in virtute Spiritus sancti; si enim esset in merito sacerdotis, nequaquam ad Christum [Col. 0258A] pertineret. Nunc autem sicut ipse est qui baptizat, ita ipse est qui per Spiritum sanctum hunc panem in suam carnem et vinum faciat transfundi in sanguinem.





EPISTOLA CVIII. GISLEBERTI ABBATIS AD ANSELMUM.

Reverendo Patri et domino ANSELMO sanctae Cantuariensis Ecclesiae archiepiscopo, servus et filius suus, frater GISLEBERTUS, West-Monasterii coenobii curator et servus, prosperam in hac vita diuturnitatem, et beatam in futura aeternitatem.

Paternitati tuae, etc. Est loco Prologi ad Gisleberti abbatis Westmonasteriensis Dialogum contra Judaeos. ---Vide in Gisleberto, infra, ad an. 1117.


Sequentes epistolas hic revocamus ex appendicibus editionis anni1721.


[Col. 0257B]
EPISTOLA CIX. ANSELMI AD RICARDUM MONACHUM.

Richardum Beccensem monachum hortatur ut indiscretis corporis sui vexationibus obedientium anteponat.

ANSELMUS gratia Dei archiepiscopus, fratri et filio charissimo RICARDO monacho Beccensi, salutem et benedictionem Dei.

Cum scias quia multum te diligo, non deberes toties tibi datum consilium et praeceptum meum contemnere, et contemnendo me et abbatem cui te commisi contristare. Toties enim te monui, et consului et praecepi ut indiscretas abstinentias et vexationes corporis tui secundum ordinationem praefati abbatis temperares, toties promisisti quia in hac re meae et illius voluntati penitus obedires, et adhuc [Col. 0257C] pertinaciter tuae propriae voluntati adhaeres. Timeo ne dum vis habere praemium, seu potius famam aut inanem intra cor tuum gloriam abstinentis, incurras potius poenam inobedientis. Certe sicut majorem coronam meretur simplex obedientia quam praeter communem usum escarum abstinentia, ita gravius ille punitur a quo illa contemnitur quam a quo ista deseritur. Sine hujusmodi enim abstinentia potest obedientia hominem salvare; sine obedientia vero talis abstinentia non valet nisi damnare. Acquiesce igitur, acquiesce, et totum te praelati tui dispositioni committe, si mihi vis obedire, si mihi vis placere, si dilectionem meam erga te vis servare, si tuam erga me vis probare, si me deinceps non vis contristare, et abbatem sub quo es, et fratres inter [Col. 0257D] quos vivis tua indiscretione gravare. Nimis enim patet quia corpus tuum et natura tua nequit tolerare quod indiscretio tua praesumit. Omnipotens Dominus deducat te in via sua, et in veritate sua. Amen.



EPISTOLA CX. ANSELMI AD ROBERTUM, SEYT, EDIT.

Hortatur ad observantiam in minimis, et ut angelos sibi semper astantes cogitent, eorumque conversationem imitentur.

ANSELMUS archiepiscopus, ROBERTO, SEYT, EDIT, charissimis suis filiis, salutem et benedictionem Dei, quantum potest.

[Col. 0258B] Utinam cognosceretis quanto gaudio cor meum repleverit dilectus filius meus Willelmus, de vestra (quam mihi retulit) invicem sancta dilectione, de religiosa conversatione, de coelesti proposito, et spirituali intentione. Quamvis enim multis curis et tribulationibus prementibus me sentiam a spiritali fervore tepere, tamen magna cordi meo generatur laetitia, cum audio alios in amore Dei fervere. Et quoniam ad officium mihi injunctum et curam pertinet commissam, et vos (sicut sentio) desideratis, moneo, precor, quanto affectu possum, ut in hoc quod non vos, sed Deus in vobis coeperit, perseverare, imo et perficere studeatis. Quod utique (Deo adjuvante) poteritis efficere, si minima quaeque nolueritis negligere. Qui enim in minimis servat [Col. 0258C] diligentiam, non facile admittit in majoribus negligentiam. Nec hostis noster illis quos in sancto proposito esse considerat majora peccata aperte ostendit, sed in modicis (quasi quae contemnenda sunt) latenter eos fallere contendit. Scit enim quia qui modica despicit, paulatim decidit (Eccli. XIX, 1). Ergo, charissimi, si quamlibet parum a vestra bona consuetudine aliquando vel semel sentitis declinare, gravem casum gemendo vos incurrisse judicate. Colloquia vestra semper sint munda, et de Deo. Exemplum vitae accipite ex angelis de coelo, exceptis his quae fragilitas humanae naturae ad suam exigit sustentationem. Ut vestra conversatio semper in coelis sit (Phil. III, 20), angelicam in omnibus considerate et imitamini conversationem. Haec contemplatio [Col. 0258D] sit magistra vestra; haec consideratio sit regula vestra. Quae vitae angelicae concordant sectamini; quae ab illa discordant exsecramini. Angelos vestros [sicut dicit Dominus : Angeli eorum semper vident faciem Patris mei (Matth. XVIII, 10)], semper vobis praesentes, et actus et cogitatus vestros considerantes cogitate, et ita velut si eos visibiliter inspiceretis, semper vivere curate : omnipotens Deus nunquam permittat vos ab hoc ad quod pervenistis, deficere, sed semper faciat ad meliora proficere Oro, orate pro me.



EPISTOLA CXI. ANSELMI AD HUGONEM.

Hugonem monachum, a quo se multum amari audierat, hortatur ut culpas suas nec celet, nec defendat, ut cor suum abbati suo patere semper velit, et proprios sensus obedientiae posthabeat.

ANSELMUS archiepiscopus, fratri et filio charissimo HUGONI, salutem et benedictionem

Domino abbate referente didici quod tantam erga me habeas dilectionem ut cum prospera mea audis, valde gratuleris, et cum adversa cognoscis, multum contristeris, et cor tuum commoveatur adversus eos, a quibus contingere sentis aliquam adversitatem mihi, et quia pro me orare pro possibilitate tua non desinis. Quoniam ergo tanta tui est erga me dilectio, si te non diligo, me ipsum injustum [Col. 0259B] judico. Et quia vera dilectio illum quem diligit semper proficere desiderat, idcirco te hortor, et moneo ut mens tua semper ad meliora se extendere studeat. Quod si quaeris consilium quomodo hoc possis facere, monachicum propositum super omnia dilige. Quod tunc bene custodire poteris, si nunquam culpam tuam aut celare aut defendere volueris; sicut vulpes foveas habent ubi latenter catulos pariunt et nutriunt, et sicut volucres nidos habent patentes in quibus pullos fovent, ita diaboli faciunt foveas, et multiplicant peccata in corde celantis, et aedificant aperte nidos, in quibus similiter peccata aggregant in corde defendentis. Vide igitur si non vis esse fovea, aut nidus diaboli, ne unquam culpam [Col. 0259C] tuam celes aut defendas. Cor tuum semper pateat abbati tuo, et ubicunque sis, non solum corpus tuum, sed etiam cogitationes tuas in conspectu ejus esse existima; et hoc fac et cogita quod coram eo facere et cogitare non erubescas. Si hoc feceris, ita fugiet diabolus habitaculum pectoris tui, sicut fur vitat domum illius qui eum nec celare vult nec defendere. In domum namque illius furta sua fur attrahit, a quo se abscondi aut defendi confidit. Si autem hoc quod dico in usu habueris, tunc Spiritus sanctus in te habitationem suam faciet, nec corripietur, nec expelletur a superveniente iniquitate, sed bonus usus tuus per illum a se repellet iniquitatem. Quae res in tantam convertetur tibi delectationem ut nihil dulcius, nihil unquam existimare [Col. 0259D] possis jucundius. Hoc autem quod dico intelligere non poteris, nisi in quantum ipso opere experiri volueris.

Multa bona domnus abbas mihi de adolescentia tua retulit, sed unum addidit quod mihi placere non potuit : judicas enim melius quod tuus sensus eligit quam quod obedientia exigit. Cum enim scribendi habeas scientiam, majus aliud quid tibi videtur quam scribere per obedientiam. Certus ergo esto, quod melior est una oratio obedientis quam decem millia orationum contemnentis. Moneo itaque ut filium charissimum et dilectorem meum. ut obedientiam [Col. 0260A] in omnibus actibus praeferas, et ea quae supra dixi memoria perpetua teneas, et opere complere efficaciter studeas. Omnipotens Deus suae gratiae benedictione te in omnibus semper dirigat, et ab omni malo custodiat. Amen.



EPISTOLA CXII. ANSELMI AD WILLERMUM.

Willermum amicum suum monet ut Deo sit semper praesens, et sic servet suam dilectionem, ut omni studio conetur cavere Dei offensionem.

ANSELMUS archiepiscopus, dilecto filio suo WILLERMO, salutem et benedictionem Dei et suam.

Expertus sum te magno et intimo affectu me diligere, et ideo non possum tui dilectionis vicem non reddere. Diligis me ut Patrem in Deo, cui totum te sine simulatione commisisti, et ego te ut [Col. 0260B] filium, qui sincera dilectione te suscepi. A Deo accepisti ut me diligeres, et ego a Deo habeo ut te sic diligerem. Quoniam ergo ex Deo est mutua dilectio nostra, non potest deleri, nec debet, nisi hoc faciat aliqua in Deum offensio. Sicut ergo meam vis servare dilectionem, ita omni studio conare cavere Dei offensionem. Dilige ut me diligas, sed plus diligo ut teipsum diligas. Dilige teipsum, et quantum ad dilectionem, habeto meipsum. Esto memor monitionis meae; et semper eris dilectionis Dei, et sub illa meae; nequeo semper tibi esse praesens. Deus te custodiat, qui ubique praesens. Moneo te ut semper illi sis praesens.



EPISTOLA CXIII. ANSELMI AD HERBERTUM THIOFORDENSEM EPISCOPUM.

Herbertum episcopum Thiofordensem hortatur ut presbyteros concilio inobedientes, et qui feminas nollent dimittere, a sacris prohiberet, et ad ecclesiastica munia alios seu clericos seu monachos illis substitueret.

ANSELMUS, servus Ecclesiae Cantuariensis, HERBERTO episcopo Thiofordensi, salutem.

De presbyteris, de quibus quaerit vestra prudentia consilium, respondeo quia nihil relaxandum est de his quae constituta sunt in concilio. Quoniam ipsi autem malunt dimittere quidquid pertinet ad presbyteri officium quam feminas, si aliqui inveniuntur casti, faciant pro illis; si autem nullus aut paucissimi tales inveniuntur, jubete ut interim monachi [Col. 0260D] missas dicant populo ubi ipsi fuerint, et faciant corpus Domini, quod per clericos portetur aegrotis. Qui clerici vestra jussione vice versa accipiant confessionem, et faciant absolutionem, et sepeliant corpora mortuorum. Quae omnia etiam monachis provectioris aetatis praecipere potestis, donec ista duritia presbyterorum Deo visitante mollescat; non enim diu durabit, Deo propitiante, si in incoepto perseveraverimus. De baptismo, vos scitis quia quicunque baptizet, Christus baptizat. Laicis omnibus, majoribus et minoribus, ex parte Dei et ex parte omnium nostrum qui hoc constituimus in concilio [(53) 1Kb] , rogando praecipite, ut si Christianos se [Col. 0261A] confitentur, adjuvent vos quatenus expellatis presbyteros concilio inobedientes de Ecclesiis, et rebus earum, et dignos pro illis constituatis. Et si expulsi, contra illos qui Ecclesiis caste servire voluerint, aut alia aliquo modo in aliquam superbiae temeritatem proruperint, omnes Christiani sint contra illos, et non solum a societate sua, sed etiam a terris, quas de illis habent, eos cum feminis suis excludant, donec resipiscant.



EPISTOLA CXIV. ANSELMI AD NEPOTEM.

Anselmo nepoti suo commendat bonos mores, ac studiositatem, et Latinae linguae perpetuum usum. De sorore sua, ejus matre, nuntiat admissam illam Marciniaci a monialibus, sed cum eam reposceret, [Col. 0261B] sibi negatam.

ANSELMUS archiepiscopus, dilecto nepoti suo ANSELMO, salutem et benedictionem.

Sollicitudinem et tristitiam quam tu habes de tua matre, ego quoque tolero. Unde a domino abbate Cluniacensi petii ut eam in monasterio ancillarum Dei in Marcinneio susciperet; quod ipse libenter sua gratia annuit propter nostrum amorem; et ipsae ancillae Dei voluerunt. Litteris igitur et nuntio nostro petii ab abbate Cluniacensi et monachis ejus ut sororem nostram ad hoc mihi concederent, quanto humilius et studiosius potui. Sed ipsi nullatenus assensum praebere voluerunt; imo commoti sunt adversum me, et magnum sibi me fecisse dedecus existimaverunt. Ego autem nondum desistam [Col. 0261C] conari, ut hoc aliqua ratione possim quod incoepi perficere. Quod si non potero, non debemus tamen ego et tu frustra tristitiam inconsolabilem assumere, sed Dei dispositioni nos et illam patienter committere. Spero enim in Deo quia non patietur eam quibuslibet incommoditatibus ita tentari, ut non possit sustinere, sed per multas tribulationes quas ab infantia passa est et (si Deus ita disposuerit) usque in finem patietur, deducet eam, et intrare faciet in requiem suam. Ego vero, in quantum potero, omnibus modis quandiu vivam illi subvenire non cessabo. Quod autem pertinet ad te, mando, et praecipio tibi ut nullatenus sis otiosus, sed in hoc propter quod in Anglia te reliqui in dies [Col. 0261D] statuas proficere. Virtutem grammaticae stude cognoscere; dictare quotidie assuesce, maxime in prosa; et ne multum ames difficile dictare, sed plane et rationabiliter. Semper, nisi cum necessitas te cogit, Latine loquere. Super omnia bonis moribus et gravitati intende. Loquacitatem fuge; plus enim proficit homo tacendo, et audiendo et quid de aliorum dictis et vita possit proficere considerando, quam scientiam suam verbositate, nulla necessitate cogente, ostendendo. Saluta magistrum tuum ex nostra parte amicabiliter; cui (si Deus mihi opportunitatem dederit) et pro te et pro aliis fratribus quos docet, et pro suis moribus bonis vere desidero prodesse. Interim tamen posui super dominum priorem et multum rogavi illum quatenus [Col. 0262A] illi ita bene faciat ut ei se conjunxisse vobis non displiceat. Vale.



EPISTOLA CXV. ANSELMI AD WALTERUM CARDINALEM.

Walterum cardinalem episcopum Albanensem, apostolicum in Anglia legatum rogat ut, ad sustinendum onus sui archiepiscopatus, opem sibi ac subsidium a pontifice Romano accersat

Domino et Romanae Ecclesiae legato cardinali episcopo WALTERO, ANSELMUS vocatus metropolitanus Cantuariae episcopus, fidelium orationum cum servitio devotionem.

Quoniam de vestrae sanctitatis charitate confido, precor ut domino nostro papae fidelitatem nostram et dilectionem cum reverentia, quas illius celsitudini [Col. 0262B] in corde servo, sicut vobis ostendi, benigne monstretis et laborem mentis meae sub archiepiscopatus onere, sicut vobis conquerendo confessus sum, pia compassione intimetis. Quatenus paterna ejus pietas, filii et servi sui gemitibus compatiens, aliquando in conspectu Domini nostri Jesu Christi et beati Petri apostoli, memor mei esse dignetur, et, si quando ad illam in anxietatibus meis refugero, pietatis ejus viscera mihi non claudantur. Munusculum nostrum illi pro possibilitate nostra missum rogo ut sic vestra commendetur benignitate ut plus placeat vestra commendatione quam sua quantitate. Valeat sanctitas vestra, et omnipotens Deus mittat vobis angelum suum bonum, qui comitetur vobiscum, et bene diponat iter vestrum. Rogo vos, [Col. 0262C] orate pro me.



EPISTOLA CXVI. ANSELMI AD DONNALDUM, DONATUM ET ALIOS EPISCOPOS.

Episcopos Hiberniae rogat ut pro se multis aerumnis presso Deum interpellent, simul admonens ut sui quisque officii partes impleant, ac si quid inter eos controversiae ortum fuerit, rem illi totam ad se deferant.

ANSELMUS Cantuariensis Ecclesiae metropolitanus antistes, reverendis coepiscopis, DONNALDO, DONATO, ac caeteris in Hiberniae insula pontificali eminentibus dignitate a Deo Patre, et Jesu Christo, Filio ejus unico, salutem et perpetuae haereditatis benedictionem.

[Col. 0262D] Odorem religionis vestrae plurimis indiciis agnoscens, calamitates quas patior decrevi potissimum vobis aperire, ut quanto vicinius assistitis Creatori, tanto familiarius angustias meas in ejus conspectu valeatis indicare, et indicantes compassionis gemitibus ipsius misericordiam mihi impetrare. Defuncto beatae memoriae praedecessore meo Lanfranco archiepiscopo, cum in Northmannia Beccensis monasterii abbas exstitissem (unde et praefatus antecessor meus ad regendam Ecclesiam, cui Deo auctore praesideo, ante me praecesserat), occulto Dei judicio pro utilitatibus ecclesiasticis in Angliam veni ; quo venientem, tam rex quam pontifex regnique optimates, ad cathedram pontificalem non vocando, ut fieri assolet, imo violenter rapiendo pertrahunt, [Col. 0263A] clero et populo acclamantibus in idipsum, ut nec unus cui displiceret quod gerebatur visus fuerit interesse. Denique cum adhuc id nolle nec assentire me debere acclamarem, quod de potestate Northmanni ducis, quod de subjectione Rothomagensis episcopi, ipsis ignorantibus ereptus essem, quorum jure effugere enitebar, eorumdem (praefati videlicet ducis et archiepiscopi) praecepto onus officii coactus et obediens accepi. Quo pacto in gradum pontificalem sublimatus, idcirco assensi quia contraire non potui. Proinde infulatus sedule quid Christo, quid ejus Ecclesiae, pro loco, pro officio deberem cogitare coepi, et pastorali regimine vitia resecare, praesumptores coercere, et quaeque inordinata ad ordinem debitum volui revocare. Qua causa, quos adjutores [Col. 0263B] me oportuerat habere in causa Dei, terribiliter offensos patior, et quae per me crescere debuerat, me praesente deperit causa Dei. Unde (reverendi Patres, gemebunde vobis loquens fateor) invenerunt me amarissimae tribulationes, dum et quietem fructuosam me reminiscor perdidisse, et infructuosum periculum considero me incurrisse. Ita etenim peccatis meis facientibus actum est ut qui nostrae se sponte subdiderant ditioni, a nostra sponte resiliant ditione, et qui illis amabilis exstiteram, omnibus ferme odiosus existam. Quapropter (venerandi fratres, filii charitatis vestrae) obsecro vos in nomine ejus, qui suos inimicos redemit sanguine suo, orate ut omnibus Deus nobis pacem tribuat, inimicos nostros in gratiam convertat, et secundum suam [Col. 0263C] voluntatem nos vivere faciat.

Praeterea, quanquam recte viventem, recteque sapientem pastorali sollicitudine fraternitatem vestram monere compellor, quatenus viriliter, ac vigilantius agat in doctrina Dei, canonica severitate, si quid contra ecclesiasticam doctrinam in provinciis suis inventum fuerit, compescens, et secundum voluntatem Dei cuncta disponens. Si quando vero seu in consecrationibus episcoporum, seu in ecclesiasticorum negotiorum causis, seu quibuslibet aliis rationibus aliquid quod ad sacram religionem pertineat inter vos ortum fuerit, quod per vos canonice nequeat diffiniri, charitatis officio id ad notitiam nostram deferri commonemus, quatenus a nobis potius consilium et solatium accipiatis quam praevaricatores [Col. 0263D] mandatorum Dei in judicium ejus indicatis. Iterum, charissimi, rogamus vos, orate pro nobis, erigite nos de tribulationibus nostris manu vestrae orationis, piis precibus pulsantes auresclementiae Dei. Dominus qui jussit de tenebris lucem splendescere (II Cor. IV, 6), mentibus vestris infundat lucem sapientiae suae, ut quae jubet intelligatis, intelligentes, opere compleatis.



EPISTOLA CXVII ANSELMI AD HUGONEM ARCHIDIACONUM.
[(54) 1Kb]

Significat quanto cum honore et munificentia ab omnibus in exsilio suo susceptus fuerit.

ANSELMUS, gratia Dei archiepiscopus Cantuariensis, [Col. 0264A] quamvis ex ul, vero et dilecto amico HUGONI archidiacono, salutem et benedictionem Dei, et suam, si quid valet.

Fidelis Dei dilectio non dormit neque dormitat, neque ulla saeculi perturbatio aut ullus casus illam fatigat, et semper ejus quem diligit praesentiam desiderat. Et quoniam de dilectione tua certus sum, quod absens per meam praesentiam non possum, saltem per litteras quid mihi sit aliquatenus significo. Dei gratia disponente, et orationibus servorum Dei, qui in multis locis longe lateque sua gratia propter Deum me diligunt, me prosequentibus, ex quo de Anglia quomodo scit Deus, nec obliviscitur [al. oblivisceris], exivi, nullam sensi temporalis rei in his quae necessaria mihi fuerunt, indigentiam, [Col. 0264B] nec ullius mali violentia [al. malevolentia] tantum mihi nocere potuit, quantum benevolentia Dei me juvare voluit. Tantam enim gratiam sua pietate mihi Deus largitur apud multos, quorum numerum modo nescio, episcopos, abbates, principes et divites hujus saeculi, et minoris ordinis, a mari Barensi usque ad mare Bonojense [al. Boniense], ut plus timeam multos offendere me absentando quam eos frequentando. Inter quos venerabilis archiepiscopus Lugdunensis gaudet ad praesens se suam mihi munificentiam copiose et honorifice exhibere, et desiderat me semper secum, quandiu exsul ero ab Ecclesia nostra, manere. Quod non tam Deus meis meritis facit quam suae bonitatis abundantia. Quid autem de me futurum sit, vel quid facturus sim, nulla certitudine [Col. 0264C] tibi possum scribere, sed divinae benignitatis me committo penitus dispositioni. Tibi autem de me nihil melius ad praesens possum consulere quam ubi nunc es, ibi studeas Deo servire, donec Deus aliter te et vitam tuam velit ordinare sub gratia sua. Saluta domnum Guillelmum archiaconum ut dilectum nostrum. Saluta dilectissimas filias nostras abbatissas cum suis ancillis conversantibus, de Scephtesberia, de Wintonia, et de Wintuna, quibus mando benedictionem Dei et nostram, quantum possum, et roga eas ut orent pro me. Hoc unum scito quia spero in Deo, et haec voluntas mea [al. nostra] quia sicut propter timorem et amorem Dei, et honorem ejus et Ecclesiae ejus egressus sum de Anglia, ita nunquam [Col. 0264D] ingrediar in illam nisi propter et secundum eamdem causam, in quantum intelligere potero. Huic pauperi precor ut melius sit ex tua parte propter amorem nostrum, quoniam per multa pericula et multo labore portat nuntium nostrum. Vale.

Saluto vos ego frater Eadmerus coexsul domini et Patris nostri archiepiscopi, gratias agens Deo et illi, quia dignus habitus sum hujus exsilii consortio. Rogo etiam ut quos dominus archiepiscopus salutat ex sua parte, ex nostra parte salutetis



EPISTOLA CXVIII. ANSELMI AD LAMBERTUM ATREBATENSEM EPISCOPUM.

ANSELMUS archiepiscopus Cantuariae, amico suo [Col. 0265A] reverendo episcopo Atrebatensi LAMBERTO, salutem.

Precor sanctitatem vestram quatenus, propter domni papae amorem et nostrum, faciatis conduci istum clericum ejus per episcopatum vestrum, quantum vobis placet. Valete.



EPISTOLA CXIX. ANSELMI AD EUMDEM.

Venerabili Atrebatensi episcopo LAMBERTO et amico dilectissimo ANSELMUS, servus Ecclesiae Cantuariensis, salutem et fideles orationes.

Gratias ago reverendae dilectioni vestrae pro sollicitudine quam habet erga me in eo quod tantopere nosse vult de nostra sanitate. Dico itaque vobis quia gratia Dei corpore sanus sum, sed continua [Col. 0265B] debilitate laboro. Quod me rogatis ut vestri memoriam habeam in orationibus nostris, pro certo scitote quia, licet orationes meae viles sint, tamen bene valete, reverende mi Pater et domine, cum omnibus vos in veritate diligentibus, et orate pro nobis.



EPISTOLA CXX. ANSELMI AD HERNOSTUM.

Domino et fratri charissimo HERNOSTO frater ANSELMUS, salutem corporis, quanta expediat, et animae, quanta sufficiat.

Infirmitatis tuae nimis ingravatam molestiam, mi dilecte pariter et dilector, prius quorumdam narratione, deinde litterarum tuarum lectione cognovi. Qua de re ut taceam quantam assumpserim in animam [Col. 0265C] meam compassionem, testis est mihi conscientia quia libenter ipsam totam transumerem in corpus meum passionem. Sed cum certum sit quia flagellat Deus omnem filium quem recipit (Hebr. XII, 6), miro quodam modo eadem me charitas, et quia flagellis attereris, impellit ad compassionem, et quia ad haereditatem erudiris, invitat ad congratulationem. Pensandum enim nobis est, charissime, quantam secum ferant dolores illi consolationem, qui dum exterius nostra delicta purgant, quibus externi cruciatus intenduntur, ad filiorum Dei nos transferunt sortem, quibus superni regni gaudia promittuntur, ut dum exterior homo noster, quem quotidie necesse est corrumpi, flagellorum pondere pressus gemendo [Col. 0265D] suspirat, interior homo noster, quem de die in diem oportet renovari, peccatorum gravamine relevatus exsultando respiret. Quod nimirum tunc perveniet, si interior homo in exterioris afflictione, non per impatientiam resultaverit, sed per gratiarum actionem caedentis manui consenserit. Cum enim semper placeamus omnipotenti Deo quoties ejus dispositionibus in nullo dissonamus, tum maxime placamus misericordem Dominum, si vapulantes verberanti sponte consonamus. Cum enim omnis ira nonnisi in adversantem se exerat, si se reus offenso per concordem de se sententiam consociet, necesse est ut irascentis motus deferveat, quoniam jam adversarium non invenit quem feriat. Quapropter, charissime cum scriptum sit quia oportet nos per multas tribulationes [Col. 0266A] introire in regnum Dei (Act. XIV, 21), cum flagellamur, inter nos et Deum beati Job teneamus sententiam, qui nimiis circumseptus doloribus dicebat: Haec mihi sit consolatio ut affligens me doloribus non parcat (Job VI, 10).



EPISTOLA CXXI. ANSELMI AD ADELIDEM.

Venerabili dominae regia nobilitate, sed nobilius morum probitate pollenti ADELIDI, frater ANSELMUS, sic cum temporali nobilitate virtutum ornamentis decoraris ut in aeterna felicitate merearis regi regum copulari.

De floribus psalmorum quod dignata est jubere dilecta mihi in Deo vestra sublimitas, nec citius nec melius potuit exsequi fidelis vobis nostra humilitas. [Col. 0266B] Tanto quippe obedientia nostra imperio vestro devotius successit, quanto ipsum imperium a sancta devotione processit. Quam devotionem opto et oro ut omnipotens Deus sic in nobis conservet et nutriat ut mentem vestram in terris suo dulcissimo affectu, et in coelis suo beato aspectu reficiat. Exiguum et vile munus quod vobis mittit nostra pauper parvitas rogo ne despiciat vestra dives nobilitas. Si enim non est auro gemmisque crustatum, est certe totum charitativa fidelitate factum et fideli charitate donatum. Post flores psalmorum additae sunt orationes septem, quarum prima non tantum oratio quantum meditatio dicenda est, qua se peccatoris anima breviter discutiat, discutiendo despiciat, despiciendo humiliet, humiliando terrore ultimi judicii concutiat, [Col. 0266C] concussa in gemitus et lacrymas erumpat. In orationibus vero sancti Stephani et sanctae Mariae Magdalenae, quaedam sunt quae si intimo corde dicantur, cum vacat, plus tendunt ad accendendum amorem. In omnibus vero septem hortor vos ego servus et amicus animae vestrae ut attendere dignemini, etiamsi vos id melius faciatis, qua humilitate et quo affectu timoris et amoris offerendum sit sacrificium orationis. Valete, et nunc et in aeternum in Deo valete, et libellum missum arrham nostrae fidelitatis secundum Deum et nostrarum orationum, qualescunque sint, habere. In fine epistolae profero quod per totam epistolam persuadere desidero. Omne quod amitti necesse est, etiam cum habetis, sublimi mente contemnite; ad id solum quod aeternum [Col. 0266D] beate haberi potest, quandiu non habetis humili mente contendite. Quod persuadere volo, ut Spiritus sanctus persuadeat oro, in quo tertio: Valete.



EPISTOLA CXXII. ANSELMI AD LANFRANCUM.

Domino et Patri, Catholicis reverenter amando et amanter reverendo archiepiscopo LANFRANCO, frater ANSELMUS, suus quod suus.

Quoniam scienti aut tacendum aut breviter est dicendum, cum tacere nolim ne non loquar quod et cui libenter loquor, breviter qualiter noster animus in paternae vestrae sublimitatis fidelitate conversetur intimo. Sicut igitur quotidie desidero ut affectus [Col. 0267A] amoris vestri cordi meo semper augeatur, ita nulla nostra ab invicem absentia efficere valet, ut aliquo modo minuatur. De moralibus Job mandastis, sed domnus abbas Cadumensis Willelmus et domnus Hernostus fideles vestri invenerunt scriptorem, qui jam habens nostrum librum, vestrum, ut puto, incoepit. Ut libros beatorum Ambrosii et Hieronymi habeam, ad hoc quod jussistis, laboravi et laboro. Sed eos nondum habere potui. Quam vero citius potero, quod vos inde velle scio perficiam. Girardum vestrum de Flandria per vestrae pietatis largitatem Deo de mundo nostra suggestione redemptum, unde me, si vester non essem, confiterer servum vobis emptum, die a vobis constituta sciat sanctitas vestra sine gravi jactura esse non potuisse absolutum a creditoribus [Col. 0267B] suis. Venit tamen prima Dominica Quadragesimae, vestram in se magnifice misericordiam praedicans, et qualiter nostrae non tam petitioni quam levi voluntatis significationi in ejus causa dignatio vestra favit et semper se velle favere intimavit. Qui dixit se velle et, quantum attinet ad hoc quod habet posse, sic reddere quod debet ut aliquid quod secum offerret haberet, sed pro quibusdam impedimentis non potuisse secundum condictum ut oporteret. Rediit igitur, promittens se in Pascha Beccum Deo annuente venturum et mansurum, si non quomodo volet, vel sic quomodo poterit. Si quid igitur peccavit quia promissionem vobis factam ad plenum non est exsecutus, quoniam non id admisisse malitiam videtur, peto securus, ut soleo, de [Col. 0267C] vestra benignitate, quatenus filio vestro vice patris liceat eum hoc reatu absolvere cum nobiscum incipiet vivere. In qua re hanc certam praesumam concessionem, si nullam legero prohibitionem.



EPISTOLA CXXIII. ANSELMI AD HENRICUM.

Domino et fratri HENRICO, frater ANSELMUS sa lutem.

Cum Romam tendentes transistis prope nos, mirantes doluimus quia non potius per nos, donec audivimus hoc vobis prohibitum esse in eundo, sed concessum in redeundo. Exspectavimus igitur, domnus abbas, et ego, et alii fratres et dilectores vestri adventum vestrum, spe falsa gaudentes, donec didicimus [Col. 0267D] vos in Anglicam terram pertransisse, desperatione vera dolentes. Quod quanquam ego non sine aliqua rationabili causa factum esse, si bene vestram novi dilectionem, non credam; tamen ne qua, quod absit, vel contemptus vel modici amoris erga monasterium et fratres vestros de vobis maneat suspicio, mandate quid aliis respondeam cur vestra nos in eundo et redeundo non visitatos praeteriit dilectio; sicut enim desidero vos nihil operari quod vobis non expediat, ita nolo quemquam de vobis aliquid opinari nisi quod vos deceat. Innotescat etiam amico vestro si quid de re pro qua animum vestrum, et aliorum verbis et a vestris litteris, valde sollicitum ut parentes inviscretis, agnovi effecistis, quatenus sciam utrum vobis debeam compati vel congaudere.



EPISTOLA CXXIV. ANSELMI AD G. EPISCOPUM.

Domino et Patri reverendo episcopo G., frater ANSELMUS, qui dicitur abbas Becci, temporalem prosperitatem et aeternam felicitatem.

Gratias agimus vestrae sanctitati, quae nostras et fratrum nostrorum orationes postulando suas nobis est dignata per dilectum fratrem nostrum domnum Riculfum concedere et suae benevolentiae auxilia, ubicunque opportunitas exhibebit, promittere. Ad quod quanto minus quod digne recompensare possimus habemus, tanto magis quidquid possumus ad vestrae celsitudinis servitium et opere et voluntate impendere debemus et Deum, propter quem nobis promittitis, orare ut ipse vobis secundum suam [Col. 0268B] copiosam largitatem retribuat quod nos propter nostram parvitatem non valemus. De filio vestro fratre nostro domno Ricoardo, quamvis honestius nobis esset et mallemus prius servire quam aliquid petere, vestram tamen, quia ita res exigit, rogamus benignitatem quatenus illi propter nostrum amorem concedatis si quid de se aut de praebenda sua petierit quod vestram non dedeceat honestatem.



EPISTOLA CXXV. ANSELMI AD MAINERIUM ABBATEM.

Dilecto et Patri reverendo abbati MAINERIO frater ANSELMUS, salutem.

Scitote quia quo iterum me vobis mandaveram non ibo ante octavas Epiphaniae Domini. Deinde nescio quando ibo aut si ibo. Interim si vobis placeret [Col. 0268C] ut domnus Serlo ad nos, cum vobis opportunum esset, quantum juberetis moraturus veniret, mihi quidem placeret, et puto quia illi non displiceret. Precor sanctitatem vestram ut, si vobis molestum non est, per vos notum fiat dominis et amicis nostris de Sagiensi monasterio quod de nostro mando itinere. Scio enim eos sicut vos sollicite orare pro me et ejusdem itineris prosperitate. Nec poeniteat charitatem vestram orasse pro itinere nostro, quia modo non eo. Potens est enim Deus servare mihi orationes vestras in opportunam diem. Valete.



EPISTOLA CXXVI. ANSELMI AD HENRICUM REGEM ANGLORUM.

Suo charissimo domino HENRICO, gratia Dei, regi Anglorum, ANSELMUS archiepiscopus Cantuariae, [Col. 0268D] fidele servitium et fideles orationes.

Audivi quia vos Willelmum electum episcopum Wentoniensem praecipitis exire de episcopatu et de Anglia, quia non suscepit consecrationem quam illi voluit facere archiepiscopus Eboracensis et alii episcopi. Unde precor et consulo, et sicut fidelis archiepiscopus domino et regi suo, ne credatis consilio illorum qui hoc vobis consulunt, quia meo sensu non intelligo hoc esse ad vestrum honorem. Nam satis est notum quia ad me pertinet ejus consecratio, nec alius eam debet facere nisi per me; quod paratus sum, si necesse fuerit, rationabiliter ostendere, sicut talis res ostendi debet. Quapropter si illum expellitis de terra vestra ut mihi non liceat eamdem consecrationem [Col. 0269A] canonice facere, videtur mihi quia dissaisitis me de officio meo sine judicio cur facere debeatis. Precor itaque ut illum in pace in episcopatu manere permittatis, saltem usque ad terminum nostri respectus, ut interim mihi liceat illi facere consecrationem quam debeo.



EPISTOLA CXXVII ANSELMI AD ATSERUM LUNDENSEM ARCHIEPISCOPUM.
[(55) 1Kb]

ANSELMUS archiepiscopus Cantuariae, reverendo laudis Ecclesiae archiepiscopo Lundensi ATSERO, salutem et veram amicitiam in Christo.

Quod me rogastis de domno Albrico cardinali Romanae Ecclesiae libenter feci, cum propter honorem Romanae Ecclesiae, tum propter amorem vestrum, pro quo libenter facere volo, si quid quod placeat [Col. 0269B] sanctitati vestrae intellexero. Gratias agimus Deo, qui in regno Danorum vestram religiosam [al., religiositatem] ad archiepiscopatum sublimavit. Confidimus enim quia, gratia Dei cooperante, ea quae corrigenda sunt corrigetis, et quae aedificanda aedificabitis, et quae nutrienda nutrietis. Audivimus namque a praefato cardinali multa bona de vobis. Unde istam habemus fiduciam, et oramus ut Deus, qui hoc incoepit in vobis, ad bonum effectum vestram semper perducat voluntatem. Rogo sanctitatem vestram quatenus regnum illud vestro sancto studio emundetis ab apostatis, ut nullus alienigena ibi recipiat aliquem ecclesiasticum ordinem, quia illi qui ab episcopis suis repelluntur, illud pergunt, et exsecrabiliter ad diversos ordines sacrantur. Valete [Col. 0269C] et orate pro me.



EPISTOLA CXXVIII ANSELMI AD EULALIAM EJUSQUE SANCTIMONIALES.
[(56) 1Kb]

Litteras quas ab eo desideraverat mittens, hortatur ut sinceram erga se dilectionem in amore Dei et aliis piis operibus fervendo demonstret.

ANSELMUS archiepiscopus, sororibus suis in Christo charissimis Domino abbatissae EULALIAE et omnibus filiabus suis, salutem et benedictionem Dei et suam quam valet.

Per quemdam servientem regis, qui mihi sigillum ejus detulit, petiit diiectio vestra, sicut ipse dixit, nostris litteris salutari; quod malui facere per legatum meum, quem sciebam me in proximo tunc missurum [Col. 0269D] in Angliam. Scio quia abundantia vestrae et religiosae dilectionis hoc facit ut litteras nostras libenter videre velitis, ut cum meam praesentiam, quam religioso affectu desideratis, secundum voluntatem vestram habere non potestis, saltem per epistolam meam aliquatenus illam vobis exhibeatis, forsitan ut in me memoriam vestri, ne quando obdormiat, exerceretis [al., excitetis]. Denique sicut scio quia bona voluntas et sincera dilectio in vobis erga me non frigescit, ita scitote quia erga vos in me non tepescit. In hoc autem maxime volo vos nostri memores esse, et me, sicut facitis, diligere, ut sicut [Col. 0270A] scitis desiderium meum in amore Dei omnes studeatis indesinenter fervere, et vos quae subditae estis matri vestrae, obedientiam, non ad oculum, sed intimo corde satagatis exhibere. Scio quia adversitates et tribulationes ex diversis partibus sustinetis, sed tunc magis ad ordinis et vitae veram custodiam studere debetis, quia plus bene vivendo consolationem Dei impetratis quam si aliquatenus, propter aliqua solum impedimenta, a vestri propositi fervore cessatis. In quocunque secreto sitis, certae estote, nec ullatenus dubitetis quia unaquaeque habet angelum suum, qui omnes cogitatus et actus ejus videt, et notat, et invicem ad Deum reportat. Moneo itaque vos, filiae charissimae, ut in occulto et in aperto unaquaeque sic motus cordis et corporis sui custodiat ac [Col. 0270B] si angelum ipsum custodem suis oculis corporalibus praesentem videat. Omnipotens Deus vos sua benedictione protegat, et ad conspectum gloriae suae perducat. Amen.

De reditu nostro scio quia vultis aliquid cognoscere, sed nihil certum vobis ad praesens possum scribere. Orate ut faciam secundum beneplacitum voluntatem Dei.



EPISTOLA CXXIX ANSELMI AD EASDEM.
[(57) 1Kb]

Hortatur eas ad perfectionem et ne minima spernant.

ANSELMUS, Dei dispositione vocatus archiepiscopus. dominae et matri reverendae abbatissae EULALIAE, et sanctae congregationi illi commissae, in sanctitate [Col. 0270C] semper proficere et ad beatitudinem pertingere

Quamvis vestrum sanctum studium mea monitione non egeat, cogit me tamen dilectio quam erga vos habeo, et officium meum, ut vobis aliquid exhortando scribam. Considerate incessanter, filiae et sorores meae dilectissimae, quia in coelum proposuistis ascendere, ut ibi regnetis et regno gaudeatis cum Domino et amico vestro Jesu Christo, qui ibi vos exspectat et exspectando assidue invitat; quippe quandiu homo vivit, aut ascendit in coelum bene vivendo, aut descendit in infernum male vivendo. Si ergo ad hoc quod proposuistis vultis pertingere, necesse est vos sanctis actionibus illuc quasi quibusdam passibus proficere. Diligenter igitur vitae vestrae cursum discutite, non solum in operibus, sed [Col. 0270D] et in verbis, non solum in his et in minimis cogitationibus, ne forte cum in omnibus his semper debeatis cursum tendere, aliquid ibi inveniatur quod magis sit descendere. Quod si bene vultis custodire, expedit ut semper illud cogitetis quod verissime scriptum est : Qui modica spernit paulatim decidit (Eccli. XIX, 1). Qui enim paulatim decidit, non proficit, sed deficit; et qui deficit, non ascendit, sed descendit. Hoc ergo curate sollicite ut nihil tam parvum sit quod de ordine vestro ubi vos vivere possitis violetis, et sic sanctis passibus in coelum, quod utinam adjuvante Deo, fiat, ascendetis. Oro ut [Col. 0271A] pro me oretis, et tanto attentius quanto scitis me de dilectione vestra confidere, quoniam nunquam cognovi me magis quam nunc orationibus indigere. [Col. 0272A] Tam male enim sum in archiepiscopatu, ut certe, si sine culpa dicere possum, malim de hac vita exire quam sic vivere.



APPENDIX SPURIORUM




[Col. 0271A]
DIALOGUS [1 1Kb] BEATAE MARIAE ET ANSELMI DE PASSIONE DOMINI

[Col. 0271B] Sanctus Anselmus longo tempore cum jejuniis, lacrymis et orationibus gloriosam Virginem exoravit ut ei revelaret qualiter ejus filius passus est. Tandem beata Virgo ei apparuit et dixit: Tanta et talia passus est dilectus filius meus, quod nullus sine lacrymarum effusione dicere potest [2 1Kb] . Tamen, quia glorificata sum, flere non possum: ideo tibi passionem mei filii per ordinem [3 1Kb] explicabo. Beatus ergo Anselmus quaesivit per singula et beata Maria ad singula respondit [4 1Kb] .



CAPUT PRIMUM [5 1Kb] . De traditione Christi ac ejus oratione in horto.

ANSELMUS. Dic mihi, charissima domina, quale fuit initium passionis filii tui?

MARIA. Quando [6 1Kb] filius meus a coena facta cum [Col. 0271C] discipulis suis [7 1Kb] surrexit, Judas Iscarioth sacerdotum principes adiit, et filium meum tradens, pro triginta denariis vendidit [8 1Kb] .

A. Quales fuerunt illi denarii?

M. [9 1Kb] Ismaelitici quibus etiam Joseph [10 1Kb] venditus fuit ante quatuor millia annorum, et haereditaria [11 1Kb] successione fuerant devoluti [12 1Kb] ad illos Judaeos qui filium meum emerunt, et unusquisque denarius [Col. 0272B] valuit decem usuales [13 1Kb] . Judas vero ita avarus fuit quod, quando denarios vidit, Christum pro eis vendidit [14 1Kb] , et licet Christus ei praedixisset saepius, tamen ille Judas per hoc non fuerat emendatus [15 1Kb] .

A. Fuisti tunc cum filio tuo et discipulis [16 1Kb] ejus?

M. Non; sed scias quod quando [17 1Kb] filius meus coenaverat, et pedes [18 1Kb] discipulorum lavaverat, et corpus suum et sanguinem discipulis dederat [19 1Kb] , et dulciter praedicaverat, ac Judas pontifices adierat, filius meus de monte Sion cum discipulis suis per portam ad natatoriam [20 1Kb] Siloe, ubi erat hortus, quem introivit, et, discipulis dormientibus, ascendit ad montis Oliveti pedem, quantum ad jactum lapidis a discipulis, et oravit sic Patrem : Exaudi [21 1Kb] me, Domine, quoniam benigna est misericordia tua; secundum [Col. 0272C] multitudinem miserationum tuarum respice in me. Ne avertus faciem tuam a puero tuo [22 1Kb] quoniam tribulor, velociter exaudi me. Intende animae meae et libera eam, propter inimicos meos eripe me (Psal. LXVIII, 17, 19).

A. Quare oravit?

M. Propter tres rationes. Prima, quia delicate nutritus fuit, utpote filius Virginis et de stirpe regia natus, quia nobiles magis dolent, quando laeduntur, [Col. 0273A] quam ignobiles [23 1Kb] ; secunda, quia tanta angustia eum invasit, quod guttas sanguineas sudavit de toto corpore, et quia Deus erat, ideo omnia quae passurus erat praescivit, videlicet conspuitionem [24 1Kb] blasphemias, flagellationem, crucifixionem, et hujusmodi. Licet enim fur sciat quod mori debeat, tamen nescit quid mors sapiat, nisi quando funis stringit collum; sed filius meus omnia praescivit tanquam Deus et homo; tertia [25 1Kb] , quia praescivit quod Judaei non deberent ei misereri [26 1Kb] . Et quando sic oravit: Pater, si possibile est [27 1Kb] , transeat a me calix iste, verumtamen non mea voluntas, sed tua fiat (Matth. XXVI, 39), angelus Domini [28 1Kb] apparuit ei confortans eum et dicens [29 1Kb] : Constans esto, Domine, modo genus humanum redempturus es [30 1Kb] .


[Col. 0273B]
CAPUT II. De Christi comprehensione.

Post hoc filius meus ad discipulos rediit, eosque dormientes invenit. quibus et dixit [31 1Kb] : Non potuistis una hora vigilare mecum? (Matth. XXVI, 40.) Et adjecit: Ecce [32 1Kb] appropinquat qui me tradet (Marc. XIII, 42); et ecce Judas venit cum turba magna, dixitque Judaeis: Duo consimiles sunt, scilicet Jacobus et [33 1Kb] Jesus; unde do vobis signum : Quemcunque osculatus fuero, ipse est; tenete eum (Matth. XXVI, 48). Et cum Judas accederet cum turba, processit Jesus ad eos, dicens : Quem quaeritis? Qui responderunt: Jesum Nazarenum. Quibus Jesus :Ego sum. Et cum dixisset : Ego sum, omnes ceciderunt retrorsum. Iterum dixit Jesus : Si me quaeritis, sinite hos abire. [Col. 0273C] Ut Scriptura impleretur [34 1Kb] : Quia quos dedisti mihi, non perdidi ex eis quemquam (Joan. XVIII, 4-9). Tunc accedens Judas osculatus est eum [35 1Kb] , cui dixit Jesus: Juda, osculo Filium hominis tradis? (Luc. XXII, 48.) At illi injecerunt manus in Jesum, et tenuerunt eum (Matth. XXVI, 50). Tunc Petrus [36 1Kb] eduxit gladium et percussit servum principis sacerdotum [37 1Kb] qui vocabatur Malchus [38 1Kb] (Joan. XVIII, 10).

A. Contigit ibi aliquod miraculum?
[Col. 0274A]

M. Filius meus applicuit sibi servum, et curavit auriculam ejus (Luc. XXII, 31), et dixit Petro : Mitte gladium in [39 1Kb] vaginam. Omnis enim qui acceperit gladium, gladio peribit. An putas quia non possum rogare Patrem meum, et [40 1Kb] exhibebit mihi plusquam duodecim legiones angelorum? (Matth. XXVI, 32, 33.) Tunc omnes discipuli, relicto eo, fugerunt.

A. Dic, pissima domina [41 1Kb] , fuisti nunc cum illo [42 1Kb] ?

M. Non.

A. Quare, cum eum tantum diligeres [43 1Kb] ?

M. Nox instabat, et non expediebat ut juvenculae [44 1Kb] tunc foris invenirentur.

A. Ubi ergo, dulcissima, fuisti [45 1Kb] ?
[Col. 0274B]

M. Fui in domo sororis meae, matris Joannis evangelistae.

A. Quomodo ergo vel quis nuntiavit tibi quod actum fuit [46 1Kb] ?

M. Audi nunc, Anselme, quod multum est [47 1Kb] lamentabile. Venerunt discipuli currentes, et lacrymabiliter clamantes: O charissima domina [48 1Kb] , dilectus filius tuus Dominus et magister noster [49 1Kb] captus est, et nescimus quo ducatur jam ligatus, vel quid fiat ei [50 1Kb] , vel utrum sit occisus.

A. Flevisti tunc, domina?

M. Licet scirem quod genus humanum esset redempturus [51 1Kb] ; tamen propter maternum affectum, doloris gladius, de quo Simeon praedixerat (Luc. II, 35), animam meam pertransivit [52 1Kb] .



CAPUT III. De Christi deductione ad Annam, et Petri negatione.

ANSELMUS. Quo tunc fuit ductus filius tuus dilectus?

MARIA. De horto praedicto per [53 1Kb] vallem Josaphat per portam Auream, et ductus fuit in [54 1Kb] palatium Scribarum, et pontificum et Pharisaeorum, juxta templum, in domum Annae [55 1Kb] ; et quaesivit Annas de doctrina ejus et discipulis. At ille respondit : Ego palam locutus sum mando; ego semper docui in synagoga, [Col. 0275A] et in templo [56 1Kb] ubi omnes Judaei conveniunt [57 1Kb] ; et in occulto locutus sum nihil. Quid me interrogas? interroga eos qui me audierunt quid locutus sim eis; ecce hi sciunt quid dixerim eis. Tunc [58 1Kb] assistens unus ministrorum dedit ei alapam inexpertae crudelitatis, dicens [59 1Kb] : Sic respondes pontifici? Filius autem meus, ut Agnus mansuetus, respondit ei: Si male locutus sum, testimonium perhibe de malo; si bene, cur me caedis? (Joan. XVIII, 20-23.) Tunc velaverunt oculos ejus tanquam furis [60 1Kb] ; quod tamen nulli fit, nisi prius condemnetur. Et illuserunt ei tota nocte, spuentes in faciem ejus, et percutientes eum, dixerunt; Prophetiza nobis; quis est [61 1Kb] qui te percussit? (Matth. XXVI, 68.) Joannes vero existens intus, quia notus [62 1Kb] erat pontifici, introduxit Petrum. [Col. 0275B] Quem videns ostiaria dixit : Tu es ex discipulis hominis istius? (Joan. XVIII, 17.) Petrus vero ter negavit cum juramento quod nunquam eum vidisset, neque novisset. Et statim gallus cantavit. Et conversus Jesus respexit [63 1Kb] Petrum, et recordatus est Petrus verbi Domini quod dixerat ei: Quia priusquam [64 1Kb] gallus cantet, ter me negabis. Et egressus Petrus flevit amare. (Luc. XXII, 61, 62.)

A. Ubi fuisti, charissima domina, cum haec fierent [65 1Kb] ?

M. Statim cum discipuli mihi dixissent quae facta fuerant, omnia ossa mea contremuerunt, surgensque [66 1Kb] cucurri cum Maria Magdalena juxta templum, audiensque tumultum in domo Annae, volui intrare, sed non sum permissa [67 1Kb] . Unde stabam foris plorans [Col. 0275C] et clamans: Heu! dilecte fili mi, lumen oculorum meorum, quis dabit capiti meo aquam, et oculis meis fontem lacrymarum (Jer. IX, 1) ut plangam interfectionem filii [68 1Kb] mei? Maria vero Magdalena circuibat undique, et introspiciens per fenestras, quae audiens negationem Petri, commota sunt omnia viscera ejus pro [69 1Kb] desolatione unici filii mei, eo quod princeps discipulorum eum negasset, et dixit: O Jesu bone [70 1Kb] , qualem finem sortitus es, vel quid fiet [Col. 0276A] de te, cum iste princeps discipulorum te negaverit? O dulcis Jesu [71 1Kb] non te negabo in aeternum. Ego autem stabam [72 1Kb] , plena dolore, audiens omnes illusiones et contumelias, quas filio meo dilecto inferebant, et Petrum negantem et omnia quae tota nocte ibi fiebant. Et cum Petrus tertio negasset, filius meus eum respexit, et eo quod eum negaverat, flevit amare [73 1Kb] : Egressus foras invenit nos foris stantes, et tacta dolore cordis intrinsecus dixi ad eum: Petre, Petre, [74 1Kb] , quid agitur cum Jesu, vel ubi est Jesus [75 1Kb] ? Qui clamans et ejulans lacrymosa voce respondit: Heu, charissima domina [76 1Kb] , absque misericordia tractatur, et cruciatur usque [77 1Kb] ad mortem. Et currens abscondit se prae timore in lapide, qui vocatur Gallicantus, et non comparuit donec Jesus mortuus fuit in [Col. 0276B] cruce.

A. Dic mihi, domina [78 1Kb] charissima, quid fecisti cum hoc audires?

M. Gladius Simeonis pertransivit animam meam.



CAPUT IV. De Christi deductione ad Caipham.

ANSELMUS. Dic mihi quid factum [79 1Kb] fuit post haec?

MARIA. Mane facto eduxerunt eum de domo Annae, et duxerunt eum ad Caipham principem sacerdotum [80 1Kb] . Tunc primo postquam captus fuerat vidi eum, et [81 1Kb] accurrens quasi leaena raptis fetibus videbam illam desiderabilem faciem sputis Judaeorum maculatam, dicens lacrymando: Heu! dilectissime fili, quam [82 1Kb] miserabilem te [83 1Kb] modo video, quae toties dulcissimo [84 1Kb] tuo aspectu gaudebam? Et volens [Col. 0276C] illum amplecti, non fui permissa accedere, sed trusa a Judaeis huc et illuc, contumeliose sum amota, et populus undique concurrebat, sicut quando fures et latrones condemnantur.

A. Habuisti aliquam [85 1Kb] spem quod liberari posset?

M. Etiam; sciebam enim quod [86 1Kb] ingeniosus fuit et facundus, et sperabam quod se excusaturus esset, si ad judicium veniret. Tunc stetit quasi agnus [Col. 0277A] mansuetissimus [87 1Kb] , et non aperuit os suum; fuit etiam [88 1Kb] ita amicabilis quod sperabam quod deberent ejus misereri. Et modico tempore dilapso, adeo consputus fuit quod quasi leprosus apparebat. Invenerunt enim isti multa falsa testimonia contra eum, dicentes eum [89 1Kb] esse legis destructorem, et populi subversorem [90 1Kb] . Tandem duo falsi testes accesserunt, dicentes: Hic dixit: Possum destruere templum Dei, et post triduum [91 1Kb] reaedificare illud (Matth. XXVI, 60, 61). Et Caiphas dixit: Dic nobis si tu es Christus (ibid., 63). Jesus respondit: Si dixero vobis, non creditis mihi. Si autem interrogavero vos, non respondebitis, neque [92 1Kb] dimittetis (Luc. XXII, 67, 68). Amen, dico vobis, amodo videbitis filium hominis sedentem a dextris virtutis Dei, et venientem in nubibus [Col. 0277B] coeli. Tunc princeps sacerdotum scidit vestimenta sua, et ait [93 1Kb] : Quid adhuc desideramus testes? Audistis blasphemiam. Quid vobis videtur? Tunc omnes clamabant: Reus est mortis (Matth. XXVI, 64-66) Hac prolata sententia, gladius Simeonis pertransivit animam meam [94 1Kb] .



CAPUT V. De Christi ad Pilatum deductione.

ANSELMUS. Quo tunc ductus fuit?

MARIA. Ad judicem Pilatum.

A. Sperasti ibi aliquid, domina charissima?

M. Multum speraveram, cum turba convenisset cui saepe dulciter praedicaverat, et quorum infirmos sanaverat, et eos in deserto paverat, quod eum de manibus Judaeorum liberare deberent. Tunc unanimiter [Col. 0277C] clamabant coram Pilato: Crucifige, crucifige eum (Luc. XXIII, 21). Et imposuerunt ei quod [95 1Kb] dixerat se filium Dei esse (Matth. XXVII, 43), et quod prohibuisset tributa dari Caesari (Luc. XXIII, 2). Tunc Pilatus quaesivit [96 1Kb] de regno suo, dicens: Tu es rex Judaeorum? Et respondit Jesus: A temetipso hoc dicis, an alii tibi dixerunt de me? Respondit Pilatus: Nunquid ego Judaeus sum? Gens tua et pontifices tui tradiderunt [97 1Kb] te mihi, quid fecisti? Respondit Jesus: Regnum meum non est de hoc mundo; [98 1Kb] si ex hoc mundo esset regnum meum, ministri mei utique decertarent, ut non traderer Judaeis. Dixit itaque Pilatus: Ergo rex es tu? Respondit Jesus: Tu dicis: Quia rex sum ego; ego ad hoc natus sum, et ad hoc [Col. 0277D] veni in mundum ut testimonium perhibeam veritati; [Col. 0278A] omnis qui ex veritate est, audit vocem meam. Dixit ei Pilatus: Quid est veritas? (Joan. XVIII, 33-38.) Hanc quaestionem non solvit ei Christus, quia si solvisset, eum utique liberasset, et ideo genus [99 1Kb] humanum redemptum non fuisset. Tunc Judas videns quod damnatus esset, poenitentia ductus, retulit triginta argenteos principibus sacerdotum et senioribus populi, dicens: Peccavi tradens sanguinem justum [100 1Kb] . At illi dixerunt: Quid ad nos? tu videris. Et projectis argenteis in templum, recessit ab eis, et abiens laqueo se suspendit (Matth. XXVII, 3-5). Pilatus autem, convocatis principibus sacerdotum, et magistratibus et plebe, dixit ad eos : Nullam causam invenio mortis in homine isto [101 1Kb] ex his in quibus eum accusatis [102 1Kb] . (Luc. XXIII, 4, 14.) At illi invalescebant, dicentes: [Col. 0278B] Commovit populum [103 1Kb] per universam Judaeam, incipiens a Galilaea usque huc (ibid.,



CAPUT VI. De abductione ad Herodem, et reductione ad Pilatum.

Tunc Pilatus audiens Galilaeam, et quod Galilaeus esset, misit eum ad Herodem, qui et tunc erat Hierosolymis [104 1Kb] . Herodes autem viso Jesu gavisus est valde; erat enim ex multo tempore cupiens videre eum, eo quod audierat multa de eo, et quia sperabat aliquod signum ab eo fieri. Interrogabat ergo Jesum multis sermonibus (Luc. XXIII, 6-9); videlicet, si esset ille puer, quem [105 1Kb] pater suus volebat interficere [106 1Kb] , et propter eum multos pueros necaverat [107 1Kb] . Item: Si esset ille qui caecum [108 1Kb] illuminaverat, et qui [Col. 0278C] Lazarum suscitaverat, et adolescentem filium viduae in porta civitatis Naim; et multa alia miracula fecisset [109 1Kb] ; et rogavit eum ut aliquod signum faceret, promittens quod eum de manibus [110 1Kb] Judaeorum eriperet. Jesus autem nihil ei respondit (ibid., 9). Et posuit Herodes coronam super caput ejus, promittens quod si faceret ei signum, quod ipsum regni sui participem faceret, et pariter cohaeredem [111 1Kb] . Ista corona Romani coronantur imperatores [112 1Kb] . Jesus autem non respondit ei. Stabant autem principes sacerdotum et Scribae constanter accusantes eum(ibid.,10).

ANSELMUS. O dulcissima, quid tunc sperabas?

MARIA. Sciebam Herodem esse regem naturalis [Col. 0278D] elegantiae, et ideo [113 1Kb] sperabam quod regi excellentissimo [Col. 0279A] filio meo parcere debuisset. Sprevit autem filium meum, et indutum veste alba remisit eum Pilato. Et facti sunt amici Herodes et Pilatus; nam antea inimici erant [114 1Kb] (Luc. XXIII, 11, 12). Sciens autem [115 1Kb] Pilatus quanta immanitate et crudelitate in morte filii mei conspiraverint Judaei, praemisit quosdam [116 1Kb] , qui Jesum ab Herode conducerent, ne ipsum in via interficerent. Remisso ergo filio meo, convocans Pilatus omnes Judaeos, dixit [117 1Kb] : Obtulistis mihi hunc hominem quasi avertentem populum; et ecce ego coram vobis interrogans nullam causam mortis in eo invenio, ex his in quibus eum accusatis. Sed neque Herodes [118 1Kb] ; nam remisi vos ad illum [119 1Kb] ; ecce nihil dignum morte factum est ei. Emendatum ergo illum dimittam (ibid., 14-16). At illi petebant Barrabam, [Col. 0279B] qui propter seditionem et homicidium [120 1Kb] missus erat in carcerem (ibid., 18, 19). Pilatus secundo dixit [121 1Kb] : Quid enim mali fecit: Nullam causam mortis invenio in illo: corripiam ergo eum, et dimittam. At illi instabant vocibus magnis, ut crucifigeretur, clamantes; Crucifige [122 1Kb] crucifige eum (ibid., 21-23). Sedente ergo Pilato pro tribunali, misit ad eum uxor sua : Nihil tibi et justo illi. Multa enim in hac nocte passa sum per visum propter illum (Matth. XXVII, 19)



CAPUT VII. De flagellatione et corona spinea, ac vociferationibus Judoeorum.

Pilatus autem sperans crudelitati Judaeorum satisfacere, apprehendit Jesum et flagellavit statua illigatum [Col. 0279C] ita ut a [123 1Kb] planta pedis usque ad verticem non esset in eo sanitas (Isai. I, 6). Haec statua ita spissa fuit quod circa duas spannas manus manum [124 1Kb] tangere non potuit. Unde accipiebant corrigias, et manus ejus ligabant.

ANSELMUS. Sperasti ibi aliquid [125 1Kb] , domina charissima?

MARIA. Multum speraveram propter hanc causam, quam tibi manifestabo; delicata enim et [126 1Kb] naturalis ingenuitas, et formosa membrorum principalium compages mihi matri ejus solummodo nota spem [Col. 0280A] praestitit. Aestimabam siquidem nudato corpore formosis membrorum lineamentis victi parcerent; sed heu ! in momento temporis totalis corporis ejus superficies ita sanguine perfusa est ac si purpura circumdatus, et in stuporem [127 1Kb] et deformitatem transformatus, omnibus apparuit quasi lepra percussus. Milites vero plectentes coronam de spinis imposuerunt capiti ejus, et veste purpurea circumdederunt eum, ac venerunt ad eum, et dixerunt [128 1Kb] , Ave, rex Judaeorum! et dabant ei alapas (Joan. XIX, 2, 3). Hanc coronam habet rex Franciae. Haec corona non [129 1Kb] fuit de spinis, sed de juncis marinis; qui habent acutiores aculeos quam verae spinae. Hanc coronam igitur plectentes capiti ejus imprimebant ita [130 1Kb] , quod sanguis per ejus faciem defluebat et sic ornatum [131 1Kb] eduxit eum Pilatus [Col. 0280B] foras, et dixit : Ecce rex vester. Illi autem clamabant, Tolle, tolle, crucifige eum (ibid., 13-15). Respondit eis Pilatus: Accipite eum vos, et crucifigite. Responderunt : Nos legem liabemus, et secundum hanc legem debet mori; quia Filium Dei se fecit. Dum ergo audisset Pilatus hos sermones, magis timuit. Et ingressus praetorium dixit ad Jesum: Unde es tu? Jesus autem responsum non dedit ei [132 1Kb] . Dixit ergo ei Pilatus [133 1Kb] : Mihi non loqueris? Nescis quia potestatem habeo crucifigere te, et potestatem habeo dimittere te ? Respondit Jesus: Non haberes potestatem adversum me ullam, nisi tibi datum esset desuper. Propterea qui tradidit me tibi, majus peccatum habet. Et exinde quoerebat [134 1Kb] Pilatus dimittere eum: [Col. 0280C] Judaei autem clamabant dicentes: Si hunc dimittis, non eris amicus Caesaris (ibid., 6-12) [135 1Kb] . Videns autem Pilatus quod nihil proficeret, sed magis tumultus fieret, accepta aqua, lavit manus coram omni populo, et dixit: Innocens ego sum a sanguine justi hujus; vos videritis. Et respondens universus populus dixit: Sanguis ejus super nos et super filios nostros (Matth., XXVII, 24, 25). Instabant ergo magnis vocibus ut crucifigeretur, et invalescebant voces eorum. Et Pilatus adjudicavit fieri petitiones eorum. Dimisit autem illis eum, qui propter homicidium missus fuerat in carcerem, quem petebant (Luc. XXIII, 23-25).


[Col. 0281A]
CAPUT VIII. De damnatione Christi, et crucis bajulatione.

Ad nimiam igitur plebis instantiam Pilatus hanc mortis sententiam protulit adversus filium meum, dicens : Jesum Nazarenum abjudico vitae, et adjudico morti ignominiosae [136 1Kb] crucis.

ANSELMUS. Quid fecisti, dulcissima, cum [137 1Kb] haec audires?

MARIA. Hac prolata sententia gladius Simeonis pertransivit cor meum et animam meam.

A. O dulcis Maria! quid factum [138 1Kb] fuit post haec?

M. Susceperunt Jesum dilectum filium meum, et eduxerunt eum, ut scribit Joannes, et bajulans sibi crucem exivit in locum qui [139 1Kb] dicitur Calvariae locus, [Col. 0281B] ubi eum crucifixerunt (Joan. XIX, 16-18). Crux vero [140 1Kb] adeo magna erat, quod habebat [141 1Kb] quindecim pedes in longitudine. Et adeo debilitatus erat filius meus praeterita nocte et illa die, quod [142 1Kb] eam portare non poterat. Unde et Lucas scribit : Apprehenderunt Simonem quemdam Cyrenensem, et imposuerunt illi crucem portare post Jesum unicum [143 1Kb] filium meum (Luc. XXIII, 26). Quod fecerunt non causa miserationis, sed quia prae debilitate id facere non poterat [144 1Kb] .

A. Sequebantur eum aliqui [145 1Kb] , cum educeretur?

M. Tota turba concurrebat, sicut quando fures ducuntur ad supplicium. Unde [146 1Kb] Lucas scribit: [Col. 0281C] Sequebatur autem illum turba multa populi; et mulieres, quae [147 1Kb] plangebant et lamentabantur eum (ibid. 27). Sequebantur etiam pueri projicientes lutum et lapides in eum. Conversus autem filius meus Jesus ad mulieres dixit : Filiae Jerusalem, nolite flere super me; sed super vos ipsas [148 1Kb] flete, et super filios vestros, qui lutum et lapides mittunt in me, nescientes quid faciunt, quoniam ecce dies veniunt, in [149 1Kb] quibus dicent: Beatae steriles et ventres qui non genuerunt, et ubera quae non lactaverunt. Tunc incipient dicere montibus: Cadite super nos; et collibus: Operite nos. Quia si in viridi ligno, hoc est in pueritia, hoc faciunt, in arido, hoc est in senectute, [Col. 0282A] quid fiet? (ibid., 28,31). Vel in viridi ligno, hoc est in me, in arido, hoc est in aliis sanctis meis, quid [150 1Kb] fiet? Ducebantur et alii duo nequam cum eo, ut crucifigerentur (ibid., 22). Hoc fecerunt ad majorem [151 1Kb] confusionem.



CAPUT IX. De Christi et matris hypapante.

Cum autem educeretur filius meus principalis, cum duobus sceleratis extra portam civitatis, cum ingenti pressura irruentis populi et insultantis [152 1Kb] , volui eam sequi et videre, sed non potui prae maxima multitudine populi, quae ad opprobrium filii mei convenerat. Sed tandem cum Maria Magdalena deliberavi quod per viam adjacentis plateae circa quemdam fontem circuiremus, quatenus illi obviaremus. [Col. 0282B] Et cum venissemus juxta [153 1Kb] fontem, obvium habuimus meum filium deformatum, pressum omni dolore; qui benigne inclinabat se ad me, ac si diceret [154 1Kb] , Grates tibi refero, electa mater mea, pro multimodis beneficiis mihi impensis [155 1Kb] , et pro multo labore quo in summa paupertate et abjectione [156 1Kb] enutrivisti templum corporis mei, et nunc in destructione constitutum inter contumelias et opprobria sequi non dedignaris nec vereris [156* 1Kb] , quamvis omnibus contemptui habeamur [157 1Kb]



CAPUT X. De crucifixione, et crucis erectione.

At postquam venerunt in locum Calvariae, ibi eum crucifixerunt, et latrones cum eo, unum a [Col. 0282C] dextris, et alium a sinistris (Marc. XV, 27).

ANSELMUS. Quomodo fecerunt ei?

MARIA. Audi, Anselme, quod modo referam nimis est lamentibile, et nullus evangelistarum scribit. Cum venissent ad locum Calvariae ignominiosissimum, ubi canes et alia morticina [158 1Kb] projiciebantur, nudaverunt Jesum unicum filium meum totaliter vestibus suis, et ego exanimis facta fui; tamen velamen capitis mei accipiens circumligavi lumbis suis. Post hoc deposuerunt crucem super terram, et eum desuper extenderunt, et incutiebant primo unum clavum adeo spissum quod tunc sanguis [159 1Kb] , non potuit emanare ita vulnus clavo replebatur. [Col. 0283A] Acceperunt postea funes et traxerunt aliud [160 1Kb] brachium filii mei Jesu, et clavum secundum ei incusserunt [161 1Kb] . Postea pedes funibus traxerunt, et clavum acutissimum incutiebant, et adeo tensus fuit ut omnia [162 1Kb] ossa sua et membra apparerent, ita ut impleretur illud [163 1Kb] . Psalmi : Dinumeraverunt omnia ossa mea (Psal. XXI. 18). Et tunc impleta fuit prophetia ipsius David, id est ipsius Christi, dicentis in psalmo : Audi [164 1Kb] filia, et vide (Psal. XLIV, 11). Quasi diceret filius meus : Audi, charissima mater mea, sonum malleorum, et vide qualiter manus meas et pedes meos confixerunt; et nemo [165 1Kb] mihi compatitur, nisi tu sola mater mea electa. Audi filia, et compatere mihi. Haec [166 1Kb] audiens et videns, gladius Simeonis cor meum et animam [Col. 0283B] meam transfixit. Post haec erexerunt eum cum [167 1Kb] magno labore, et fuit adeo alte suspensus quod ejus pedes nusquam attingere poteram. Et cum erectus fuisset, tunc propter ponderositatem corporis omnia vulnera [168 1Kb] lacerata sunt et aperta, et tunc primo sanguis de manibus et pedibus copiosius emanavit. Ego autem induta fui quadam. veste, qua mulieres regionis illius uti solent, qua tegitur caput et totum corpus, et est quasi linteum; et fuit ista vestis tota respersa sanguine.



CAPUT XI. De Christi in cruce opprobriis.

ANSELMUS. Quid factum est post haec?

MARIA. Postquam crucifixerunt filium meum, diviserunt sibi vestimenta sua, et mittebant sortem [Col. 0283C] super vestem inconsutilem, ut impleretur quod dictum est per prophetam : Diviserunt sibi vestimenta mea, et super vestem meam miserunt sortem. Et sedentes observabant eum (Matth. XXVII, 33, 36). Et scripsit Pilatus super caput ejus litteris Hebraicis, Graecis et Latinis : Jesus Nazarenus rex Judaeorum. Tunc Judaei rogabant Pilatum, ut non scriberet : Rex Judaeorum. Sed quia dixit : Rex Judaeorum. Pilatus respondit : Quod scripsi, scripsi (Joan. XIX, 19 22). Praetereuntes autem blasphemabant eum, moventes capita sua, et dicentes : Vah! qui destruis templum Dei, et post triduum reaedificas [169 1Kb] illud, salva temetipsum; si Filius Dei es, descende nunc de cruce. Similiter et principes sacerdotum illudentes [Col. 0283D] cum scribis et senioribus dicebant : Alios salvos fecit; se ipsum non potest salvum facere. Si rex Israel est, descendat nunc de cruce, et credimus ei. Confidit in [Col. 0284A] Deo, liberet eum nunc, si vult; dixit enim. Quia Filius Dei sum (Matth. XXVII, 39-43.)



CAPUT XII De Verbis Christi in cruce.

ANSELMUS. Quid ad hujusmodi insultus respondit filius [170 1Kb] tuus?

MARIA. Dilectus meus oravit pro eis, dicens [171 1Kb] : Pater, dimitte illis, quia nesciunt quid faciunt (Luc. XXIII, 34). Et stabat populus exspectans, et deridebat eum. Tunc matri potuit dicere : Audi [172 1Kb] filia, et vide (Psal. XLIV, 11), audi voces blasphemantium filium tuum, et vide dolorem meum. Scis enim quod de Spriritu sancto concepisti me, et quod virgo genuisti me, et qualiter aluisti me [173 1Kb] . Unde ex quo [Col. 0284B] isti non credunt in me, tu tamen crede in me, et compatere [174 1Kb] . Tunc iterum gladius Simeonis animam pertransivit. Audiens hoc latro, qui a sinistris pendebat, insultabat ei, dicens : Si tu es Christus, salva temetipsum et nos. Respondens autem alter, qui a dextris pendebat, increpans eum, dixit : Neque [175 1Kb] tu times Deum, qui in eadem damnatione es, et quidem nos juste, quia digna factis recipimus; hic vero nihil mali gessit. Et dicebat ad Jesum : Memento mei, Domine, dum veneris in regnum tuum. Et dixit illi Jesus : Amen, amen dico tibi, hodie mecum eris in paradiso (Luc. XXIII, 39-43).

A. Quid fecisti tunc, domina charissima?

M. Stabam juxta crucem tam plena moerore, quod consolationem ferre non poteram, et mecum stabant [Col. 0284C] sorores meae, et Maria Magdalena. Et cum filius meus vidisset me et Joannem discipulum suum quem diligebat, dixit : Mulier, ecce filius tuus (Joan. XIX. 25, 26). O quam miserabilis licentia! Deinde dixit discipulo [176 1Kb] : Ecce mater tua (ibid., 27). Erat autem quasi hora sexta, et factae sunt tenebrae super universam terram, usque ad horam nonam. Et clamavit Jesus voce magna, dicens : Eli, Eli lamma sabbacthani, hoc est, Deus meus, Deus meus, ut quid dereliquisti me? Quidam autem dicebant : Etiam vocat iste. Sine videamus si veniat Elias liberans eum (Matth. XXVII, 43-49). Postea sciens Jesus quia omnia consummata essent [177 1Kb] , dixit : Sitio (Joan. XIX, 28). Quid, Domine, sitis? Salutem peccatorum. [Col. 0284D] Erat autem vas positum aceto plenum (ibid., 29), et currens unus, implens spongiam aceto, et circumponens hastae [178 1Kb] , dabat ei bibere (Marc. XV, 39), ut [Col. 0285A] citius moreretur. Et cum gustabat, dixit [179 1Kb] : Consummatum est (Joan. XIX, 30.)



CAPUT XIII. De Christi morte, et eam consecutis mirabilibus.

Et post hoc dixit : Pater, in manus tuas commendo spiritum meum (Luc. XXIII, 46). In hac commendatione cum hostia sanguinis [180 1Kb] commendabat Christus Deo Patri matrem dulcissimam, quae scrinium est et purissimum habitaculum sancti [181 1Kb] Spiritus, una cum omnibus qui de Spiritu sancto victuri sunt usque in finem saeculi. Et post [182 1Kb] haec inclinato capite tradidit spiritum (Joan. XIX, 30). Tunc velum templi scissum est in duas partes a summo usque deorsum, et terra mota est, et petrae scissae sunt, et maxime illa petra, in qua stetit crux, scissa fuit, [Col. 0285B] ita ut manus imponi posset [183 1Kb] , et monumenta aperta sunt, et multa corpora sanctorum, qui dormierunt, surrexerunt, et exeuntes de monumentis post resurrectionem ejus venerunt in sanctam civitatem, et apparuerunt multis. Centurio autem et qui cum eo erant, custodientes Jesum, viso terrae motu et his quae fiebant, timuerunt valde (Matth. XXVII, 51-54), et ipse centurio, glorificavit Deum, dicens : Vere Filius Dei erat iste [184 1Kb] (Luc. XXIII, 47). Ecce quomodo omnia elementa Christo compatiebantur; soli autem Judaei indurati fuerunt. Et omnes qui simul aderant ad spectaculum istud, videntes [185 1Kb] quae fiebant, pectora sua percutientes revertebantur. Stabant autem omnes noti ejus de longe, et mulieres quae secutae sunt [Col. 0285C] eum [186 1Kb] a Galilaea, haec videntes (ibid. 48,49)



CAPUT XIV. Luctus matris pro filii morte.

ANSELMUS. Charissima domina, habuit adhuc finem dolor tuus?

MARIA. Non, Anselme, quia nondum plene prophetia Simeonis impleta erat, et [187 1Kb] tuam ipsius animam pertransibit gladius (Luc. II, 35). Audi ergo quod super omnia est lamentabile. Judaei ergo (quoniam parasceve erat) rogabant ut non remanerent in cruce corpora sabbato. Erat enim magnus dies ille sabbati, rogabant Pilatum ut frangerentur eorum crura, et tollerentur. Venerunt ergo [188 1Kb] milites, et primi fregerunt crura, et alterius qui crucifixus erat cum [Col. 0286A] eo. Ad Jesum autem cum venissent, et invenissent [189 1Kb] eum jam mortuum, non fregerunt ejus crura, sed unus militum lancea latus ejus aperuit, et continuo exivit sanguis et aqua (Joan. XIX, 31-34). Cumque hoc viderem, quod talem crudelitatem in jam mortuum exercerent, et examinis facta fui [190 1Kb] , et tunc vere impleta est prophetia Simeonis, quae dicit : Et tuam ipsius, etc. Et tunc coepi clamare, et ejulare; sed jam omnino lacrymae in me defecerunt; tantum fleveram nocte praeterita et die illa; et dicebam : Eia, dulcissime fili mi, ubi est nunc consolatio quam semper in te habui? Quis mihi det ut ego moriar pro te, fili mi Jesu? His, et aliis similibus, dulcissimi unici filii mei mortem deplanxi.


[Col. 0286B]
CAPUT XV. De animae Christi ad limbum descensu.

Tunc magnum gaudium fuit factum in limbo, quando anima Christi in ipsum descendit, et patres inde liberavit, et limbum destruxit, et infernum obstruxit, ita quod nullus Christianus illuc venire poterit nisi proprio suo arbitrio, nec aliquis eorum, qui intus sunt, ante diem judicii exire poterit. Tribus autem vectibus infernum obstruxit. Et haec est ratio, quia ante mortem suam nulli habere potuerunt contritionem, confessionem, vel satisfactionem [191 1Kb] .


[Col. 0286C]
CAPUT XVI. De corporis Christi depositione de cruce, ac sepultura.

ANSELMUS. Quid factum fuit post haec?

MARIA. Post haec rogavit Pilatum Joseph ab Arimathoea, ut tolleret corpus Jesu (Joan. XIX, 38), dicens inter alia : Domine, nisi corpus cito tradideris, honesta mulier, mater ipsius juvenis, moritur prae dolore. Tunc Pilatus [192 1Kb] quaesivit si jam mortuus esset, et expertus a centurione [193 1Kb] de omnibus quae ibi acciderant, jussit dari corpus Jesu (Marc. XV, 47). Et venit Joseph, et tulit corpus Jesu [194 1Kb] . Nota hoc, Anselme, quod multum [195 1Kb] est lamentabile. Dum Joseph corpus deponeret, ego stabam juxta crucem sursum respiciens. Exspectabam quando brachium solveretur, ut tangerem et deoscularer, sicut et feci; et cum depositus esset de cruce, posuerunt [196 1Kb] [Col. 0287A] cum super terram bene ad tres passus de loco crucis. Et ego caput ejus in sinum meum recipiens amarissime flere coepi, dicens : Heu! dulcissime fili, qualem consolationem habeo [197 1Kb] quae mortuum filium coram [198 1Kb] me video. Tunc accurrens Joannes evangelista cecidit super pectus Jesu, plorans et dicens : Heu, heu, de isto pectore heri potabam dulcia verba, hodie [199 1Kb] tristia et lamentabilia. Tunc Petrus adve nit; et quod ipsum [200 1Kb] negaverat, amarissime flere coepit; tunc Maria Magdalena plus omnibus flere coepit super Dominum suum, dicens : Quis mihi modo peccata dimittet? Quis me modo excusabit apud Simonem, et apud sororem meam? Venit etiam Jacobus, qui frater filii mei appellatus est [201 1Kb] , qui simillimus illi erat [202 1Kb] , et cum multis lacrymis [Col. 0287B] hoc dicebat : Heu! Domine, et magister [203 1Kb] die praeterita, haec facies amantissima erat mihi simillima [204 1Kb] . Heu! modo apparet multum dissimilis [205 1Kb] : Tuae manus, et pedes tui clavis [206 1Kb] sunt confixi; corpus vero undique vulneratum apparet a planta pedis usque ad verticem; meum autem apparet ex toto illaesum [207 1Kb] . Juravit quod nec [208 1Kb] cibum nec potum sumpturus esset, quousque ad similitudinem sui conformaretur. Tunc caeteri [209 1Kb] discipuli accurrebant et lamentabantur super eum [210 1Kb] ; et filius [211 1Kb] meus ad consolationem meam et discipulorum glorificatus fuit ibi coram suis [212 1Kb] : ita quod nulla plaga aut livor in corpore suo apparuit praeter quinque vulnerum cicatrices, quas reservaturus est usque in diem judicii, et adeo sanus apparuit [213 1Kb] in corpore ac si [Col. 0287C] nunquam passus fuisset. De quo ego et discipuli immensam consolationem recepimus. Et cum eum sepelire vellent [214 1Kb] , cum magno moerore corpus fortissime tenui et sepeliri vix permisi, dicens : Charissime Joannes, relinque mihi mortuum filium meum, quem non potui habere vivum. Sed si necesse est ut hoc facias, rogo te ut me cum ipso sepelias. Joannes respondit : Scis, domina charissima, quod aliter esse non potuit, et genus humanum sic redimi debuit. Tandem invita permisi ut sepeliretur; et cum in sepulcrum positus fuisset, ad eum intrare volui, et super sepulcrum me projeci, et adeo miserabiliter egi quod [215 1Kb] omnes fleverunt. Et cum [Col. 0288A] me Joannes ad civitatem ducere vellet, et a sepulcro amovere, lacrymans rogavi : Charissime Joannes [216 1Kb] , non facias mihi hanc injuriam [217 1Kb] , ut me separes [218 1Kb] a dulcissimo filio meo Jesu, quoniam hic exspectabo donec [219 1Kb] moriar; et iterum omnes fleverunt. Joannes vero me tandem accipiens et quasi violenter deducens in [220 1Kb] civitatem introduxit. Populus autem me videns indutam vestem aspersam sanguine, sicut ante Jesum steteram, et sanguis ejus super me stillaverat, unanimiter clamabant gementes : O quanta injuria facta est hodie in Hierusalem in ista pulcherrima domina, et filio suo [221 1Kb] , et compatiebantur mihi. Judaei [222 1Kb] autem propter invidiam recluserunt Joseph vivum in muro, quia Christum sepelivit; uxor autem ejus locum filio ejus Josepho post [Col. 0288B] ostendit [223 1Kb] . Tandem post annos quadraginta venerunt Titus et Vespasianus, Hierusam destruentes [224 1Kb] , et Joseph vivum in muro invenerunt [225 1Kb] . Et sicut Judaei Christum pro triginta denariis emerunt, ita triginta Judaeos pro uno denario vendiderunt [226 1Kb] .

Heu sponsa mea dilecta cerne meas
Quas pro te suffero poenas.
Ferre non expavi
Quod agunt crux, lancea, clavi.
Fel ego degustavi,
Quia te vehementer amavi.
Tu mihi redde vicem,
Tu quoque tolle crucem.
Vide me nudum,
Verberibus laceratum,
[Col. 0288C] In medio latronum
Cruci ignominiosae clavis ferreis affixum,
Aceto in cruce potatum,
Post mortem lancea latus vulneratum.
Ad hoc anima dixit : Ecce vox sanguinis sponsi mei Jesu dilecti clamat ad me de cruce : O sponsa mea unica, vide dolorem meum. Ad hoc sponsa. Jesu, mi dilecte, factus es pro me opprobrium hominum, qui est Dominus angelorum. Attende, o anima, iste est dilectus tuus, cujus pedes pallidos clavo perfossos, sanguine perfusos intueris. Vide non sine amaro planctu et lacrymis, non positum suaviter, sed distentum crudeliter in ligno duro corpus Jesu delicatum. [Col. 0289A] O te, Jesu salus omnium! O admiranda et amanda dignatio! O Jesu mi dilecte, et Deus immensae gloriosae, vermis contemptibilis propter me fieri non despexisti! O speculum! O claritas angelorum! Ascendisti arborem crucis, et extendens [Col. 0290A] manus ac membra tua in ejus ramis effudisti floridum sanguinem per radices tui corporis. Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (Psal. CXV, 12, 13). Deo Gratias [227 2Kb] .




[Col. 0289A]
DE MENSURATIONE CRUCIS LIBER In illud Christi : Si quis vult venire post me, abneget semetipsum, et tollat crucem suam quotidie, et sequatur me (Lucae IX, 23)
[Col. 0289B]

Quoniam jubente filio tuo Christo : Perfecti estote, sicut et Pater vester coelestis perfectus est (Matth. V, 48): et Apostolo exhortante ut ad perfectionem feramur, omnibus modis ad perfectionem vitae tendere debemus; tendentes autem sine ductore, errare possumus; optime consulit nobis in eo bonitas tua, Deus meus, qui eumdem unicum tuum nobis in ductorem tradere dignatus es, ut nobis factis et verbis viam veritatis ostenderet ac doceret. Cui etenim ut eum confidenter sequeremur perfectionis testimonium perhibuisti, dicens : Hic est Filius meus dilectus, in quo mihi bene complacui, ipsum audite (Matth. XVII, 5). Ipse igitur, ut faceret voluntatem tuam, quoddam compendium viae perfectionis brevibus sub verbis, sed plurimum ponderosis, nobis ostendit dicens : [Col. 0289C] Si quis vult venire post me, abneget semetipsum, et tollat crucem suam, et sequatur me. In quibus verbis ostendit paucitatem perfectorum libertate arbitrii eum sequi volentium; ipse tamen vult noster esse ductor, initium viae perfectionis, medium et finis, et qua intentione sit ambulandum. Singula autem in suis locis patebunt.


[Col. 0290B]
CAPUT PRIMUM. Expenduntur primae particulae, Si quis, ubi de radicibus et remediis pusillanimitatis.

Paucitatem perfectorum innuis, Domine, in eo quod dicis : Si quis, quasi aliquis ex multis vult post me venire. Et quare hoc, Deus meus, nisi ex quodam torpore et pusillanimitate nimia, eo quod plerique animum suum ad tendendum sursum cogere nolunt, et perfectam viam attentare non audent. Nascitur autem pusillanimitas etiam nimio timore, maxime propter peccata praeterita, et quod minus propria respiciunt merita, propter utilitatem; quod nimis timent impedimenta, et quod statim non sentiant se proficere, inter quotidianos lapsus, et quod tuam minus considerant bonitatem. Ista etiam [Col. 0290C] saepe multos repellunt ne audeant attentare viam perfectam, imo et ipsos incipientes saepe in tantum dejiciunt ut procedere se posse desperent. Sed primum, scilicet nimius timor propter peccata praeterita non debet nos impedire, quia si bene eo utimur, omnia computantur nobis in bonum praedicandi nimiam bonitatem tuam, cognoscendi te, atque [Col. 0291A] amandi et laudandi. Notandum vero quod principaliter tria damna sunt in peccatis, scilicet quod in eis meremur poenam aeternam, demeremur aeternam beatitudinem, tempus (quod pessimum est) sine amore et laude nostri Creatoris expendimus. Prima duo pertinent ad hominem ; tertium vero ad tuum damnum pertinere videtur, Deus meus. Cum ergo ex indebita et nimia misericordia tua jam morti nos deputatos revocare digneris ad vitam tuam, tam fideliter ad te deberemus converti ut damna nostra dissimularemus, et modis omnibus instare, ut laudem tuam, quam negleximus, saltem in aliquo residuo nostri temporis suppleremus. Quantum est, Domine, dissimulare timorem poenae propter amorem tuum? At cur propter desiderium [Col. 0291B] beatitudinis nostrae minueremus famam laudis tuae, cum eam pati aeternaliter meruissemus, etiam propter furorem tuum? Primum quaeremus te laudare, qui es regnum Dei, ut dicis in Evangelio : Regnum Dei intra vos est (Luc. XVII, 21); et : Hoc adjicietur vobis ex superabundanti (Luc. XII, 31). Da nobis, Domine, charitatem non quaerentem quae sua sunt (I Cor. XIII, 5), sed quae tua sunt, ut non cogat timor poenae tibi servire pro peccatis, vel amor nostrae beatitudinis pro mercede, quia tempus et vires non sufficiunt nobis ad laudandum te, cujus bonitas exsuperat omnem sensum et sic pusillanimitatem timor non incutiet peccatorum. Terret etiam nos quandoque nostrorum parvitas meritorum, ne ad perfectionem vitae tendere audeamus, quia ad eam [Col. 0291C] promerendum non sufficiunt. Sed huic objicitur quia tu, Domine, jussisti nos emere, et adjunxisti quia gratis emere debemus. Dixisti enim : Sitientes, venite ad aquas (Isai. LV, 1). Quid est, Domine, quo vinum fervoris in laude tua et lac mundae conscientiae absque ulla commutatione debemus emere, nisi quod tibi sufficit, quantumcunque parum sit, quod habemus tibi dare; imo et hoc ipsum quod damus tuum est? Inducit etiam pusillanimitatem quod indignos nos videmus, eo quod petimus : quod utrique verum est; quia si homo mille annis serviret Deo etiam ferventissime, non mereretur ex condigno dimidiam diem esse in regno coelorum. Sed, Domine, non debemus considerare tantum nostram utilitatem, sed tuam laudem, cujus bonitas exsuperat omnem [Col. 0291D] intellectum. Pusillanimes etiam facit nos quia nimia impedimenta nostra videmus. Sed, Domine, si audacter te sequi proponimus, pro certo habere debemus quod aufers quidquid nos retardat a laude tua. Quidquid enim non aufers secundum tuam voluntatem, libenter portare debemus. Stultitia enim nostra saepe putat ea esse impedimenta quae tua occulta sapientia ad nostrum ordinavit profectum. Quinto, terret quod non statim sentimus nos proficere, sed Domine, saepe differs quod petitur, ut excites magis appetitum; non differs quod nolis dare, sed ut aucto desiderio abundantius possis dare. Sextum, quod retrahit nos, sunt quotidiani nostri defectus. Sed contra hoc est remedium, ut semper [Col. 0292A] deputemus aliquam horam diei ad examinandum nos qualiter habeamus nos in interioribus et exterioribus, et quidquid invenimus quod nobis sit utile ad profectum, ad hoc firmissime laborare proponamus, et defectus quoscunque rejicere studeamus. Non autem terreat nos si forte nonnunquam aliqua die contra propositum faciamus, qua non minus proponamus, quia longe facilius redit ad te, qui ex infirmitate facit contra propositum quam qui statum suum dissimulans se non proposuit emendare; imo quandoque major est ei poena quam culpa, et bonitas tua malis nostris novit bene uti, saepe faciens defectus nostros ad augmentum humilitatis prodesse, ut verum sit quod septies in die cadit justus, et fortior resurgit (Prov. XXIV, 16). Septimo, pusillanimes [Col. 0292B] nos facit, quod tuam non perpendimus bonitatem. Cum enim tibi orando loquimur, non deberemus te cogitare quasi durum ad exaudiendum, sed patrem benignissimum, qui etiam antequam oramus scis quid sit necesse nobis, et ex naturali bonitate tua in infinitum pronior es ad exaudiendum, quantum in te est, quam nos avidi ad rogandum. Da, dulcissime Domine, ut non simus pusillanimes, sed magnamini in infirmitatibus nostris; nos dejicere contendentibus medicinam tuarum gratiarum apponentes, non pusillanimes, sed magnamini te sequi firmiter proponamus, maxime si non est in nobis tanta fortitudo quod post te gigantem, qui exsultasti ad currendam viam (Psal. XVIII, 6), currere [Col. 0292C] possumus; hoc tamen remedium habemus, quod post te clamare possumus : Trahe nos post te (Cant. I, 2), et clamorem nostrum audiat et exaudiat auris tua.



CAPUT II. De libertate, et ejus illicibus ad perfectionem; expositio particulae vult, in proposita Christi sententia.

Secundo innuis libertatem arbitrii sequi volentium in via perfectionis, cum dicis : Si quis vult; quia hoc relinquis hominum voluntati; sed nunquid potestati? Non. Sed potestatem tibi, Domine, reservasti, cum omnis potestas a Deo sit (Rom. XIII). Cur ergo causabitur homo contra te, si te sequi vult, et non potest? Certe ideo quod non te sequitur, quia licet [Col. 0292D] non possit per se, tamen per te, qui non ideo reservasti tibi potestatem nostri profectus, ut non possimus, qui omnia opera nostra operaris, sed ut magis admiremur et laudemus abyssum bonitatis tuae, quod eadem quae tu facis in nobis, grata tibi sint et accepta, et judicas ea digna mercede, ita quod etiam calicem aquae frigidae non dimittis absque mercede (Matth. X, 42); et eo ipso nostram alicujus voluntatem, quam adeo liberam propter tui similitudinem fecisti, ut cogi non possit. Multis etiam aliis modis ad viam veritatis et perfectionis nos allicere studuisti. Unde hoc merebamur, Domine, ut ad nos descenderes, et humanitatem nostram tam mirabiliter unires, et in ea tam humiliter cum homine conversareris, nisi quod nos ad perfectionem tui amoris sic [Col. 0293A] provocare volebas, ut dum visibiliter Deum cognoscimus, per hunc in invisibilium amorem rapiamur. Quis ergo homo dignus erat ut Filius Dei mortem pro eo pateretur? Aut quis unquam meruit tuo corpore et sanguine refici, nisi quod tu, Deus meus, in hoc ostendisti aviditatem amoris tui circa nos, ut saltem ex multitudine et magnitudine tam mirabilium beneficiorum tuorum ad mutuam dilectionem accenderes cor nostrum, et in captivitatem amoris tui redigeres? Innumerabilia nimis sunt beneficia tua, Domine, quibus voluntatem nostram excitas, ut perfecte et ardenter te sequi velimus, maxime autem quae provocaret; imo, si sic dicere liceret, cogeret voluntatem nostram tuae consideratio bonitatis, ex qua omnia bona creata procedunt. Quia autem pauca [Col. 0293B] expertus est, et nondum exercitatus dete, qui spiritus es, spiritualiter cogitare voluerit, sic meditari de te poterit inchoare. Primo assumat in mentem suam aliquam animam virtutibus perfectam, et de illa ita specialiter cogitet, quasi nulli corpori sit conjuncta. Imaginetur autem in illa omnem perfectionem virtutum, quae unquam de aliqua anima poterit cogitari, scilicet quam bona, quam dulcis, quam patiens, quam misericors, quam sapiens, quam charitativa, quam fidelis, quam pia, quam justa, quam vera, quam humilis, etc. Cum autem circa animam talia cogitaverit, cogitet quod haec anima est similis creatori in virtutibus qui eam in similitudinem suam fecit, et postea transferat se ad Creatorem, ut omnia quae in anima profecta poterunt inveniri, in Creatore infinita [Col. 0293C] cogitet et immensa, et ea ipsa naturam suam esse, et sic quodam modo invisibilia Dei per ea quae facta sunt, conspiciat intellecta (Rom. I, 20). Hic est quidem initialis modus cogitandi de te, Domine, quem qui sollicite sequitur meditando te, intrabit fontem vivum et dulcedinem tuae naturae, quae quanto major est omnibus beneficiis tuis, tanto magis afficit nostram voluntatem, ut sequamur ardenter Jesum filium tuum ad laudem bonitatis tuae nos informantem.



CAPUT III. De sequentibus particulis, venire post me.

Tertio enim se dedit nostrum ductorem et instructorem, cum subdit : Venite post me. Quantumcunque [Col. 0293D] curramus ferventer sequendo, nullus praecedit te, et nullus vadit juxta te : Omnes nos oportet ire post te, quia tu es primogenitus in multis fratribus (Rom. VIII, 29). Primo dicis, Domine, discipulis : Venite, et videte (Joan. I, 39). Postea dicis, Venite post me, ut quod in te viderunt imitentur. Deinde dicis : Venite ad me, omnes qui laboratis et onerati estis, et ego reficiam vos (Matth. XI, 28), etc., ut jugum tuum suave, et onus tuum leve (ibid., 30), quod qui susceperint hilariter possint portare ad gloriam Patris tui. Tandem dicis : Venite, benedicti Patris mei; percipite regnum (Matth. XXV, 34). Sic, Domine, iste est fidelissimus legatus tuus, qui primo ponit se nobis in exemplum, cum dicit : Venite et videte; et postea invitat ad veniendum post se. Venientes ad se vocat, [Col. 0294A] ut reficiat ne deficiant. Tandem assumet ad requiem, ubi tamen requiem non habebimus nocte ac die, dicentes : Sanctus, sanctus, sanctus, Dominus Deus Sabaoth (Isai. VI, 3). lbi absterges, Domine, omnem lacrymam ab oculis dilectorum tuorum, quoniam non erit amplius mors ultra, neque luctus (Apoc. XXI, 4), etc. Sed, Domine, quomodo istud possit esse, non bene potest comprehendere anima mea, quae aliquo modo experta est quanta sit afflictio noscere te et non posse laudare te, cum et ipsa afflictionem generet propter gratitudinem, quod licet ei affligi, pro eo quod non potest laudare te, imo omnia quae unquam ad laudem tuam cogitare, loqui, vel agere potest, afflictionem ei generant, quia his indignam se putat, et quia tibi in nullo poterit respondere. Si ergo [Col. 0294B] anima incarcerata, in umbris collocata, sic insatiabiliter affligitur pro laude tua, quomodo satiabitur cum in meridie apparuerit ei bonitas tua, cum utique videat ad plenum eam non posse laudari. Si forte dicis mihi, Domine, quod hoc erit maximum gaudium ejus, quod perfecte cognoscet bonitatem tuam, et illam tam immensam, quod eam non poterit aliqua creatura plene laudare. Verum credo quod de bonitatis tuae immensitate gaudebit; tamen adhuc poenitet eam perfecte non posse laudare, nisi aliquo modo vulnera ejus alligarentur, et percussurae plagae ejus sanarentur, quia tunc primum oleum additum esset camino. Unde si placet tibi, Domine, credo quod etiam poena et afflictio laudis tuae, quam habet hic anima, ibi satiabitur et alligabitur palo laudis, [Col. 0294C] cum tu qui reples in bonis desiderium nostrum (Psal. CII, 5), tantum dederis te laudare quantum desideramus, imo longe supra desideratum. Sic enim dixisti : Quia vos plorabitis et flebitis nunc, mundus autem gaudebit. Tristitia vestra vertetur in gaudium (Joan. XVI, 20). Sanata autem poena, quam hic habuit, et impleto quod hic desideravit, aliam poenam pro majori laudatione ibi, sicut nec hic, a se habere non potest. Tu etiam non dabis ei, qui omnia disponis in numero, pondere, et mensura (Sap. II, 21), quia tunc non erit tempus flendi, sed ridendi, cum apparuerit nobis tuus unicus Filius, si volumus post ipsum venire.



CAPUT IV. [Col. 0294D] Quod non simus nostri, sed Dei; ad illud, abneget semetipsum.

Quarto ergo ostendit nobis initium viae, qua debemus post Christum venire, cum dicit, abneget semetipsum. Qui ergo in via perfectionis vult sequi Christum Jesum, laboret primo ut abneget semetipsum. Merito ergo debemus nos abnegare, cum nihil juris habeamus in nobis. Sunt autem septem causae, quarum quaelibet sufficeret hominem compellere ut fateatur in se nihil juris habere. Prima, quia tu, Domine, nos creasti; sicut ergo nihil in nobis boni est, quod tu non creaveris, ita dignum est quod omnia bona nostra sint tua, quae nullo modo licet auferri a te Sancto sanctorum, ne sacrilegium committamus. Cur ergo non abnegaremus nos, qui [Col. 0295A] nostri non sumus? Nam quandocunque aliquid a nobis abnegamus, nec hoc abnegatum propter te conferimus, sed aliunde quantumlibet etiam modico temporis spatio donamus, mox alienum invadimus. Secunda causa est, quia nos aeternae morti deditos tua morte pretiosissima redemisti, pro omnibus mortuus es, ut qui vivunt jam sibi non vivant, sed ei qui pro omnibus mortuus est (II Cor. V, 15), ut dicit Vas tuum electum. Ergo sicut omnes et totos redemisti, sic et omnes et toti tui sint. Qui vult ergo salvus esse, restituat tibi illum pretiosissimum sanguinem quem pro eo fudisti. Tertia, quia nos ingratos omnibus bonis tuis et aversos a te propter peccata a diabolo defendisti, postquam a te nostro Domino recessimus turpiter et inique, sub tua protectione [Col. 0295B] esse merito non deberemus. Sicque nos hostis sine defensione captivos habens ad suam voluntatem, debuisset in aeterna supplicia demersisse, nisi tu ex superabundanti bonitate nos defendisses ab eo, et ad poenitentiam reservasses, et propter hanc causam proprie sumus tui servi, quasi ab hoste servati. Similiter tui sunt quicunque per tuam gratiam laqueos diaboli evitaverint, et ideo tibi nihil auferri debet ex eo quod vel te dante non cecidit, vel si ceciderat est erectum. Quarta causa est, quia cum aeternam mortem peccatis nostris meruissemus, tu nos reduxisti ad vitam, eam dimittendo. Cur ergo tibi non vivemus nos penitns abnegando, a quo habemus quod aeternaliter mortui non simus? Quinta causa est, quod eadem bonitate qua nos creasti, [Col. 0295C] etiam conservas, ne in nihilum redigamur. Quomodo enim aliquo subsistere valeamus, nisi te conservante? Si ergo tu es vita nostra, nulli alii vivere debemus, sicut nullo alio subsistere valemus. Sexta causa est securitas; qui enim se totum abnegat, ut Deum habeat, qui sibi periit ut tibi valeat, qui sibi nihil est ut tibi aliquid sit; si nihil in se habet, nihil sui amittere timet, sed semper securus est te quod tuum est conservare. Si minentur ei poenae inferni, vel ignis purgatorius, parum timore eorum afficitur, quia cantabit vacuus coram latrone viator : et se non timet perdere qui se abnegat. Si enim tu eum, qui tuus est, ad poenas mittere velles, semper tamen de te in bonitate sentiret, paratus sustinere quod velles, nec diceret : Cur ita facis? Cui praedicta [Col. 0295D] sententia non placet; at ei, Domine, se abnegare, ut intelligat. Septima vero causa deberet maxime nos urgere; scilicet ut tibi vices redderemus sive responderemus quia puer natus est nobis, et filius datus est nobis (Isai. IX, 6); qui das quotidie te nobis in cibum, et tandem dabis te nobis in praemium, et in mercedem magnam nimis. Domine, quid dignum poterit esse tantis beneficiis tuis? Quid ad hoc dignum poterimus dare? An oportet aliquid praeter id nos penitus abnegare et tibi dare, dulcissime Domine? Si unus homo esset tanti quanti omnes creaturae, quas unquam fecisti, quantus esset, si daret se totum tibi, qui dedisti te totum nobis, cujus bonitas in infinitum praeponderat? qui se putat meliorem [Col. 0296A] quam te, tantum de se reservet tibi, quanto meliorem se putat quam tu. Propter hujusmodi causam dicis : Si quis vult venire post me, abneget semetipsum (Matth. XVI, 24)! imo, Domine, jam cogor, dicere (salvo verbo tuo) quod nullus semetipsum valeat abnegare. Quomodo enim se abnegabit, qui nunquam aliquid juris in se habuit? Sed, Domine, in hoc verbo ostendis maximam gratitudinem tuam, ut hoc tanti aestimes ut quicunque in se sibi aliquid juris usurpaverat, ulterius se tibi rapere non attentet. Da mihi, Domine, ut me abnegam, imo ut reddam quod rapui violenter. Debemus autem secundum legem ablatum reddere in quadruplum (II Reg. XII, 6), ut non solum nos, sed et nostra reddamus, scilicet naturalia, fortuita et gratuita. Naturalia sunt, [Col. 0296B] quae communiter natura omnibus hominibus administrat; quaedam in anima tantum, ut intellectus et affectus; quaedam in corpore, mediante anima, et quinque sensus interiores. Reddamus ergo intellectum, sed suum proprium relinquentes, qui nos multum a cognitione veritatis impendit. Quandiu enim homo sensu suo ita innititur ut ab eo recedere noluit, vix sensum alterius quantumcunque rationalem apprehendit. Faciendum igitur est secundum Apostolum : Quicunque inter vos sapiens esse vult, stultus fiat, ut sapiens sit (I Cor. III, 18) Si enim humiliter se stultum reputaret ad tempus, tunc veram sapientiam a te, sive a tuis apprehendere te posset, quia ubi humilitas, ibi sapientia (Prov. II, 2). Paulus enim creditur didicisse Evangelium in [Col. 0296C] illis tribus diebus, cum caecus esset (Act. IX, 9). Reddamus etiam affectum Deo, semper postponendo nostram voluntatem voluntati divinae, et maxime in oratione nostra, quia in omni oratione nostrae utilitati suam debemus praeponere voluntatem, imo sua voluntas, si ea recte utimur, semper est nostra utilitas. Saepe autem venit de proprio sensu quia non credimus Domini voluntatem esse quidquid circa nos contingit, et ita abutimur ea, minus grate suscipiendo, sicut dicit Augustinus (l. X Confes. VI, 26) : Optimus ille tuus minister est qui non hoc a te audire desiderat quod ipse voluerit, sed hoc velle quod a te audiet. Sed cum his duobus, scilicet intellectu et affectu, et quinque sensus exteriores reddamus, mortificando eos ab omnibus vanitatibus, et [Col. 0296D] ad tuum obsequium convertendo, jam aliquantulum habemus de prima parte quam nobiscum abnegare debemus, scilicet de naturalibus bonis. Secunda pars sunt fortuita, quae dicere possumus temporalia, et amicos. Haec enim omnia calcanda sunt, ne impediant tuum amorem. Minus enim amat te, qui tecum aliquid amat, quod non propter te amat, ut dicit Augustinus. Valde deberet homo indignari, diligere modica quem tantae dignitatis fecisti, ut ei liceat te amare. Occultius autem nocet nimius amor amicorum quam temporalium, quia tegit se velamine charitatis, ita quod saepe putet homo charitatem esse quod dilectio est carnalis, quae ita dulciter et suaviter mentem captivam tonet, quod nesciat [Col. 0297A] homo quam duris vinculis fuerit ligatus, nisi postquam fuerit absolutus. Sic totum cor nostrum tuo debemus amori, ut quidquid de eo alteri damus, tibi subtrahamus? Necessarium ergo est ut omnia, quae fortuna nobis offert diligenda, sive res temporales, sive amicos, propter te abnegemus. Tertia pars restitutionis sunt gratuita, scilicet virtutes, quas in fontem suum penitus refundere debemus, nihil ex his nobis ascribendo, sed tibi, a quo omne donum perfectum (Jac. I, 17), pro eis grates referendo. Si omnia, quae in his tribus, scilicet bonis naturalibus, fortuitis et gratuitis, inveniuntur, abnegamus, nos tibi quod fraudavimus in quadruplum restituimus, et hoc sit nobis initium vitae perfectae, sic nosmetipsos penitus abnegare.


[Col. 0297B]
CAPUT V. Excutiuntur verba illa, tollat crucem suam.

Quinto consideratum est quale medium perfectionis sit nobis propositum, ut ambulemus per ipsum, scilicet ut crucem nostram tollamus. Crux autem a cruciatu dicitur. Domine, si crucem nostram tuum servitium dicerem, secundum opinionem eorum hoc intelligerem qui nesciunt quoniam jugum tuum suave est, et onus tuum leve (Matth. XI, 30), nec sentiunt quam bonus et quam suavis tuus sit spiritus in nobis. Dico autem crucem esse cruciatum cordis, quem de hoc habere debemus quod non sumus ita fideles et ferventes in omni servitio tuo et laude tua ut deberemus. Haec crux habet longitudinem, latitudinem, sublimitatem, atque profundum. Debemus ergo habere [Col. 0297C] cruciatum, eo quod non tantum humiliamur ut deberemus, et hoc est profundum crucis. Non tantum amamus et laudamus, quantum bonitas tua exigit, et haec est sublimitas. Non sumus tam fideles ut deberemus, et haec est latitudo. Quod non semper continuamus, nec laudem tuam copiose extollimus, nec ab infidelitate toto nisu desistimus; et haec est longitudo. Ad profundum humilitatis cogit nos primo propria cognitio; satis enim est homini, ad humilitatem, cognoscere seipsum, maxime si recordamur iniquitatum nostrarum antiquarum, quia inique in conspectu tuo egimus, Deus meus, quia revera tam fidelis nobis es quod etiam in peccatis nobis existentibus peccata dimittere, et gratiam tuam tam abundanter, sicut vellemus, largiri es paratus. Quanto [Col. 0297D] majora quis de te praesumit, tanto magis necesse est eum humiliari, quia tanto nequius egit contra te peccando, quanto tu interim largius ei benefacere cogitabas. Unde Bernardus : Quanto benignius de illo, tanto indignius de me sentire cogor. Item, defectus quotidiani humiliant, eo quod ita instabiles in laude tua sumus, imo nunquam in eodem statu permanemus. Quanto tu quotidie pronior es ad indulgendum, tanto plus humiliat contra tuam delinquere bonitatem. Item, pondus gratiae humiliat et deprimit, cum consideramus quod ea indigni sumus, qui magis in inferno esse merueramus. Item, quod tu tantum humiliatus es pro nobis, Domine Deus meus. Item, quod in natura divinitatis tuae [Col. 0298A] omnem excedis humilitatem, cui si velimus similari necesse habemus humiliari. Item, quod adeo tam frigidi sumus ut nec amore, nec laude, nec in aliquo respondere tuae bonitati possumus. Haec et multa alia, quae magis communia sunt, ad humilitatem nobis sufficiunt, imo superbiae nullum locum relinquunt. Valde autem necessaria est nobis profunditas humilitatis ad tuam sublimitatem, quia quanto quis se reputat indigniorem, tanto magis gratus est beneficiis; et quanto gratior, tanto magis laudabilior; et qui maxime gratus est, maxime te laudabit. Da igitur nobis, Domine, veram humilitatem, id est, ita cruciari, quod in hac vita non possumus ad plenum humiliari, ut sic habeamus crucis profundum. Sublimitas crucis est cruciari pro eo quod te ad plenum [Col. 0298B] laudare non possumus et amare. Quod causa amoris tui habemus, quae lingua dicere, vel quis intellectus sufficiat capere, nescio. Si aliquid gratis amare volumus, ubi melius quam in te amorem nostrum locabimus? Si pro muneribus, quanto plura dabis? Sed quanto plus promittis, tanto magis gratis amari mereris. Si amare volumus eos qui nos amant, quanto aequius nos te amabimus? Et si exspectamus et desideramus ut quis extorqueat a nobis amari, nonne tu es Deus meus, qui tam crebro pulsas et mendicas ad ostium nostrum dicens : Proebe, fili, cor tuum mihi (Prov. XXIII, 26), imo et saepe repulsus, te iterum ingeris impudenter. Si vero aliquid volumus diligere, quia bonum, cur non potius te immensum bonum, qui totum nostrum tibi vindicas [Col. 0298C] affectum, ut bonitatem tuam amemus et laudemus? Si vero aliquid dignum judicamus amore nostro quod tanta fecerit pro nobis, cur non judicamus similiter de te, qui tot et tanta fecisti pro nobis? Si vero consideramus passiones tuas, tu animam tuam pro nobis dignatissime posuisti, ut totam animam nostram possideres. Infinita sunt, Domine, quae nos te amare compellunt, quia omnia quae creasti, tuam praedicant bonitatem, quam qui in omnibus non intelligunt, non tibi, sed suae imputent caecitati. Sed quia probatio dilectionis, exhibitio est operis (GREGOR.), necesse habet anima sic se conformare ad dilectionem tuam, ut sicut te habes ad eam, sic semper se ad te habere nitatur. Maxime autem in istis. Primo, sicut tu amas semper, ita et [Col. 0298D] ipsa semper amet, et hoc ostendere tibi nitatur, ut omnem affectum suum tuae contemperet voluntati. Sunt autem quatuor affectiones, ad quas aliae reduci possunt, scilicet gaudium, dolor, spes et timor. Primae duae sunt circa praesentia, vel praeterita, et aliae duae sunt circa futura. Sic igitur tibi confirmare nostras affectiones debemus, ut de omnibus quae tibi adversa sunt timeamus et doleamus; et quae tibi honesta, de his speremus et gaudeamus, omnes alias affectiones de cordibus nostris effugantes. Quanta utilitas in hoc esset quod falsas et inutiles affectiones vitaremus? Utique si homo se vere secundum has quatuor affectiones examinaret, quando aliquos motus sentiret, quomodo tu eum [Col. 0299A] eriperes? Domine, solus nosti. Si enim originem motuum nostrorum diligenter adverteremus, saepe inveniremus esse vitii, quod putavimus esse virtutis, et saepe illo impedimur quo credimus promoveri. Secundo, sicut semper habes nos prae oculis tuis, ita etiam te semper debemus cogitare praesentem. Hoc cogit nos ab omnibus cogitationibus nostris, verbis, factis et moribus esse sub moderamine disciplinae, quoniam non auderet sponsa inhoneste se habere sponso suo praesente, imo in omnibus intenderet sibi placere, et quaerere ab eo consilium et auxilium, ut in omnibus secundum suam posset agere voluntatem. Cum autem in omnibus tibi placere intendimus, semper securam conscientiam habebimus, etiamsi se aliquid minus utile praeter te [Col. 0299B] intentioni nostrae ingesserit incidenter. Tertio, sicut semper et continue servis nobis, omnia opera nostra operando vel sustinendo, ne esse desinamus, vel per alios, vel quocunque modo, ita nunquam particula diei bonae debet nos praeterire quin in tuo servitio expendamus. Quarto, sicut semper tueris nos, et custodis nos ab omnibus malis, sive per te, sive per tuos, ita diligenter debemus nos abstrahere ab omnibus quae nos possent in tuo servitio impedire. Quinto, sicut largitas tua nunquam lassatur in dando, ita nunquam debemus voluntarie deficere in orando. Sexto, sicut semper es benignus in relaxando, ita nunquam debemus defectibus nostris terreri quin statim post culpam veniam postulemus. Quando enim cor hominis est distortum, et a te quodammodo [Col. 0299C] alienum, multo est pronius ad levitates et ad quaerendas exterius falsas consolationes quam fuerit dum apud te esset. Unde non est differenda acquisitio veniae, ne diuturnior recessus difficiliorem reditum operetur. Taliter nos debemus ad te habere, et semper cruciari quod te tantum non amamus ut debemus. Quomodo autem te laudare debeamus, et de quibus gratias agere debeamus, est in principio supra dictum. Da nobis, Domine, toto desiderio ad amandum et laudandum te aspirare, et pro eo quod digne non possumus, cruciari, et hoc nobis tollendae crucis sit altitudo. Latitudo autem crucis est fidelitas semper spiritum crucians et dilatans, ut omnem hominem subjiciat tuae laudi ac [Col. 0299D] servituti. Hac maxime facit hominem in oratione communem cogens ut quidquid sibi vel aliquibus specialiter suis desiderat, quia eos humiles quodammodo videt, nihil tamen hominum, sed totum ad laudem tuae desideret bonitatis. Unde cum fidelitas maxime in oratione consistat, considerandum est qualiter debeat orare qui voluerit exaudiri. Debet enim orare sapienter, ardenter, humiliter, fideliter, perseveranter et confidenter. Sapienter, ut oret quae tuae laudi sunt expedientia et proximorum saluti. Si vero in quibusdam dubitamus utrum expediant, sicut salus corporis, et similia quae quandoque nocere, quandoque prodesse possunt, pro his semper sub conditione est orandum, scilicet si tibi sit placitum et honestum. Ardenter, scilicet [Col. 0300A] devote vel ad minus seriose, ut cum bene videamus quid petendum sit a te, intente de corde nostro petamus, non alienis, sed propriis verbis cordis vel oris, quia utraque aeque intelligis et auscultas. Humiliter, ut non de nostro merito, sed tantum de tua gratia confidamus. Quamvis enim peccata dimiseris, et quandoque aliquid tibi servire concedas, semper tamen tales nos reputare debemus, quales nosipsos peccando fecimus, qui nihil nisi malum per nos facere possumus. Fideliter, ut in oratione offeramus nos ad carentiam omnis gaudii et patientiam omnis poenae quae ad utilitatem nostram cedere valeat per tuum adjutorium, ut in exauditione desiderii nostri actio tuam laudem attollat. Sed, Domine, merebor sic offerendo me tibi, cum tamen, ut totus [Col. 0300B] tuus, ad hoc teneat, etiam si nunquam volueris me exaudire. Perseveranter, ut nunquam cessare proponamus a desiderio omnium quae tibi sunt laudabilia et honesta. Si qua vero in nobis vel in nostris supervenerit necessitas, quamvis pro hac semper cum intentione non possumus orare, tamen aliquoties, cum omni fidelitate qua possumus, pro ea orabimus, et deinceps voluntati tuae nostrum desiderium committemus, semper primam fidelitatem, et si non in actu, tamen in habitu retinentes. Confidenter, ut postulemus in fine nihil haesitantes. Sunt autem septem causae quae cogunt nos tuae confidere bonitati. Prima, quia justum omne desiderium tu das, et ad quid dares, nisi etiam velles exaudire? Secunda, quia non ad nostram utilitatem, sed ad tuam gloriam [Col. 0300C] volumus exaudiri. Tertia, quia majora, quae pro nobis fecisti, animant nos ut etiam de minoribus confidamus. Omnia enim quae petere possumus tam minora sunt quam quod dignanter pro nobis es incarnatus et passus. Quarta, quia tam facile est apud te in maximis, quam in minimis exaudire. Quinta, quia nos ad hoc provocat tuae consideratio bonitatis. Sexta, quia intercessorem te, Jesu Christe, habemus, et omnes sanctos. Septima, quia infinitam ad nos habes bonitatem. Si enim modica dilectio quam ad te habemus ad hoc nos cogit, ut in omnibus tuae voluntati libenter parere velimus, cur idem de inaestimabili dilectione tua non praesumeremus? Alioquin fideliores vellemus apparere quam [Col. 0300D] tu, si tales nos tibi exhiberemus, qualem te nobis econverso non crederemus? Sic, Domine, orabimus, et propter hoc in oratione confidentiam habebimus; nihilominus tamen cruciabimur, quod hoc digne exsequendo omnem hominem ad tuam laudem per effectum trahere non possumus et amplecti; et haec spiritualis nostrae crucis est latitudo.



CAPUT VI. De perseverantia in cruce : ad illud, quotidie.

Longitudo autem crucis tuae toti vitae nostrae debet commensurari, ut quamvis consideremus tecum esse jucundum, et te in domo tua laudare, et in abysso tuae dulcedinis absorberi, tamen non taedeat nos portare crucem tuam, cruciari scilicet in [Col. 0301A] misera hac vita pro tuae laudis augmento. Quid magni est, Domine, si tecum sim in patria, ubi sum securus ab omni malo et ubi habeam quidquid volo? Da mihi, Domine, ut nunquam me pungendo sic superent clavi timoris et miseriae hujus vitae, ut ante velim descendere vel saltem deponi de cruce quam a te, Domine, hoc fuerit mandatum. Sed neque hoc desiderarem, ut ab hac cito facias me deponi, sed ut semper mallem propter te pendere in cruce quam a miseriis his facias me in abscondito sepeliri. Tu enim, Domine, nec descendisti de cruce, nec sic te deponi petisti. Voluntas ergo semper affligendi pro augmento tuae laudis, crucis erit longitudo. Si quis vult venire post me, tollat crucem suam quotidie, et sequatur me (Luc. IX, 23), et sic currat per medium viae perfectionis. Si nos tollamus, Domine, tu ipse [Col. 0301B] portabis. Finem autem viam perfectionis, id est perseverantiam in voluntate, semper pro te patiendi innuis in eo quod dicis quotidie. Si enim uno die, prius quam tu jusseris, crucem deponere volumus; eam quotidie non tollimus. Qui autem perseveraverit usquequo eam deponas, hic in abundanti laude tua sepulcrum ingreditur pacis aeternae. Quamvis in hoc verbo intelligere possumus quod sicut cruciatus pro [Col. 0302A] tua laude quotidie deficiendo cadit, ita crucem quotidie tollere debemus, laudis tuae desiderium resumendo.



CAPUT VII. Expensio postremorum verborum, et sequatur me.

Qua vero intentione in via ista sit ambulandum, innuis ultimo cum dicis, sequatur me. Quod tam de gressu corporis quam de mentis possumus intelligere. Quia multi non solum portantes crucem, sed et se suspendentes in cruce, te gressu corporis sunt secuti. Sequamur igitur te non tantum gressu bonorum operum, sed et intentione cordium, ut non solum consideremus quibus operibus nos praecesseris, sed qua intentione feceris, et in hac te sequi studeamus. Invenimus autem quod in omnibus cogitationibus, [Col. 0302B] verbis et factis tuis principaliter quaesieris gloriam tui Patris. Tu ergo, Domine Jesu Christe, dirige intentionem nostram, ut in omnibus gloriam ejus quaeramus et tuam, nos abnegando, profundum, sublimitatem, latitudinem et longitudinem crucis portando, et in ea perseverando ad laudem et gloriam tuam, qui cum Patre et Spiritu sancto vivis ac regnas, Deus, per omnia saecula saeculorum. Amen.




[Col. 0301B]
TRACTATUS DE CONCEPTIONE B. MARIAE VIRGINIS [228 1Kb] (G)*
[Col. 0301C]

Principium, quo salus mundi processit, mihi considerare volenti occurrit hodierna solemnitas, quae conceptione beatae Matris Dei Mariae multis in locis festiva redditur [229 1Kb] . Et quidem priscis temporibus frequentiori usu celebrabatur [230 1Kb] , ab eis praecipue in quibus pura simplicitas et humilior in Deum vigebat devotio. At [231 1Kb] ubi et major scientia et praepollens examinatio rerum mentes quorumdam imbuit et erexit, eamdem [232 1Kb] solemnitatem, spreta pauperum simplicitate, de medio sustulit; et eam quasi ratione vacantem [233 1Kb] redegit in nihilum [234 1Kb] . Quorum sententia eo maxime in robur excrevit quod ii, qui eam protulerunt, saeculari et ecclesiastica auctoritate divitiarumque abundantia praeeminebant. Sed cum ego et priscorum simplicitatem et modernorum ingenii sublimitatem mecum revolverem, cecidit in mentem quaedam divinae Scripturae verba in medio ponere; et quid judicii de singulis gerant, pro meo sensu pia consideratione perpendere, quatenus [235 1Kb] sua auctoritate probetur quid cui attribuendum, [Col. 0302C] quid mei similibus sit certa magis ratione sequendum. Et de simplicibus quidem in ipsis verbis invenitur quod cum eis sit sermocinatio Dei. Illos vero quos multa scientia sine charitate perlustrat ferunt eadem scientia inflari potius quam veri boni integritate solidari. Cum ergo illos Dei sermocinatio instruat, et istos sua scientia quadam ventositate distendat, qui aequa discernere non verentur cui magis parti sit cedendum, precor, edicas, colloquio videlicet Dei inhaerenti, an de sui cordis perspicacia ultra aequum tumenti. Et hi quidem ut nulla memoria de conceptione Virginis Matris in Ecclesia filii ejus fiat, non sibi rationis [236 1Kb] videri affirmant, eo quod ex [237 1Kb] nativitate illius quae ubique festive recolitur, conceptionis ejus exordium satis memoretur, nec enim, aiunt, nata esset, si concepta non fuisset. Et cum in lucem ex materni uteri secreto prodivit, clarum fuit quod in alvo parentis concepta [238 1Kb] in humanam formam concrevit. Cum itaque corporis ejus specificata compositio, et in hujus mundi latitudine [239 1Kb] [Col. 0303A] exhibitio veneretur a cunctis, supervacue illa adhuc informis materia coleretur [240 1Kb] , quae in nonnullis saepe, priusquam plene in humanam effigiem transeat, deperit et adnihilatur. Hac animi sui sagacitate perfuncti quod antiquorum simplicitas et perfecta in domina nostra [241 1Kb] constituerat charitas, festum scilicet de conceptione ipsius sacratissimae dominae sua qua se pollere gloriabantur auctoritatis ratione abolere non timuerunt.

Visa ergo ratione summorum virorum in abolitione festivitatis Matris Dei proficientium [242 1Kb] , videamus etiam charitatem simplicium de tanti gaudii amissione gementium [243 1Kb] . Simplices sunt, et profundis rationibus philosophorum responsa quae expetunt, fortassis reddere nesciunt. Dicunt tamen [244 1Kb] devota [Col. 0303B] in Domini Matrem charitate fundari, non magni ponderis [245 1Kb] sibi videri omne quod dignitati aut honori ejus humana laude defertur, si meritis illius et insignibus comparetur.

Verumtamen dum ipsa insignia sua, ut dignum est, devotione mundus ubique veneratur, quid sit quod supremam originem illorum [246 1Kb] non pio oculo intuetur, nonnihil mirantur.

Tantorum enim bonorum consummatio, quae per ipsam Domini Matrem toti creaturae provenerunt, videtur admonere [247 1Kb] mentem humanam pietatis affectu exordium suum considerare. Et utique eam venturam, ac Domini Matrem futuram tota Veteris instrumenti [248 1Kb] series pandit. Sed utrum ita [249 1Kb] proxime nascitura quovis oraculo aut angelo nuntiata [Col. 0303C] sit, sicut Dominus [250 1Kb] Christus filius ejus, aut beatus Joannes praecursor et baptista ejusdem filii ejus [251 1Kb] , aut illi vel ille de quibus, ut pene omnibus liquet, sacrae Historiae plenissime narrant, in divina pagina non habetur, in canonica Scriptura non reperitur. In quo quid dispensatori omnium rerum Spiritui sancto placuerit, non satis digne me posse considerare confiteor, abs re tamen et contra fidem esse non aestimo, si exordium conceptionis ipsius [252 1Kb] tam a simplicibus Ecclesiae filiis aestimetur [253 1Kb] , ut tam sublime, tam divinum, tam ineffabile fuerit, ut in illud mens humana nulla perspicacitate assurgere possit.

Nec mirum : fundamentum siquidem et quasi quoddam seminarium [254 1Kb] civitatis et habitaculi summi [Col. 0303D] boni in eo ponebatur; et mansio lucis aeternae, et templum quod corporaliter inhabitaret ille incorporeus et incircumscriptus et creatus [255 1Kb] simul et vivificans omnia Spiritus parabatur.

Dicit forte aliquis : Quid enim, major et excellentior aestimari debet conceptio futurae Matris Dei, [Col. 0304A] quam conceptio venientis in carne Filii Dei? Conceptio namque incarnandi Filii Dei ab angelo, sicut Evangelium refert [256 1Kb] , coelitus praenuntiata et humanitus intellecta est. Si ergo aliquid excellentius et quod humanum intellectum supervolet, conceptionem B. Mariae designasse aestimandum est, excellentior gloria et major dignitas in ejus quam in Christi Domini conceptione divinitus enituisse [257 1Kb] verisimili ratione videtur. Non hoc dico, sed Filius Dei, candor lucis aeternae et ipse lux inaccessibilis, formam servi accepturus semetipsum exinanivit, suumque adventum ita humanis mentibus contemperavit ut capi posset et intelligi; nam si in divinitatis suae essentia veniens appareret, nemo caperet, nemo sustineret.
[Col. 0304B]

Beata vero [258 1Kb] Maria Mater Dei futura, sicut eum, qui super omnia est incomprehensibilis, verum erat hominem ineffabili modo de sua substantia Virgo paritura, ac per hoc in divinitatis illius [259 1Kb] unitatem transitura, non [260 1Kb] absurde credi potest primordia conceptionis ejus tanta deitatis sublimitate praesignata, ut humanarum conceptio mentium ea plene penetrare non valeret.

Hoc itaque [261 1Kb] pura simplicitas supplexque in Deum et in dilectissimam Matrem ejus puritas dilectionis aestimare de conceptione illius Dei genitricis non veretur.

Et idcirco [262 1Kb] ejusdem conceptionis dies festivis laudibus a cunctis fidelibus suo judicio merito celebraretur [263 1Kb] . De ipsa quippe, multis saeculis ante ortum [Col. 0304C] ejus [264 1Kb] vel conceptum [265 1Kb] , Isaiam Spiritu sancto afflatum dixisse constat : Egredietur virga de radice Jesse, et flos de radice ejus ascendet; et requiescet super eum Spiritus Domini, Spiritus sapientiae et in tellectus, spiritus consilii et fortitudinis, spiritus scientiae et pietatis, et replebit eum spiritus timoris Domini [266 1Kb] (Isai. XI, 1-3). Haec itaque virga quae talem ex se protulit florem, nullo dissentiente, Virgo Maria fuit, et flos, qui de radice ejus ascendit, benedictus Filius, super quem et in quo omnis plenitudo divinitatis essentialiter requievit. Haec igitur Virgo [267 1Kb] , tanti Filii dignissima parens, cum in alvo suae parentis naturali lege conciperetur, quis non concedat Dei sapientiam a fine usque ad finem pertingentem, [Col. 0304D] cuncta implentem, cuncta regentem, novo quodam et ineffabili gaudio coelum, terram, et omnia quae in eis sunt, perfudisse [268 1Kb] ; ac ineffabili jubilatione pro sui reintegratione, quam per illam sibi eventuram divina et occulta inspiratione praevidebant, perlustrasse [269 1Kb] ? Sed cum ipsa conceptio fundamentum, ut diximus, fuerit habitaculi [270 1Kb] summi boni, si peccati [Col. 0305A] alicujus ex primae praevaricationis origine maculam traxit [271 1Kb] , quid dicemus? utique voce divina dicitur ad Jeremiam : Priusquam te formarem in utero, novi te : et antequam exires de ventre, sanctificavi te; et prophetam in gentibus dedi te [272 1Kb] (Jer I, 5). De Joanne quoque angelus, qui eum nasciturum praenuntiabat, asseruit quod Spiritu sancto repleretur adhuc ex utero matris suae (Luc. I, 15). Si igitur Jeremias, quia [273 1Kb] in gentibus erat propheta futurus, in vulva est sanctificatus, et Joannes, Dominum in spiritu, et virtute Eliae praecessurus (ibid., 17), Spiritu sancto est ex utero matris repletus, quis dicere audeat singulare totius saeculi propitiatiorium, ac Filii Dei omnipotentis dulcissimum reclinatorium, mox in suae conceptionis exordio Spiritus sancti gratiae illustratione [Col. 0305B] destitutum. Testante vero Scriptura : Ubi spiritus, ibi libertas (II Cor. III, 17), a servitute igitur omnis peccati libera fuit, quae omnium [274 1Kb] peccatorum propitiatori aula, in qua et ex qua personaliter homo fieret, Spiritus sancti praesentia et operatione construebatur. Quod si quis eam primae originis peccato non omnimode expertem fuisse pronuntiat, cum illam ex legali conjugio maris et feminae conceptam verissime constet, sententia catholica est. Ego a catholicae et universalis Ecclesiae veritate nulla ratione volo dissentire, magnificentiam [275 1Kb] tamen operationum virtutis divinae quadam quasi mentis lippitudine pro posse considerans, videor mihi videre quia si quid originalis peccati in propagatione ejus, et communis vitii exstitit, illud propagantium et non propagatae [Col. 0305C] prolis fuit.

Castaneam invicem attende : cum de sui videlicet generis arbore prodit nascitura, involucrum illius totum hispidum et densissimis aculeis undique septum apparet. Intus castanea concipitur, primo quidem nucleum lactei liquoris, nihil hispidum, nihil asperum, nec aliquibus aculeis noxium in se habens, sed si aliquatenus servans illic in summa lenitate nutritur, fovetur et alitur, ac forma in sui speciem et habitudinem jam adulta, rupto involucro ab omni spinarum punctione et onere liberrima natura egreditur. Attendo.

Si Deus castaneae confert ut inter spinas remota punctione concipiatur [276 1Kb] , alatur, formetur, non potuit haec dare humano quod ipse sibi parabat templo [Col. 0305D] in quo corporaliter habitaret, et de quo in unitate suae personae perfectus homo fieret, ut licet inter spinas peccatorum conciperetur, ab ipsis tamen spinarum aculeis omnimode exsors redderetur? potuit plane, et voluit; si igitur voluit, fecit. Et quidem quidquid dignum unquam de aliquo extra suam personam voluit, perperam est eum de te, o beatissima feminarum, noluisse; voluit enim te [Col. 0306A] fieri matrem suam, et quia voluit, fecit esse : quasi diceretur, Matrem suam te fecit ille rerum Dominus, Creator et gubernator; rerum, inquam, omnium, non solum intelligibilium, sed omnem intellectum transcendentium Dominus et factor te dominam et imperatricem constituit coelorum atque terrarum, et sic marium et omnium elementorum, cum omnibus quae in ipsis sunt, domina et imperatrix exstitisti et existis, et ut ita esses, in utero matris tuae a primordiis conceptionis, operante Spiritu sancto, creabaris [277 1Kb] . Ita est, bona Domina, et gaudemus ita esse. Nunquid ergo, dulcissima domina, nunquid tu tanta futura [278 1Kb] , Summi videlicet Mater unica, et omnium quae fuerunt, sunt vel erunt, prudens ac nobilis post filium tuum imperatrix, nunquid [Col. 0306B] quid in exordio tuo talis esse debuisti ut omnium quorum te Dominum [279 1Kb] gerere certissime novimus aut impuritati aut subjectioni potuisset addici? Ille assertor purae veritatis, et a filio tuo jam in coelo praesidente vas electionis cognominatus, omnes homines peccasse in Adam fatetur, vera utique sententia, et cui contradici nefas esse pronuntio. Sed cum eminentiam gratiae Dei in te considero, sicut te non intra omnia, sed super omnia quae facta sunt, inaestimabili modo contueor, ita te non lege naturae ut alios in tua conceptione devinctam fuisse opinor, sed singulari et humano intellectui impenetrabili divinitatis virtute et operatione ab omni peccati adjunctione liberrimam. Solum etenim peccatum fuerat quod homines a parte Dei dirimebat; et ut illud Filius [Col. 0306C] Dei evacuaret, sicque ad placere Dei humanum genus revocaret, homo fieri voluit, et talis, ut nec in eo aliquatenus concordaret ei, unde homo a Deo discordabat : quia ergo ita fieri oportebat, matrem de qua talis crearetur [280 1Kb] , mundam esse ab omni peccato decebat. Aliter enim quo pacto illi summae puritati caro tanta conjunctione uniretur, ut homo assumptus ita esset in unum, ut quae Dei sunt, indifferenter hominis essent, et quae hominis Dei [281 1Kb] ?

Adhuc propone tibi palatium, quod specialiter suis usibus aptum existat, construere volentem, in quo et ipse frequentiori et festiviori cursu conversetur, et omnibus ope ejus atque auxilio indigentibus mitiori et laetiori vultu respondeat, et auxilietur. Patereturne, quaeso, in principio palatii fundamentum [Col. 0306D] invalidum, et structurae, quae foret aedificandae incongruum, et non cohaerens? Non puto, si saperet, et propositum suum ad effectum perducere vellet. Ergo Sapientiam ante omnia saecula proposuisse sibi habitaculum, quod specialiter inhabitaret, construere similiter indubitata fide tenemus. Quod autem habitaculum istud fuerit, jam dudum innotuit; hoc enim habitaculum illud sacrarium Spiritus sancti [Col. 0307A] esse fatemur, in quo et per quod eadem Sapientia humanae naturae conjungi voluit et incorporari, et omnibus se pura mente confitentibus parcere et misereri; quod sacrarium, aula videlicet universalis propitiationis, cum operante Spiritu sancto construeretur, si fundamentum illius, scilicet initium sive primordium formationis beatae Mariae, corruptum fuit, ipsi certe constructurae non congruebat nec cohaerebat. Insciane fuit et impotens sapientia Dei et virtus mundum sibi habitaculum condere, remota omni labe conditionis humanae? Angelis aliis peccantibus, bonos a peccatis servavit, et feminam, Matrem suam mox futuram, ab aliorum peccatis exsortem servare non valuit? In aeternitate consilii fixum statuit eam dominatricem et reginam fore angelorum, [Col. 0307B] et nunc inferiorem angelis natam, in consortium acceptam esse credemus omnium peccatorum? Existimet hoc, et argumentis suis probet qui vult, ego donec ostendat mihi Deus aliquid dignius excellentia dominae nostrae posse dici, quae dixi, dico; quae scripsi non muto; caeterum me et intentionem meam filio ejus, et illi committo.

Nihil tibi, domina, aequale, nihil comparabile est : omne enim quod est, aut supra te est, aut subtus te est : quod supra te est, solus Deus est; quod infra te, omne quod Deus non est. Ad tuam tantam excellentiam quis aspiciet? quis attinget? Et certe ut ad hanc excellentiam pervenires, in humillimo loco, id est in utero matris tuae, purissima oriebaris. Quod si tali modo concepta et ordinata non [Col. 0307C] fuisses, ad tantam celsitudinem non succrevisses.

Quisquis igitur de crementi tui magnitudine gaudet ac laetatur, de ordinatione ipsius crementi aequum est ut exhilaretur. Qui ergo a die beatae conceptionis tuae gaudium ejusdem conceptionis tollit Ecclesiae Dei, aut non bene attendit, aut attendere negligit, vel nescit bonum quod inde processit omni creaturae Dei. Sed immensitatem boni ipsius quis explicabit? Fateor non ego; longe enim a me et mei similibus, hoc est peccatoribus, tanta salus; verumtamen, ut autumo, quasi in aenigmate adverti aliquatenus poterit, si malum, in quod natura humana ex peccato Adae corruit, ante mentis oculos praefigatur, et ita in ipsius mali contrarium, bonum [Col. 0307D] scilicet quod per hanc dominam mundo provenit, animus considerare volentis defigatur.

Omne quippe bonum, ad quod homo conditus fuerat, perdidit in Adam, et idem ipsum bonum multo excellentius humana natura recuperavit in Maria. Duas siquidem beatitudines et duas miserias esse novimus. Harum beatitudinum et miseriarum unam majorem, alteram minorem esse constat. Beatitudo major, regnum coelorum; minor, qua primus homo potiebatur ante peccatum; major miseria, poenae infernales; minor, in quibus vivimus continuae tribulationes, et nos ipsarum beatitudinum experientia penitus ignari, experientia miseriarum sentimus nos usquequaque gravari; sub una gemimus; aliam, ne nos rapiat, formidamus. Consideratione [Col. 0308A] etenim minoris, si vigilant animo studium adhibemus, aliquantum quae sit major miseria conjicere valemus, licet porro infra quam sit. Qualitatem vero beatitudinis vel minoris, nisi per contrariam miseriam in qua sumus, non facile percipere possumus. De majori autem beatitudine dictum aestimo quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).

Ab his igitur beatitudinibus omni modo separati fuimus per praevaricationem nostri primi parentis, et utrique miseriae infeliciter obnoxii facti. Mors namque per peccatum Adae intravit in mundum, et ita in omnes homines pertransivit (Rom. V, 12), nec aliquis ante adventum filii sanctae Mariae inde poterat [Col. 0308B] liberari. Et quae mors? Mors animae primo qua homo perdidit vitam aeternam, Deum videlicet ad cujus similitudinem factus fuerat. Infelix perdere, perdere quod summe est et vere, et sine quo nihil unquam bene habetur vel est ! Hanc miseram mortem et omni malo incomparabilem mors quoque corporis sequebatur, per quam anima, quae adhuc in corpore degens vitae coelestis flatum amiserat, multo miserior claustris inferni submersa deperibat. Hanc inaestimabilem damnationem nemo qui evaderet, qui inde liberaretur nemo erat, liberandi potestas in tota creatura nulli rei accidebat; soli Deo qui hominem fecerat, et contra quem homo deliquerat, haec liberandi potestas supererat. Sed quis? ipse offensus, ipse despectus, ipse ut parceret [Col. 0308C] a nullo digne petebatur, de die in diem scelera multiplicabantur, et ira Dei ad puniendum potius quam ad parcendum provocabatur. At ille cujus pietas non exhauritur, cujus misericordia non exinanitur, cujus bonitas nunquam deficit, cujas majestas quod vult efficit, hominem ad similitudinem sui creatum, ne totus in aeterna damnatione periret, liberare instituit, et ordine, quo gratior esse non potuit, ipse videlicet qui hoc et per se faceret, homo fieri voluit, nec talis ut caeteri homines, sed ut ipse et assumpta humanitatis in una persona esset perfectus Deus et perfectus homo, ex anima rationali et humana carne subsistens; sed tota humana natura in radice sui vitiata fuerat atque corrupta, [Col. 0308D] nec Deus corruptioni et vitio peccati potest consociari. Necesse igitur fuit ut natura, de qua se hominem facere volebat, et humana et munda ab omnis peccati contagio esset; quod non inveniret, cum, ut dixi, nihil incorruptum vitiata cunctorum radice existeret, sed qui humanae perditioni subvenire disponebat, Dei virtus et Dei sapientia nuncupatur. Itaque ad omnia quae vult posse suppetit illi, nec sapientiae illius ullus est numerus, quae pertingit a fine usque ad finem, cuncta disponens (Sap. VIII, 1). Poterat ergo de massa peccatrice naturam humanam ab omni labe peccati immunem facere, unde in unam personam sui susciperet, ut homo integer esset et divinitati suae nihil minueret. Praedestinata fuit et praeordinata in hoc opus mirabile, [Col. 0309A] et omnibus operibus Dei praestans et inenarrabile, Maria, scilicet illa magni maris nobilissima stella, hoc est totius saeculi illustratio, et omnium in tempestatibus diversorum casuum titubantium indeficiens levamen et consolatio, nec non ab aeternae mortis interitu paventium ac sub ejus praesidium confugientium tutum juvamen atque redemptio.

Te igitur, domina, quam in tantum culmen praedestinavit et extulit divina potentia, quam tot praerogativis dotavit cuncta disponens Dei sapientia, quam sibi matrem elegit ad mundo subveniendum ipsa omnium salvandorum ineffabilis misericordia, crediderimne, quaeso, te morte peccati, quae per invidiam diaboli occupavit orbem terrarum, in tuo conceptu potuisse gravari? me namque iterum [Col. 0309B] atque iterum ipsas, quas superius commemoravi, rationes considerante, animus hoc credere vitat, intentio abhorret, lingua fateri non audet.

Quod si dicitur te, si ante partum beati filii tui praeventa corporis morte fuisses, originalis peccati legem aliorum more evadere non potuisse, inepte dicitur, nec tanti est ut ei respondeatur. Qualiter enim Mater Dei futura praeordinata fuisses, si ad hoc te, qui praeordinavit, Deus non perduxisset? Nam in Deo non est, est et non, sed simplex est in illo est. An mors valentior esse posset Deo, de cujus manu nemo valet quidquam rapere? Nunc autem, quia tanti apud Deum prae omni creatura es, ut Mater ejus dignissime fieri meruisses, sicut ipse non tantum supercastus et mundus, sed ipsa castitas [Col. 0309C] ipsaque munditia est : ita carne verum hominem paritura eras, munda prae omnibus jure esse debueras. Primordia itaque creationis tuae merito filii sanctae Ecclesiae debent venerari, si sancta, si casta, si a corruptionis vel peccati ruga illa credunt esse discreta.

Qui aliter sentiunt, quod melius approbant, credant. Ego, piissima domina, ego tuus qualiscunque servulus, ego scio, credo et confiteor quia inde ex radice Jesse pulcherrima, ac per hoc omni quod te aliquatenus docoloraret peccati vulnere aliena prodiisti, et integerrima permanens florem speciosissimum protulisti : florem, inquam, protulisti, et non qualemcunque, sed super quem septiformis Spiritus [Col. 0309D] sanctus requievit, et odore vitae perennis, odore salutis aeternae omnem creaturam gratia divinitatis suae respersit atque replevit. Per hunc a peccato primi parentis liberamur, et mortem quae per istud intravit in orbem terrarum evadimus, miserias quibus opprimebatur omnis caro ob meritum ipsius delicti, jam alias in re, alias in spe, conculcat ipsa caro redempta cruore ipsius floris, unici scilicet filii tui et dilecti. Per hunc quoque non modo paradiso, unde Adam fuit repulsus, restituimur, sed et regno coelorum, quod non habuerit, sed habiturus erat si non peccasset, multo felicius illo et dignius invehimur. Nam si Deo inobediens non fuisset, nunquam Filius Dei homo fieret, in quo vel pro quo mortem patiens ac resurgens regnum coelorum [Col. 0310A] in substantia nostrae carnis dominandi jure penetraret.

Nunc autem quae gloria, quis honor, quae jubilatio cordis, quae jucunditas mentis, quae securitas aeternae beatitudinis erit humanae naturae, quando illum sibi viderit concorporalem, quem omnis militia coelorum adorat super se verum Deum, cum Patre et Spiritu sancto omnia regentem, omnibus imperantem, et aeterne Patri suo consubstantialem et coomnipotentem ? Hanc gloriam, hanc tantorum bonorum possessionem nunquam humana natura adipisceretur, si Deus ipse, pro expiatione peccati Adae, in carne humana non nasceretur. Multo igitur felicius et dignius in regno coelorum erimus quam si Adam non peccasset futuri essemus. Et quid erit, [Col. 0310B] forte aliquis . . . . de memoria malorum, pro quorum integerrima abolitione interminabiles gratias agerent illi, quem praesentem semper habebunt, suo piissimo Redemptori quicunque ibi fuerint homines? Constat enim quod omnes omnium conscientiae singulis patebunt non solum hominibus, sed et angelorum et hominum et angelis et hominibus. Cum igitur cherubim et seraphim, throni et dominationes, aliaeque coelorum virtutes, in conscientia singulorum cognoverint peccata illorum, seque talium viderint omnino insontes, quomodo fieri poterit ut eos non computent exinde viliores quam si nunquam eis aliqui tales dominati fuissent errores? Quomodo ergo felicius et dignius erunt in societate angelorum, quorum vilitas nominatur ex communione [Col. 0310C] peccati Adae aestimatione ipsorum? peccare namque infelicitas et indignitas, non peccare vero felicitas et dignitas comitatur. Haec si quis dicit, duci quidem ratione videtur, sed humana; nam coelestia consideranti alia ab istis occurrit consideratio. Non enim illi angelici spiritus, quorum similitudinem, juxta promissum Domini, adepturi sunt post hoc saeculum quique justi homines, in eis considerabunt qui fuerint, sed qui sint, licet hi in memoria sua habeant qui fuerint, ad laudem scilicet et ad gloriam Salvatoris sui. Certe si aliquis in hac mortali carne positus aliquo gravi morbo, verbi gratia, lepra percussus, toto corpore vermibus scateret, et cunctis eum intuentibus horridus immane [Col. 0310D] feteret, si aliquo eventu, utpote medicorum juvamine, vel respectu mira facientis Dei misericordiae, integrae sanitati restitutus fuisset, et res eis qui eum prius noverant innotuisset, mox hi qui illum ante abominabantur, si charitas in eis firma vigeret, ipsum videre, ipsum alloqui, in ipso gratiam Dei cuperent intueri, mirari, venerari, et ipsum duplici honore censeri habendum : ipse nihilominus suae infirmitatis non immemor, aliis etiam ignorantibus eam ultro et cum quadam sui augmentatione referret, ut primo et praecipue Dei gratia inde, seu medicorum perita scientia, seu sua longanimitas, vel devotarum precum cum beatorum operum diutina exhibitione instantia, vel medentium inflicta asperitas a salutis desiderato effectu non deflexerat, [Col. 0311A] praedicaretur. Si ergo haec ita geruntur in huma nis, quid putas in horum quodammodo similibus geritur in divinis? Equidem peccata, quibus Dei vultus offenditur, mentis humanae vulnera atque putredines esse non nesciuntur. Quae unde procedunt, nisi ex suae conditionis ingenita corruptione? Quae corruptio, dum transierit in incorruptionem, nihil ulterius erit quod doleat, nihil quod alicui sordeseat, nihil quod cuncta cernentis Dei oculos offendat. Pax igitur erit inter Deum et homines, quam nullus finis includat, nulla occasio scindat, nulla offensa obnubilet; videbitur enim ipse qui est et laetabitur in commune in eodem ipso et ad ipsum, qui ab eo quod est, aliud omnino esse non potest.
[Col. 0311B]

Deus meus, Deus meus, doce cor meum intelligere quid ibi futurum sit omnibus qui te hic dilexerunt, qui mortem tuam vitam suam in directione viarum suarum complexi sunt, qui tibi in sequenda voluntate tua per mandatorum tuorum custodiam adhaeserunt. Vere, bone Domine, juxta vocem beati Apostoli tui, summe tu omnium bonorum, praestantissimus eris aeternaliter in omnibus (I Cor. XV, 28). Et quid boni poterit deesse alicui, cum te habuerit, qui fons es et perfectio omnis boni ? Quomodo itaque illi tui dilecti teque diligentes ad intuitum gloriae tuae perenni jucunditate gaudentes, angelicos spiritus dico : quomodo, inquam, poterunt eos praecipuo honore dignos non judicare, eos ut semetipsos non amare quos tibi concorporales, quos in [Col. 0311C] forma humanitatis viderint tibi consubstantiales ? Quomodo eos non immensa dulcedine amplectentur quorum mira vis animi, dum viverent in carne mortali, tantum in domandis voluptatibus suis pro tuo amore in se valuit, ut pateat omni creaturae te pro eis non fuisse gratis hominem factum, natum, passum, mortuum ? Siquidem tibi hanc laudem pepererunt ut qui eos in terra homo factus perditos requisisti, te audirent, te diligerent, tuis monitis acquiescerent, et ad te laeti pervenirent, sicque te nec in tuo consilio deceptum, nec otiose pro eis quae passus es perpessum fuisse ostenderent. Non igitur eos omnino irrationabiliter dixi, Domine, ut aestimo, dignius atque felicius in regno tuo esse quam futuri essent, si Adam non peccasset
[Col. 0311D]

Ad hoc illa dignitas atque felicitas sese ingerunt considerationi meae, a quibus humana natura nihilominus aliena existeret, si ob meritum peccati sui primus homo paradisum non perdidisset. Virginem Mariam, quae super omnes mulieres beata hodie et benedicta colitur et praedicatur, quam summus et omnipotens Deus sibi in Matrem assumpsit, et universis quae post se sunt secum dominari constituit, cum in dextera ipsius unici beatique filii sui multitudo viderit hominum in regno illo beatitudinis adunatorum consistere, nonne felicem, nonne jucundum, nonne ultra quam quivis aestimare queat, statum suum judicabit in ejus consideratione ac praesentia honoratum? Virginem, inquam, de sua [Col. 0312A] propagine ortam, sibi pro conditione unius naturae consimilem, prae oculis habebunt, angelis et ar changelis praesidentem, omnia utpote reginam omnium cum filio disponentem, seque dulci affectu amplectentem, sibi de collata gloria congaudentem; et fieri poterit ut ad hoc non in immensum exsultent, non se ineffabili jucunditate glorificationis conjubilent? Et quidem ad hanc dignitatem nec beatissima virginum, nec numerositas hominum electorum unquam ascendisset, si Filius Dei ad destructionem peccati Adae de sinu Patris hominem ex ipsa Virgine assumpturus non descendisset. Igitur propter peccatores Maria facta est Mater Dei, quae idcirco quod ea castior, ea sanctior, ea humilior in genere humano nulla potuit reperiri, merito debuit [Col. 0312B] in tantam excellentiam ab eo, quo nihil castius, nihil sanctius, sublimius est nihil, adcisci, et in quid excellentius adcisci valeret, quam ut in perpetua virginitate permanens Deum de sua carne carnem factum generaret? Hanc excellentiam contulit Deus Virgini Mariae, eo quod illam pudicitia cordis et corporis sibi prae omni creatura intellexit adhaerere. O felix haerere! o haerere felix, haerere illi qui solus vere est, qui solus summe est, qui nunquam deficit ulli sibi non ficto corde haerenti? Huic, pia domina, quoniam, ut dixi, adhaesisti, haesit et ipse tibi, et modo quo nec dulcius potuit adhaerere. Quid enim inter duos dulcius, aut dignius valet esse quam esse matris ad filium, vel filii ad matrem? Et hoc utrumque vobis est, ut omnibus liquet. Sed hos honores, [Col. 0312C] has dignitates, haec gaudia, quibus coetus hominum coetui admistus angelorum perfruitur, ob praevaricationem primorum hominum, num illis ascribere, num illis exinde jure debuere gratiosi existere? Non puto. Nec enim ea intentione praeceptum Dei praevaricati sunt, ut tot bona inde procederent, sed ut modum conditionis suae, spreto Deo, superbi excederent. In eo quippe quo diabolum audierunt ut dii fierent, non intenderunt ut ad deitatem, qua se sublimandos sperabant, exterminandam Filius Dei aliquando ex sua stirpe homo fieret. Forte magis putavit Eva se Deum illico fore, et Adam sibi consentientem divinitatis suae futurum consortem. O superbia intolerabilis! o stultitia inaestimabilis! o vanitas omni vanitati incomparabilis! O Eva, quam [Col. 0312D] propinquior verae ac summae deitati exstitisses, si in status tui humilitate Deo subdita perstitisses. Adam quippe, sicut Apostolus ait, in praevaricatione tua seductus non fuit (I Tim. II, 14), quia quod serpens pollicebatur, mendacium esse intellexit. Tu autem miserrime seducta (ibid.), et e vestigio multiplici perversarum cupiditatum semine imbuta, illecebrosa facundia illum ad tibi consentiendum illexisti, praesignans in hoc opere tuo veram fore futuram sententiam viri Dei, mulieres scilicet apostatare facere etiam sapientes (Eccli. XIX, 2). Necdum enim tibi praepositus fuerat ex sententia Dei, et ideo in perditionem tui et sui et universae posteritatis nostrae illa femina sollicitatione praevaluisti. Obedivit namque [Col. 0313A] voci tuae, postposita obedientia vocis Dei. Vae obedire, vae non obedire, vae voci mulieris contra vocem Dei obedire, vae pro voce mulieris voci Dei non obedire; malum hoc, malum hoc. Hinc enim omnes tribulationes et miseriae quas passus est mundus, quas patitur, quas patietur, exortae sunt. Hinc deorsum sortitae sunt, hinc robur et perseverantiam perdiderunt, hinc ignorantia omnis boni, hinc scientia et exsecutio omnis mali, hinc Dei contemptus, hinc daemonum sub simulacrorum specie nefandissimus cultus, hinc mors vitae praesentis, hinc illi miserior mors subicus dispendia vitae sequentis. Non ergo debet vobis humana natura gratias agere quod sic in Filio Dei est exaltata et honorata, sed vobis utique, quod innumera mala, quod in geminam [Col. 0313B] mortem corporis et animae est dejecta et praecipitata; nec ulla esset spes haec tanta mala aliquatenus evadendi, si flos ille speciosissimus per gloriosissimam virgam, de radice Jesse nobiliter ortam, non sumpsisset initium nascendi. Sed ipse in mundo natus ordine quo voluit, Spiritus sancti super se in gratiarum suarum plenitudine quiescentis, suis auditoribus dona distribuit, et mundum ab ignorantia veri boni, et aliis malis inde manantibus, quae incurrit per Adam, potenter eduxit, atque ad amissam regni coelestis conversationem jam alios in re, alios in spe misericorditer reduxit.

Patet igitur quid cui debeat genus humanum, cui quod in infima humiliatum atque prostratum, cui quod in summa est exaltatum et glorificatum. Vos [Col. 0313C] igitur, o Adam et Eva, vos, vos accusat; vobis vestra progenies mala quae sustinet imputat, se per vos paradiso exclusam, se miseriis continuis per vos intrusam miseranda lamentatione deplorat, et non immerito quidem. Causa evidens est, nec refragari potest. Quid igitur, Deus omnium, quid faceret opus manuum tuarum, ex praevaricatione horum parentum suorum perennibus poenis et aeternae morti obnoxium, si non venires? Si non subvenires, quo fugeret, quo delitesceret, quo evaderet? Utique consilium nullum, remedium nullum, nusquam protectio ulla; sed venisti, et qualiter haec omnia adipisceremur, efficaciter ostendisti. Si ergo hi qui post adventum tuum, Domine, venerunt, non salvantur; non habent praeter se ipsos, contra quos [Col. 0313D] aequo judicio inde conquerantur. Quid igitur facient? ut mihi quidem, Domine, videtur, ultimum et unicum consilium est omnibus qui volunt salvari, ut primo tibi intimas ex corde pro omnibus beneficiis tuis grates exsolvant, te diligant, ac demum praeceptis tuis obediant; sicque se ad te perventuros secura fiducia sperent. Sed ad hoc, pie Pater, quis idoneus? Utique nemo, nisi tuo fultus adminiculo. Tu enim summum omnium bonorum es, qui et ipsum summum bonum es; nec quidquam boni potest esse, vel fieri vel haberi, nisi aut a te, aut per te, aut de te. Nihil itaque boni sine te valet quisquam facere. Redemisti nos, Domine, Deus veritatis; ne propter scelera nostra exerceas contra nos judicium [Col. 0314A] tuae severitatis, voluisti fieri homo pro nobis; intende ut esse possimus quod ut essemus factus es unus ex nobis. Quod petimus, honor tuus est ut fiat. Nam si non fit, videberis a proposito tuo quodammodo defecisse. Verum nulla disceptatio nobis est tecum, quia Dominus es, et unum verbum tuum validius nostris mille. Si enim omnes justitiae nostrae coram te sunt sicut pannus menstruatae (lsa. LXIV, 6), quid erunt injustitiae nostrae a seipsis et a nostris inimicis ante faciem tuam denudatae? Vae, vae, quis hinc prodeuntem perturbare mentis confusionem, quis terrifici horroris explicare poterit immanitatem? Et si confusi horroris horridaeque confusionis immanitas est modo nobis inexplicabilis, districta malorum examinatio in futuro examine [Col. 0314B] cui erit tolerabilis? Heu ! peccatores homines, quos haec omnia mala ex Adam stirpe respiciunt, quid faciemus in istis? Desperabimus? Absit! Quid tunc? o fons David patens (Zach. XIII, 1), in ablutionem menstruatae flue ad nos, et consule quid expediat nobis. O pietas! vere bone Domine, video, videns gaudeo, gaudens amplector consilium quod per singularem misericordiam tuam providisti salubrius fore nobis. Et quod vel quale? Nimirum mente, vultu, voce ad eam redire, cujus supra meminimus, dilectissimam Matrem tuam, piissimam scilicet dominam nostram, a cujus contemplationis dulcedine, a cujus castitatis contemplatione, a cujus dignitatis consideratione, a cujus sublimitatis speculatione, in has angustias, quaedam animo non abolenda commemorando, [Col. 0314C] devenimus, ipsamque pura devotione interpellare, ut nobis consulat, et nobis supereminenti, qua praeeminet apud te, gratia subveniat. Procul dubio namque scimus eam tanti esse penes te, ut nihil horum quae volet efficere, aliquatenus posset effectu carere. Salus igitur nostra in voluntate sua consistit, dum tamen quod vult potenter efficiat. Quod itaque consilium salubrius nobis, quos involvit finis saeculi, daret filius ejus finis cunctorum quam currere ad ipsam, quae de carne sua generavit eumdem ipsum, sine quo non fit ulla remissio peccatorum, qui vere bonus, vere pius, vere volens misericordiam est. Et tu, domina, ad cujus subsidium nos mittit dilectissimus filius tuus, quid [Col. 0314D] dicis nobis? ipse enim misericordia nostra est, et tu ejusdem misericordiae mater es. Quid, inquam, dicis nobis? Forsan, domina, ut sub alarum suarum protectione confugiamus. Bene; at licet misericordiam illius, sicut decet, gratanter amplectamur, tamen justitiam ejus non parum formidamus. Ne igitur quaerentibus misericordiam obtendat justitiam suam, precamur, adesto nobis, et age causam nostram pro nobis. Ipse namque magni consilii summus Angelus consuluit nobis venire ad te. Certe peccatores nos esse cognoscimus, et damnari meremur, et juste quidem, non negamus. Sed aeque justum esse profitemur ut voluntatem ipsius faciat qui voluntati suae in cunctis quae agit concordare non detrectat. Et quis unquam voluntati illius magis [Col. 0315A] concors exstitit quam tu, cujus subsistentia ab impletione voluntatis ejus nunquam otiosa fuit. Velis itaque solummodo, domina, ut ille justissimus judex nobis misereatur; profecto justum erit, nulla ratione obsistente, ut velle tuum perficiatur. Noli ergo, noli propter misericordiam, cujus mater esse probaris, nobis deesse, quia velle tuum non postponet in salute nostra, qui ut salvemur factus est per te frater noster. O mira operatio Conditoris! o immensa consolatio peccatoris! o domina, si filius tuus est factus per te frater noster, nonne et tu per illum facta es mater nostra? Hoc enim jam mortem pro nobis subiturus in cruce dixit Joanni, utique Joanni, nec aliud quam nos in natura suae conditionis habenti : Ecce, inquiens, mater tua (Joan. XIX, [Col. 0315B] 27). O peccator homo, gaude, gaude et exsulta; non est enim unde desperes, non est quod formides; quidquid judicabitur de te, totum pendet ex sententia fratris et matris tuae. Ne ergo avertas aurem cordis tui a consilio illorum. Judex tuus, videlicet frater tuus, docuit te fugere ad subsidium matris suae, et ipsa eadem mater tua monuit te protectioni alarum filii sui fiducialiter inhaerere, seque tibi, ne ejus justitia gravareris, non negavit affuturam.

Maria, quid dicemus? quali organo vocis, vel quali jubilo cordis exprimemus quantum tibi debemus? Utique, domina, quidquid intellexerimus, quidquid mente conceperimus, quidquid ore protulerimus, minimum est et quasi nihil ad ea quae tibi ex aequo debemus. Tu namque ante omnem creaturam in [Col. 0315C] mente Dei praeordinata fuisti, ut omnium feminarum castissima Deum ipsum verum hominem ex tua carne procreares, ut omnibus post suum Filium tuum regina coelorum effecta gloriosa regnares, ut perdito mundo recuperationis aditum et vitae perennis emolumentum praeparares. Tu genus humanum aeternitatis gloria nudatum, per beatae fecunditatis tuae virgineum partum, in pristinum statum reduxisti. Tu leges inferni, devicto per mortem filii tui principe mortis, evertisti. Tu denique cunctis Deum ac Dominum, quem ignorabant, visibilem et propitiatorem exhibuisti. Per te, domina, vitam perditam in unigenito tuo recuperavimus; per te est, si quid boni sumus, sive possumus, sive habemus; per te ad aeternam gloriam quicunque sumus perventuri [Col. 0315D] perveniemus. Tu post Deum summa ac singularis consolatio nostra. Tu felix atque beata gloriatio nostra, tu ad regna coelorum ductrix ac subvectio nostra. Tu, quaesumus, esto in ipso beatitudinis regno coelesti susceptrix et perpetua exsultatio nostra. Ergo secundum beatum et misericors consilium specialis misericordiae, dulcissimae scilicet prolis tuae, ad te confugimus; tu procura ne in vanum hoc fecerimus. Re etenim vera si defeceris nobis, nihil erit tutum nobis. Ne igitur tantum attendas injustitias nostras, ut quibus huc usque prae omnibus praedita fuisti, postponas misericordias tuas. Ei qui summe omnium est, nec ab eo quod est mutari ullatenus potest, aeternaliter haeres [Col. 0316A] et ea re, quaesumus, ne jugi misericordiae, qua erga omnes hactenus usa es, alia sis quam te certissime scimus. Et utique, domina, non te decet a filii tui voluntate discrepare, qui ad miserandum generi humano se naturae nostrae consortem vultui Patris sui non cessat perenniter demonstrare. Et ipsa naturae nostrae demonstratio quid aliud est quam ad provocandum super nos misericordiam suam quaedam ineffabilis pietatis incitatio. In ipso enim sibi complacuisse Pater ipse testatur; nec fieri potest ut quibus ipse vult misereri, non misereatur. Summus igitur Pater participibus Filii sui vult misereri, et ipse Filius eos ingerit pro se conspectui misericordiae Patris sui; et tu unica Mater ejusdem unici Filii Dei repelleres ab uberibus misericordiae [Col. 0316B] tuae quos, ut dixi, et Pater Filii et idem ipse Filius vocant et revocant in sinum gratiae tuae? Tu exasperareris contra nos propter iniquitates nostras, cum Filius tuus, quem maxime offendimus, morti se tradidit pro delendis iniquitatibus nostris? Severior videlicet illo esses super nos, cum ejusdem conditionis sis, cujus et nos; naturam tuam, domina, excedens. Sed fortasse tantum amas justitiam Dei contra peccantes in eum ut malis illum exercere vindictam quam exhibere misericordiam. Quod si ita est, cur, domina, cuidam olim ope tua magnopere indigenti, et quae esses nescienti, matrem te potius misericordiae dulci voce respondisti quam justitiae cum filius tuus non minus sit vera et incommutabilis justitia quam vera et appetibilis misericordia? Ea [Col. 0316C] fortassis consideratione, quoniam si te matrem justitiae diceres, magnam non solum ei quem in angustia positum omni misericordia (postposita justitiae severitate) opus habere sciebas, verum etiam nobis pauperibus tuis spem veniae tolleres, et singularis refugii ostium crudelem humani generis persecutorem fugientibus quodammodo inimicis occluderes. Quis enim cum justitia Dei judicium subiens, non ut vestimentum conteritur, non deterius quam a tinea devoratur? Quapropter, pia domina, dulcis et clementissima Domini Mater, attende fragilitatis nostrae gravem necessitatem, et ostende super nos effectu te esse, quod jucundo affectu te esse cognovisti; quod si feceris, ad nos salvandos filio tuo et Patri suo procul dubio concors eris. Benignissimus [Col. 0316D] quippe filius tuus desiderat salutem nostram, et in tantum ut quo illam incommutabilem et aeternam faceret, aeternitatem suam momentanea mutabilitate nostra indueret. Verax quoque et justissimus Pater suus ita sibi per omnia complacet ut nihil eorum nolit quae illum velle intelligit. Velis itaque solummodo quod vult ipse, nihil restabit quod possit obsistere saluti nostrae. Sed te non velle quod Deus vult, nefas est vel opinari. Gaude igitur et exsulta, humana natura; omnia quippe tibi prospera Christus filius sanctae Mariae paravit, dum se ex ea propter te in substantiae tuae veritate creavit.

Domina, domina, quod ego qualiscunque homuncio, et vere magnus peccator hoc corde impuro de te [Col. 0317A] meditari, fetido ore effari, pollutis digitis ausus fui describere, parce, quaeso, parce et miserere. Nosti enim, pia domina, hoc me ita praesumpsisse, quia talem me confiteor esse ut nec coelo nec terra me judicem dignum esse; et ideo nimis anxius vellem, si quo modo valerem, eniti quatenus aliquo miserationis suae intuitu super me Deus intenderet, qui sua ineffabili gratia vel modicum sancti amoris affectum erga benignitatis tuae dulcedinem in me accenderet. Confido quippe quoniam si hoc faceres, ab his quae merui poenis inferni sua miseratio tuaque subventio me forte redimeret. Quapropter, domina, ne indigneris quasi audaci et praesumptuoso, quia si quid horum in istis esse videtur, mea gravis necessitas compulit, et tua grandis et omni saeculo probata bonitas suasit. Ultima ergo atque summa votorum [Col. 0317B] meorum intentio est, ut vel in extremo examine justissimi filii tui si me, remota misericordia, severa sententia crudeli tortori damnandum tradiderit, subvenias, et me ad inferos rapienti occurras, ac manica misericordissimae defensionis tuae protectum, ne in aeternum damner, eripias. Et quidem, domina, quondam parvulis, et forte mihi, si non fallor, hoc a matronis, cum ad verbera raperentur a praedagogo, impensum reminiscor, et ob hoc illis nonnulli valde gratiosi fuerunt, ac pietatis viscera, quibus in eorum pia liberationi usae sunt, magnifice praedicaverunt. Si ille igitur pro tantilla gratia, quibus, quaeso, praeconiis a coeli civibus, qui de peccatorum salvatione gratulantur, praedicaberis, cum mei magna peccatoris, ut dixi, miserta fueris? [Col. 0317C] Utique beatus et bonus filius tuus Dominus Jesus dicit ita gaudium esse in coelis, angelis Dei, super uno peccatore poenitentiam agente quam super nonaginta novem justis, qui non indigent poenitentia (Luc. XV, 7,10). Cum ergo pro poenitente fiat gaudium in coelis, quoniam in eo quod illum malorum suorum poenitet, tendit ad salutem, quale gaudium erit, domina, quando aliquis liberatus ab omni malo pervenit ad ipsam salutem? Si igitur me a meritis poenis liberatum, aeternae salutis participem feceris, nimium totam curiam regni coelorum exhilarabis. Quapropter, piissima domina mater, ne parvipendas enormem immanitatem criminum meorum, ut postponas magnitudinem gaudiorum pro remissione [Col. 0317D] illorum congratulantium angelorum. Domina, domina, [Col. 0318A] quid futurus vel facturus sim penitus ignoro; et ideo quidquid de me sit eventurum, praesentem postulationem ne oblivioni tradas, obsecro piissimam dilectionem qua diligis unicum filium tuum, ut me peccatorem a mortis auctore transferas in sortem vitae aeternae; et tu, singulare praesidium omnium ad te confugientium, vere et unice fili hujus castissimae Virginis dominae meae, rogo te per dilectionem, qua diligis ipsam dulcissimam Matrem tuam, sentiam quandoque per effectum, quod mihi per eamdem piissimam genitricem tuam opto impendi; tepido licet, tamen qualicunque affectu. Quod si multitudo scelerum meorum justitiam tuam ad me damnandum magis erexit quam pietas Matris tuae misericordiam tuam ad parcendum inclinaverit, tu, qui ubique [Col. 0318B] praesens, et in omni loco aeque potens es, aliquod mihi tuae protectionis, quo ab inimicis meis abscondar, obstaculum inveni, ne praeda daemonum factus, detrudar in profunditatibus malorum inferni, ac si nihil merear exaudiri, saltem in inferno constitutum memoria et cognitione sancti nominis tui privari non sinas, ne Satanae similis et cohaeres justitiam tuam reprehendam, sicque aequitatis tuae examen perversi murmuris obstinatione gravius feram. Bone Domine, bone, si in his omnibus aures misericordiae tuae mihi occludis, profecto non video quid amplius rogem, quod largitatem misericordiarum tuarum mihi impendat, et haec ignorantia nimirum ex multitudine iniquitatum mearum mihi provenit. Nam si densis illarum tenebris obvolutus [Col. 0318C] non essem, tu, qui lux es indeficiens, non mihi deficeres, sed ignorantiae meae tenebras radio tuae claritatis abigeres, sicque in lumine tuo constitutus viderem te non esse Deum volentem iniquitatem (Psal. V, 5), et tamen nosse et posse habere cum pia voluntate inaestimabilibus modis subveniendi lapsis et oppressis miseria et iniquitate; et hoc, Domine, sic esse firmissime credo, ac per hoc intimo corde teneo et ore profiteor quia quidquid de me feceris, qualicunque videlicet malorum pondere presseris, nullo injustitiae livore turbatus in his pertraheris. Sic quoque deletis ac dimissis peccatis nostris, talis esto erga nos propter dulcem amorem dilectissimae Matris tuae, ut . . . . . . [282 1Kb] Virginis humanam de suae carnis substantia verum hominem [Col. 0318D] genuisse. Amen.




[Col. 0319]
SERMO DE CONCEPTIONE BEATAE MARIAE
[Col. 0319A]

Conceptio venerandae Dei genitricis perpetuae Virginis Mariae, dilectissimi fratres, quemadmodum per multa signorum experimenta in Anglia et in Francia, caeterisque climatibus mundi celebranda sit declarata, me narrantem audiat dilectio vestra.

Tempore namque illo, quo divinae placuit pietati Anglorum gentem de malis suis corrigere suaeque servitutis officiis arctius astringere, gloriosissimus Northmannorum dux Guillelmus eamdem patriam debellando subegit. Qui videlicet Guillelmus, tunc temporis rex Anglorum factus, Dei virtute et industria sua totius ecclesiasticae dignitatis honores in melius reformavit. Cujus piae intentionis operibus invidens bonorum omnium inimicus diabolus, tum familiarium fraudibus, tum extraneorum incursibus [Col. 0319B] multoties conatus est ejus obsistere successibus. Sed Domino protegente et timentem se regem glorificante, ad nihilum deductus est malignus (Psal. XIV, 4). Audientes autem Daci Angliam esse subjectam Northmannis, graviter sunt indignati, et, suo quasi haereditario jure privati, arma parant, classem aptant, ut eos adeuntes a data sibi divinitus patria expellant. Hoc comperto, prudentissimus Guillelmus quemdam religiosum abbatem (Helsinum) coenobii (Remessiensis) accersitum in Daciam dirigit, ut inquirat hujus rei veritatem. At ille, ut vir sagacis ingenii, strenue regis negotium exsequitur. Quo fideliter peracto, ad Angliam reverti cupiens, mare ingreditur; et cum jam maximam partem maris prospero cursu transisset, subito densis surgentibus undique [Col. 0319C] ventis, horrida tempestas coelum commovit et undas. Fatigatis igitur nautis nec ultra jam obniti valentibus, fractis remis funibusque ruptis, cadentibus velis, spes salutis amittitur nihil sibi nisi submersionis exitium miserabiliter exspectantibus. Cumque de salute corporum desperati, animarum solummodo magnis clamoribus salutem Creatori suo commendarent, et beatissimam Virginem Mariam Dei genitricem, miserorum refugium, et desperatorum spem devote reclamarent, ecce subito conspiciunt quemdam admodum reverendae habitudinis virum, pontificali infula decoratum, quasi inter medias undas navi proximum. Qui vocans ad se abbatem (Helsinum), his verbis coepit eum appellare : Vis (inquit) [Col. 0319D] periculum maris evadere? Vis in patriam tuam sanus redire? Cumque cum fletu id toto corde desiderare et hoc solum exspectare responderet, tunc ille : Scias (inquit) me ad te a domina nostra, Dei genitrice Maria, directum esse, ad quam dulciter reclamasti; et si dictis meis obtemperare volueris, sanus cum comitibus tuis evades imminens periculum maris. Ille vero illico spondet se ei in omnibus [Col. 0320A] obtemperaturum, si hoc evaderet naufragium. Promitte, inquit ille, Deo et mihi quod diem conceptionis et creationis Matris Domini nostri Jesu Christi solemniter celebrabis, et celebrandum praedicabis. At ille, ut prudentissimus : Et quis, inquit, dies in hoc festo celebrandus erit? Sexto, ait, Idus Decembris, hoc festum solemnizandum tenebis. Et quo, inquit abbas, officio utemur in ecclesiastico obsequio? Omne, inquit, officium quod dicitur in ejus Nativitate dicetur in Conceptione, excepto quod nomen nativitatis mutabitur in nomen conceptionis. His dictis ille disparuit, et dicto citius sedata tempestate, abbas incolumis concito flatu applicuit littoribus Anglicanis, et quae viderat et audierat quibus potuit notificavit. Statuit autem idem festum in coenobio [Col. 0320B] (Remessiensi) celebrari, et ipse quandiu vixit devotis obsequiis celebravit.

Et nos ergo, fratres dilectissimi, si portum salutis volumus apprehendere, Dei genitricis Conceptionem dignis obsequiis et officiis celebrabimus, ut ab ejus filio digna mercede remuneremur.

Rursum haec solemnitas alibi alio modo declaratur. Tempore namque Caroli regis Francorum illustrissimi, clericus quidam ordine diaconus Hungariae regis germanus, Matrem Jesu toto corde diligens, ejus horas sollicitus decantabat. Parentum autem suorum consilio, nubere volens cum quadam adolescentula valde pulcherrima, accepta a presbytero nuptiali benedictione, quadam die, missa etiam celebrata, recordatus quod ejusdem beatissimae Virginis [Col. 0320C] horas illa die, juxta morem solitum, non cantaverat, sponsam domum mittens, omnes ab ecclesia exire coegit, et ipse juxta altare Virginis solus remansit. Cumque horas Dominicae Matris decantaret, et hanc antiphonam Pulchra es et decora, filia Jerusalem, diceret, subito apparuit ei Virgo Maria cum duobus angelis, dextram ejus manum, et laevam tenentibus, dicens ei : Si ego sum pulchra et decora, quid est quod dimittis me, et sponsam aliam accipis? Nunquid ego sum optime formosa? Numquid ego sum pulchrior illa? Ubi vidisti tam pulchram? Cui ille stupefactus ait : Domina mea dulcissima, claritudo tua omnem mundi pulchritudinem excellit. Quid vis, domina, ut faciam? Ait illa : [Col. 0320D] Si sponsam carnalem, cui adhaerere vis, amore mei dimiseris, me sponsam in coelesti regno habebis; et si Conceptionis meae festum annuatim vi Idus Decembris solemniter celebraveris, et celebrandum praedicaveris, mecum in regno filii mei laureatus eris. His dictis beata Virgo disparuit; clericus vero domum adire renuit, et absque parentum suorum consilio, ad abbatiam quamdam extra patriam illam [Col. 0321A] perrexit, et ibidem monachali habitu decoratus, et post tempus exiguum meritis beatae Mariae semper Virginis, quae quidem diligentes se decorat semper et beatificat, Aquileiae episcopus patriarcha factus festum conceptionis B. Virginis die praefato, quandiu vixit, annuatim cum propriis octavis diligenter celebravit, et ubique celebrandum praedicavit.

Aliud etiam miraculum hujus festivitatis alibi divina inspirante gratia, a nobis declaratur. In pelago Gallico canonicus quidam, ordine sacerdos, solitus B. Mariae Virginis horas canonicas decantare, a villa quadam, ubi cum uxore alterius fornicatus fuerat, rediens, ad oppidum in quo morabatur tendere curans, et pelagus Sequanae transmeare cupiens, solus navem ingressus Dominicae Matris horas navigando [Col. 0321B] canere coepit. Cumque invitatorium, Ave, Maria, gratia plena, Dominus tecum, diceret, et jam in medio fluminis esset, ecce turba magna daemonum in profundo pelagi, una cum ejus navicula eum praecipitavit, et ejus animam rapuit ad tormenta. Die autem tertia locum quo daemones eum tormentis afficiebant, venit Mater Jesu cum magna angelorum societate, dicens eis : Ut quid animam famuli nostri ita injuste affligitis? Nos, inquiunt, eam debemus habere, et merito, quoniam in nostris operibus capta est. Quibus Mater Jesu : Si illius debet esse cujus opera faciebat, ergo nostra debet esse, quoniam matutinas nostras, dum vos eum peremistis, decantabat; unde magis rei estis, qui iniqua contra me [Col. 0321C] egistis. His dictis daemones huc illucque dispersi fugerunt, et beata Maria animam reduxit ad corpus, et hominem ab utroque funere suscitatum per brachium arripiens, aquam a dextris et a sinistris quasi murum stare jubens, de profundo pelagi ad portum incolumem reduxit. At ille gaudens pedibus B. Virginis prostratus ait : Charissima domina mea, et Virgo speciosa Christo gratissima, quid tibi tribuam pro tantis beneficiis quae mihi fecisti? liberasti me de ore leonis, et de tormentis inferni gravissimis animam meam. Cui Mater Jesu ait : Precor te, ne de caetero in adulterii peccatum cadas, ne fiat tibi novissimus error pejor priore. Precor te iterum ut de caetero festum conceptionis meae devote celebres annuatim VI Idus Decembris, et ubique celebrandum [Col. 0321D] praedices. Mox ut id dixit B. Virgo Maria, eo cernente coelos ascendit, et ipse eremiticam vitam ducens, quod sibi acciderat, cunctis audire volentibus narravit, et postea quandiu vixit, illud festum conceptionis solemniter et devote celebravit, et celebrandum praedicavit. Et nos, fratres charissimi, nostra archiepiscopali auctoritate corroboramus atque praecipimus ut nullus nostrum ita sit rebus temporalibus aut propriis delictis desperatus, quin B. Mariae Virginis conceptionem celebret annuatim. Sicut enim in sancta Ecclesia ejus extollitur nativitas, ita debet ejus extolli conceptio; nisi enim conciperetur, nunquam nasceretur. Sicut enim ad salvandum genus humanum olim fuit necessaria ejus [Col. 0322A] nativitas, sic fuit necessaria ejus conceptio; jussu Dei concipitur et nascitur. Inde si divina ratio perspiciatur, spiritualis conceptionis ejus dies major fore approbatur quam ejus nativitatis.

Res enim major exstitit, Adam a Deo creari quam filios Adae de matre nasci; non est mirum si homo a Deo de matre nascitur. Erubescant igitur omnino insensati, qui tanta sacramenta, tantaque mysteria tenebris ignorantiae excaecati ideo respuunt celebrare quod viri ac mulieris copulatio in conceptione Virginis exstitit; si enim ejus conceptionem, idcirco quod carnalis exstitit, stultis non placet hodie celebrare, tamen diem et noctem illam dignam, quamvis multis sit incognita, et tempus et horam spiritualis conceptionis ejus hodie celebrare delectet, [Col. 0322B] qua ipse animarum Creator animam suae matris dignam, et sanctissimam corpori virginali ejus ministrantibus angelis copulavit; quam etiam diem primam nostrae reparationis et salutis dispositor nostrae salvationis inter caeteros dies fecit, praeelegit, et sanctificavit; nam duae sunt conceptiones hominis (hoc omnibus peritis notum est), una qua carnalis copula viri ac mulieris agitur, alia qua spiritualis anima nova et pura Deo operante corpori divinitus adjungitur. Si non placet illi celebrare Dominicae Matris carnalem conceptionem, saltem placeat celebrare ejus animae spiritualem creationem corporisque cum anima copulationem. O quanta est dies illa, qua nostrae reparatricis anima digna creatur, et sanctificatur, [Col. 0322C] et sanctissimo corpori unitur! non est enim verus amator Virginis qui respuit colere diem ejus conceptionis. Erubescant iterum insani qui hunc diem colere non volunt idcirco quia aliorum sanctorum conceptiones minime colere sancta consuevit Ecclesia. Maxima quippe rusticitas est eam aliis sanctis in hoc comparare, in qua Deus carnem humanam assumpsit, quam etiam super omnes angelos et archangelos in coelis sublimavit; quamvis enim caeteris sanctis dies conceptionis eorum non sit concessum ut celebretur, illi tamen a Spiritu sancto concessum est, quae major et excellentior cunctis est. Pulchre et digne dominationem super caeteros sanctos illa debet habere, per quam omnes sancti sanctificantur; dicitur enim Christus sanctorum Sanctus, et ipsa [Col. 0322D] sanctorum Sancta; et sicut sine more summus rerum Dispositor super omnes sanctos et sanctas illam dignitatem illi contulit, ut Verbum carnem factum Virgo conciperet et pareret, et post partum Virgo permaneret, sic ipse prae omnibus absque more hanc dignitatem illi praebuit, ut conceptionis et nativitatis ejus solemnia sacrosancta in sancta Ecclesia celebremus. Quid longius? Dominicae Matris conceptionem colere, Christi generationem est commemorare; nam ejus conceptio Christi generationis est linea. Quapropter Evangelium Liber generationis (Matth. I, 1) ipsa die, sicut in Nativitate Domini, ante matutinales laudes bono more decantamus, et ad missam legimus. Merito ergo colitur et filii generatio, [Col. 0323A] et matris conceptio, quoniam conceptio et nativitas matris generatio est filii. Celebremus igitur (dilectissimi) hodie dignis officiis utramque ejus conceptionem venerabilem, spiritualem videlicet et humanam, ut ipsius meritis et precibus, a saecularibus [Col. 0324A] curis et a cunctis malis mereamur eripi, et ad aeterna gaudia perduci, praestante Domino nostro Jesu Christo filio ejus, qui cum Patre et Spiritu sancto vivit et regnat Deus per infinita saecula saeculorum. Amen.




[Col. 0323A]
MIRACULUM DE CONCEPTIONE SANCTAE MARIAE
(Ex ms. Gem. Meticensi c. 40 [283 1Kb] .)

[Col. 0323B] Eo tempore quo Willelmus, Normannorum dux potentissimus, prostrato Anglorum rege Heraldo, ipsos Anglos bello strenue superando sibi subjecerat, quidam abbas, Elsinus nomine, in ecclesia apostolorum Petri et Pauli Sanctique Augustini, Anglorum apostoli, residebat, in qua ecclesia ipsius Augustini caeterorumque archiepiscoporum corpora sibi succedentium requiescunt. Hic itaque Elsinus certis ex causis in Ramesiensem Ecclesiam promotus, Domino Jesu Christo devotissime famulabatur, ejusque genitricem, servitium ejus faciendo devotissime, venerabatur. Contigit autem ut Danorum rex, audita Heraldi morte Anglorumque subjectione, venire in Angliam properaret et suo eam dominio subjugare, prostrato Guillelmo novo rege, ut ipse testabatur, [Col. 0323C] ipsius terrae invasor, et eam in perpetuum possideret. Quo audito, Guillelmus ad defendendum se praeparavit, et ex circumjacentibus regionibus milites quamplurimos congregavit, et. ut erat callidus, urbes ac castella strenuissime munivit, et omnibus necessariis opulentissime replevit. Consilio itaque inito, Guillelmus rex cum optimatibus suis strenuissimum abbatem Elsinum, de quo supra retulimus, in Daciam misit, ut consilia ipsorum et acta diligenter inquireret, et eorum in Angliam adventum, prout posset, averteret. Ascensa igitur puppe, prospero vento flante, in Daciam venit, ipsiusque terrae se regi praesentavit, et salutes ac munera atque servitia ex Guillelmi regis parte obtulit. Deinde omnia, ut sibi jussum fuerat, inquisivit, quid dicerent et quomodo [Col. 0323D] satagerent percunctari non destitit. Postquam autem omnia propter quae illuc erat strenuissime complevit, proceresque terrae muneribus et promissis oneravit, in Angliam regredi voluit, sed rex Daciae secum illum regredi permisit. Qui mox cum sociis navem conscendit. Naturae igitur aplustria collegerunt, et in altum carbasa extenderunt, ac per frementia aequora itinera direxerunt.

Dum itaque per alta maris pergerent, contrarius ventus eis surrexit, mare funditus commovit, omnesque [Col. 0324B] nesque qui in navi erant formidine replevit. Timore igitur mortis contriti nimiumque perterriti, preces cum lacrymis Deo fundunt, et se graviter deliquisse miserabiliter gemunt. In tanto discrimine positis majora pericula occurrerunt, namque syrtes prae oculis aspiciunt, quas naucleri scamma dicunt. Tunc magis anxii et dubii velut in morte positi clamabant ad Deum fortius. O Deus clementissime, Pater misericordiae, dignare nos respicere mersos pro nostro crimine. Respice, clementissime, de sede tuae gloriae, visita nos jam positos in extremo vitae periculo. Assit nunc tua gratia! assit tua benignitas! assit maxima bonitas! assint bona gratuita dona! Succurre nobis miseris, pietas ineffabilis, ne nos sorbeat infernus nunc pro nostris criminibus. Pie Deus, cognoscimus [Col. 0324C] quod graviter deliquimus, pejora commeruimus, quia multum peccavimus. Benigna tua gratia fatentibus indulgeat, fatemur nostra crimina, tu dele tua gratia. Qui promisisti miseris qua hora ingemuerint et corda poenituerint salvos protinus fieri, parce nunc confitentibus, miserere gementibus, miserere nunc flentibus et vere poenitentibus. Maria, Mater Domini, ora pro nobis miseris, tuo filio, o domina, commenda nostra flamina. Namque mari sunt tradita misera nostra corpora, tuus filius animas in requiem suscipiat.

Cum igitur desperati sic clamarent, quemdam pontificalibus vestibus ornatum juxta navim assistere vident, qui Elsinum abbatem proprio nomine compellens, hoc ei retulit, inquiens: O tu, abba Elsine, [Col. 0324D] veni surgens et mecum loquere. Dum autem, admirantibus omnibus quaenam esset persona illa, abbas Elsinus surrexisset, praefata persona, ut credimus, angelica haec ei infit: Si vis sanus effugere, si vis mortem evadere, si vis patriam cernere tuosque lares visere, promitte fidelissime Matri Christi piissimae te facturum per celebrem conceptionis ipsius festum diem, in qua ipsa Virgo incomparabilis Dei futura Genitrix, in alvo matris concepta fuit, et doceto quoscunque potueris, ut percelebrem diem [Col. 0325A] hujus agant solemnitatis. Tunc abbas Elsinus, ut erat prudentissimus, hoc illi refert protinus: Quomodo faciam istud, qui diem quo istud faciam ignoro penitus. Dei nuntius respondit: In sexto Idus Decembris est dies celeberrimus hujus conceptionis; hunc ut celebres moneo, et celebrandum dicito quibus dicere potueris et qui scire voluerint. Tunc abbas Elsinus: Et quali, inquit, servitio jubes uti in hoc festo? Cui divinus nuntius respondit hoc velocius: Omne servitium quod dicitur in ejus Nativitate, dicitur et in Conceptione, sic ubi natalitium in Nativitate dicitur, Conceptio in hac celebritate dicitur.
[Col. 0326A]

Praedictus abbas postquam talia audivit, Deo gratias reddidit, et devotissime vovit se servaturum quod audierat divinitus jussum. Statim ut hoc vovit, tempestas cecidit, et serenitas rediit. Vento igitur prospero redeunt, et in Angliam alacres veniunt. Statuit quoque in Ramesiasensi Ecclesia, cui ipse abbas praeerat, ut hoc festum omni anno solemniter sexto Idus Decembris celebretur, multosque ad celebrandum devotissime invitavit. Hujus solemnitatis celebratoribus detur a filio ipsius Virginis Domino nostro Jesu Christo pax et longa vita, et post transitum hujus vitae aeterna requies concedatur. Amen. Explicit miraculum de conceptione sanctae Mariae.




[Col. 0325A]
PASSIO SS. GUINERI, FINGARIS, PIALAE, ET SOCIORUM [284 1Kb]

[Col. 0325B] Poscis fideliter satis, charissime, martyris sacri Guineri sociorumque ejus admirabilem vitam, quam prius brevibus notulis retinebas, victoriaeque triumphum latiori tibi explicari sermone. Cupio sane devotioni tuae parere devotus; et si non digne, ut gestorum fortium deposcunt magnalia, tamen pro ingenii facultate sanctorum laudibus occupabor intentus, quoniam laus militis gloria est imperatoris, et dum sanctorum virtutes narrantur, Christi gloria praedicatur. Spondet ergo devotio quod negat scientia, et sanctorum fides, quod non promittit facultas, totum eorum praesumam de meritis. Nec de eloquii paupertate confundar, quoniam pro certo non in nitore sermonis consistere regnum Dei monstravit, qui ad sui gloriam praedicandam idiotas et piscatores elegit.


[Col. 0325C]
CAPUT I. Sancti Patricii praedicatio in Hibernia, et Fingaris principis conversio.

Gloriosus equidem et praedicandus ubique Domini confessor Patricius, cum in Cornubiae partibus sanctis actibus moraretur intentus, admonitus est voce angelica ut Hiberniae insulam, fidem Christi in ea praedicaturus, adiret. Tunc fidelis servus et prudens, Domini visione comperta, sine mora surrexit, et locum sibi praesignatum a Deo, in nullo barbarae et incredulae gentis expavescens feritatem, expetiit. Cujus adventu, fama vulgante, praecognito, septem nominatae jam insulae reges cum pontificibus idolorum, cum satrapis ejusdemque gentis non minima multitudine in sancti convenere occursum. Hos sanctus Domini fide integer et devotione plenus aggrediens, coepit eis Evangelium Christi cum fiducia praedicare, et in Jesu evangelizare salutem. Verum [Col. 0326B] quia vas plenum absinthio, nisi prius amaritudine pulsa, alterius liquoris non admittit dulcedinem, illi adhuc pleni spiritu superbo doctrinam salutis recipere noluerunt. Sed cernentes humilitatem, et vilitatem habitus attendentes, non thesaurum latentem interius, sanctum et vere apostolicum virum penitus contempserunt. Fuit inter jam dictos reges nobilior unus ac potentior omnibus, nomine Clito. Huic erat filius adolescens bonae indolis, vocabulo Fingar. electione divina praecognitus et sancti Spiritus jam gratia perfusus. Hic ex universis solus sancto assurgens Patricio, quo potuit honore, virum Dei suscipiens cessit, et in loco quo sederat ipse, eum sedere fecit.


[Col. 0326C]
CAPUT II. Fingaris ac sociorum pro fide exsilium.

Iratus pater severus, et indignatione grandi succensus in filium, dicens quod deorum suorum intenderet evacuare culturam, et novam Christianorum per sanctum Patricium introducere legem, regno expulit, et solo fecit exhaeredem paterno. Cui plures ex nobilibus Hiberniae procreati adolescentes, dulcissimo amore conjuncti, pariter profecti coexsules, terra marique minorem in Britanniam pervenerunt. Quo audito, judex Britanniae in terram suam novos accolas adventasse, eos sibi exhiberi praecepit [285 1Kb] , et diligenter inquirens qui essent, ad quid vel [286 1Kb] unde venissent, responderunt se de Hibernia pulsos; serioque proscriptionis suae ratione exposita, petierunt ut in provincia [287 1Kb] sua locum habitandi [Col. 0326D] atque [288 1Kb] licentiam eis concederet pro sua clementia. Ingenuitate vero adolescentum comperta, simulque exsilii causam dux agnoscens, summa eorum petitioni liberalitate assentiens, tantum eis terrae ad [Col. 0327A] habitandum concessit, quantum unus equitando posset currere per diem; praecepitque venerationi habendos, et maxime Fingarem censuit excolendum. Domini igitur gratiam in omnibus consecuti diliguntur ab omnibus, ab omnibus honorantur, et cum indigenis de caetero novi hospites familiariter habitare coeperunt.



CAPUT III. Occasio secessus Fingaris a saeculo.

Sed cum jam providentia summi Dei tironem suum Fingarem suis arctius vellet applicare obsequiis, tali eum arte discrevit. Die quadam cum suis consortibus ad venandum egressus, repertum canes coeperunt agere cervum, qui cum canibus importune infestantibus ea qua illud animal solet fieri velocitate [Col. 0327B] aufugeret, solus Fingar cum canibus, relictis sociis, prosecutus est fugientem. Quid plura? cervum retinuit, occidit; et detracta pelle frustatim [289 1Kb] concidens per artus equo imposuit, quasi reversurus ad socios, qui eum nebula obducente perdiderant. Sed cum respersam sanguine vestem ac cruentatas manus vellet abluere, huc illucque circumspiciens non inveniebat aquam, et labari cuspide in terra defixa, improvisi fontis gratissima manans vena defluxit. Laticis novi miratu fluenta, et illius virtuti factum deputavit, qui antiquum populum silice percusso potavit. Comparetur, si placet, factum antiquo [290 1Kb] S. Clementis miraculo, nisi quod ille [291 1Kb] pede agni fontis cognovit thesaurum, iste acumine teli bullientem venam invenit. Denique cum lavandus se ad [Col. 0327C] fontem disponeret, inclinans se in aquam, per umbram formosi vultus sui pulchritudinem attendens, erat enim speciosus valde et decorus aspectu, coepit laudare Deum et benedicere, qui tantam ei contulerat gratiam. Et ex illa hora se ei serviturum tota devotione spondens, soluto de capite equi freno, liberum quo vellet ire permisit; ipse vero inter saxa sub quodam specu latitans, quercuum glande aliquanto tempore vixit. Socii autem ejus per loca diffusi tota intentione quaerebant eum, et cum non invenissent, anxii valde et dolentes reversi sunt ad habitaculum suum. Dominus autem Britanniae cum audisset illum deesse, evocatis ad se sociis ejus, requirebat ab eis [292 1Kb] quo devenisset, vel quid de eo factum fuisset, et alligatos in custodia tradens, comminabatur jurans [Col. 0327D] se occisurum omnes, nisi ei veritatem indicarent: arbitrans ab eis in contentione vel litigio interruptum. Sed cur hominem occidissent, pro cujus amore natale solum reliquerant, laboresque sustinuerant infinitos, terrae margisque discrimina toleraverant multa? Denique tristitia, qua afficiebantur pro eo, non homicidas, sed veros monstrabat amicos, et tales quibus credi non de odio, sed de amicitia debuisset. Exposito tamen qualiter inventione cervi [Col. 0328A] decessisset ab eis, ad eum iterum inquirendum se offerunt, loca se monstraturos ubi socium perdidissent, si viros, qui eum sagacius scirent inquirere, destinaret. Itum est, et multo labore inventus ad praesentiam ducis cum honore adducitur [293 1Kb] ; et cum dux, de ejus inventione laetus, facti benigne causam inquireret, respondit se omnino divinis mancipatum obsequiis, nec ulla unquam ratione ad saeculi deinceps posse redire officia; si tamen ei locum in quo constructo oratorio Deo quietius posset servire, pro sua vellet benignitate concedere, libenter susciperet. Dux vero benignus ejus voluntati favere consentiens, locum assignavit, et totam insuper terram, quam ei et sociis ejus prius ad habitandum concesserat, liberam ab omni tributo perpetuam delegavit in [Col. 0328B] dotem. Ingreditur igitur electus Domini Fingar locum ducis clementia consignatum, praediis ac possessionibus dotatum amplissime atque ditatum, ac mente tota ac devotione in coelestis solii habitationem intentus habitaculum sanctificationis, in quo Deus perpetuo laudaretur, instituit. Accingit se deinceps servus Dei fortius ad opera fortiora, carnem domat, roborat spiritum, et prosequendo seipsum, seipsum perficiebat in Domino.



CAPUT IV. Regressus Fingaris in patriam, et regni recusatio.

Post tempus aliquod ad locum nativitatis admonitus hortatu angelico redire jubetur. Quo cum Domini in omnibus praesidio fultus rediisset, Hiberniam Christi legibus subditam, in confessione [Col. 0328C] Christiani nominis gloriantem, et totam lavacro sancto perfusam invenit. Gaudent servi se dominum accepisse, Christiani fideles, consortem patronum; rogant eum, Clitone patre defuncto, suscipere regnum, cupientes defensorem talem habere cujus providentia gubernaretur regnum et nova adhuc Christianitas tueretur. Tibi, inquiunt, excepto quod fidei Christianae te cupimus habere fautorem, ex genere regius [294 1Kb] honor debetur, ad te haereditas pertinet, tibi haereditario jure cedit possessio, Tum ipse: Parcite, inquit, charissimi; semel dedicatus sum Christo, illi soli me serviturum devovi, ad officia saeculi deinceps reverti non possum, quoniam nemo mittens manum ad aratrum, et respiciens [Col. 0328D] retro, aptus est regno Dei (Luc. IX, 62). Nemo militans Deo, implicat se negotiis saecularibus, ut placeat ei cui se devovit (II Tim. II, 4). Et cum rogantes pia importunitate instarent: In vanum, ait, fratres, tantis precibus laboratis; ego enim vobiscum diutius detineri non possum. Sed si vultis agere secundum meum consilium, eligite virum industrium ac fidelem, unum ex nobilibus patriae, cujus providentia moderetur regnum, et Christianae fidei tueatur religio; et illi germanam meam Pialam, [Col. 0329A] in uxorem simu cum regno tradite. Fuerat autem clarissima virgo Piala, nobilissimi regis Clitonis filia, soror S. Guigneri, jam lavacro [295 1Kb] purificationis regenerata in Christo. Sancti igitur instructi consilio virginem sacram alloquuntur de sponso. Quibus illa, tota in amore Christi fundata, respondit: Sponsus meus Christus est, qui me per suam gratiam regni sui elegit consortem. Huic fidem promisi quam violare non debeo; et ideo alium sponsum, praeter ipsum, non possum suscipere. Regni hujus gloriam contemno, quae non debet dici gloria, quia non potest carere miseria; et ad regnum, quod promittit Dominus Jesus Christus, suspiro, ubi non est dolor, vel tristitia, sed perpetua jucunditas, et laetitia sempiterna. Cernens autem [Col. 0329B] sanctus virginis intentionem in Christi solidatam amore, ita ut nulla posset ratione ad consensum conjugii flecti, ait: Sinite eam, fratres, nolite contra Dei beneplacitum niti; ipse sic voluit, et sic futurum providit. Regnum istud Dei providentiae committamus; ipse secundum suam voluntatem providebit tutorem ac defensorem. Et omnibus vale dicens parabat profectionem.



CAPUT V. Rursus Fingar solum patrium deserit cum insigni comitatu.

Secuti sunt eum septingenti septuaginta viri, et septem episcopi, quos sanctus Patricius per aquam incorruptionis Christo genuerat, pleni Deo, et divina [Col. 0329C] lege instructi, cupientes beatae peregrinationis ejus esse consortes in Domino, inter quos fuit supradicta virgo Piala, soror beati Guigneri. Sancto igitur consortio omnes adunati in Domino, simul cum patrono ad littus usque procedunt, repertoque pro voto navigio, navem omnes una conscendunt. Paululum jam altius navigando a terra discesserant, cum ecce virgo quaedam, nomine Hya, nobili sanguine procreata, pervenit ad littus, felici sanctorum cupiens adunari collegio, cernensque procul a littore jam remotos, nimio anxiebatur dolore, et fixis in terra genibus, manus et oculos ad sublimia erigens, mente consilium e coelo efflagitabat devota. Et modicum inferius relaxans obtutum, contemplatur super aquas folium parvum, et protensa virga, quam manu gestabat, tangens illud volebat probare [Col. 0329D] an mergeretur; et ecce sub oculis ejus coepit crescere et dilatari, ita ut dubitare non posset a Deo sibi illud obsequium missum. Et fide fortis, folium audacter conscendens, mirabiliter Dei virtute perlata [296 1Kb] alterum socios praevenit ad littus. Haesitandum non est de operibus Dei: nam qui transituro populo mare Rubrum potenter divisit, et Eliae Jordanem aperuit, et Petrum supra aquas currere fecit, ipse quomodo voluit, virginem suam transvexit.


[Col. 0330A]
CAPUT VI. Appulsus in Cornubiam.

Socii vero datis velis aequoreos fluctus secantes, prospero cursu applicuere Cornubiam, ad portum qui vocatur Heul, ubi jam praevenerat eos sacra virgo Hya potentia Dei transvecta, et descendentes de navi quoddam habitaculum non longe a littore invenerunt, in quo virgo quaedam sancta manebat inclusa, et nolens sanctus Guignerus eam inquietare, salutata virgine, ad alium locum transiere pransuri, ubi cum aquam deesse cerneret sanctus, plena de Jesu Christo fiducia praesumens, oratione praemissa baculum in terra fixit, et confestim limpidissima aqua sanctorum prosilivit in haustum. Post cibum vero proficiscentes inde, ad villam [Col. 0330B] quamdam, quae vocatur Conetconia, pervenerunt, ubi quaedam mulier fidelis et timens Dominum, nomine Coruria, non modicam eis exhibuit benignitatem. Nam cum omnes habitacula ejus capere non possent nec, habere stramen in quo omnes possent pausare, detectis domibus, culmum, quo operiebantur, in sanctorum accubitum commodavit, vaccam unam eis mulier charitate plena in cibum dedit; qua occisa, et ejus carnibus, prout oportuit, diligenter paratis, pariter comederunt. Denique, coena in gratiarum actione completa, jubet sanctus Fingar nudata carnibus ossa omnia congregari in unum, et desuper ejusdem vaccae pellem deponi. Tum confessores Christi omnes, qui cum eo erant, ad orationem invitat, dicens: Oremus, fratres, ut [Col. 0330C] Deus pro cujus amore mulier officiosissime nobis istam servivit vaccam, ei restituat. Et oratione completa sub omnium oculis stans pulchrior quam ante fuerat, vacca apparuit. Deinde de lacte ejus sibi offerri mandavit; quo hausto, simpliciter deprecatus est Deum ut vena lactis uberior quam in aliis vaccis triplicaretur in illa; quod non solum in ea, sed in omnibus [297 1Kb] , quae ex ea processerunt, factum esse narratur. Mane autem facto, cum jam iter agere vellent, respicientes viderunt omnia habitacula retecta et reparata ita ac si nunquam discooperta fuissent. Tunc fideles, qui praevio S. Guignero Christi vestigia sequebantur, per singula loca cernentes multiplicari mirabilia Dei, magis magisque confortabantur, et in fide et amore [Col. 0330D] Christi confirmabantur. Et bene Christus debuit talibus consolationibus suos confirmare testes et consolari, quos per palmam martyrii in proximo disposuerat coronare. Mane autem facto, pergentes gradiebantur per loca quaedam silvestria.



CAPUT VII. Martyrium Fingaris et sociorum.

Sonuerat jam, pervulgante fama, in auribus Theodorici regis Cornubiae, in terra scilicet sua Christianam multitudinem advenisse; et timens odibilis Deo tyrannus ne populum suum ad fidem [Col. 0331A] Christi vellent convertere, conglobatis militibus ad locum ubi sanctos esse cognovit, truculentior fera cucurrit. Non exspectat causam, rationem non quaerit, non vult audire sermonem, sed veniens improvisus a tergo, subito oves Christi leo cruentus aggrediens, perimit, trucidat atque prosternit. Caeduntur sancti, truncantur, dilaniantur, et alii amputatis capitibus, alii confossi gladiis inhumane, alii trucidati, omnes una die Christi martyres effecti, sacrae mortis compendio, perennis vitae bravium perceperunt. Paululum S. Fingar tunc forte separatus a suis in valle quadam resedens operiebatur sequentes. Ubi cum solo baculum, quem manu gestabat, fixisset, mox ut ad se cambucam [298 1Kb] retraxit, fons e terra fecundus erupit; [Col. 0331B] qui utrinque duplici saxo decenter inclusus, usque in hodiernum diem copiosa vena fluitare non cessat. Et subito audiens murmur in comitatu exsurgere, miratus quid esset, festinans ad sanctos regreditur; cernensque passim immolari hostias Christi, et hostilem gladium confuse per [299 1Kb] sanctorum membra discurrere, paucis qui cum eo erant ait: Ecce, fratres, hic est locus pausationis nostrae, hic providit Deus finem dare nostris laboribus. Venite ergo, fratres, et libenter immolemur pro eo qui animam suam dedit redemptionem pro multis (Matth. XX, 28). Non timeamus eos qui corpus occidunt, sed illum potius, qui potestatem habet et corpus et animam mittere in gehennam (Luc. XII, 3; Matth. X, 28). Et occurrens tyranno: Facis [300 1Kb] , inquit, fili diaboli, [Col. 0331C] opera patris tui. Et tyrannus ad eum: Tu, inquit, manus meas non evades, non effugies gladium. Tunc sanctus in hilaritate offerens acceptabile sacrificium Deo, baculo, quem manu gestabat, ex latere fixo cervicem praetendit intrepidus ut [301 1Kb] ictum reciperet ferientis. Immanissimus vero tyrannus, arrepto [302 1Kb] mucrone, fortiter nudam cervicem percutiens, amputato capite, Christi martyrem fecit. Et confestim sacri corporis truncus, caput machaera lectoris propria de cervice truncatum de terra collegit, et in montem, qui non longe distat a loco, propriis manibus poplite firmo incedens portavit. Erat villa quaedam, in ejusdem latere montis sita, in qua cum mulieres litigantes audiret, litem loco imprecatur aeternam, ut inibi habitantes inter se litigare nunquam [Col. 0331D] desisterent. Unde, ut fertur, terra, licet fructifera, manet tamen inhabitabilis, in uno fecunditatis gratiam retinet, in altero sancti maledictioni subjecta. Sanctus igitur martyr nolens, pro tumultu, in loco repausare, resumpto iterum capite, alium vectitavit ad locum, ubi ipsum deponens, caput cruentatum diligenter lavit; in quo loco gratissimus fons jugi rivo usque hodie emanare non cessat; lavatumque diligenter resumens, portavit iterum illud in alium locum. Qui locus ab eo, in quo sancti [Col. 0332A] martyres passi fuerant, interjecto parvo spatio cujusdam saltus aliquantulum disparatur [303 1Kb] . Locus, qui de corpore sancti venam sanguinis defluentem [304 1Kb] suscepit, apertus continuo fontem edidit fecundum, qui usque hodie monstratur cernentibus. Unus autem ex militibus cum sancti martyris baculum ab eo loco, in quo eum proximus passioni defixerat, rapere vellet, cernit bifurco ramo duplicem jam erupuisse in frondem, et tanto tremefactus miraculo, non est ausus eum contingere. Cernitur usque hodie in testimonium sancti excelsa (ut dicitur) arbor ex baculo, virtute Dei exaucta; sed cujus sit generis ignoratur.


[Col. 0332B]
CAPUT VIII. Sepultura sanctorum martyrum.

Sanctorum adhuc corpora per campum inhumata jacebant, et ecce nocte quadam testis Christi eodem schemate, quo super montem in ulnis proprium caput detulerat, cuidam viro, nomine Gur, tertio in visu apparens, ut se sepeliret monebat. Expergefactus homo uxori visionem per ordinem narrabat, quomodo videlicet de sepultura esset persuasus a sancto. Mulier autem dissuadebat fieri, ne forte regis iram incurreret, et ob hoc mortis sententiam mereretur. In crastinum vero cum canibus in campum venaturus egrediens, cervum reperit, qui canum pernicitate insectatus fugiens, ad S. martyris glebam procumbit, tanquam ejus flagitaturus sanctitatis praesidium. Desinunt canes latrare, ac persequi cervum, et omni feritate laxata, [Col. 332C] pariter cum cervo quasi sanctum venerantes decumbunt. Contemplatur homo grande spectaculum, et repercussa mente in se reversus, quae viderat noctu recogitans, divino illuc nutu se reputavit adductum. Et accipiens corpus sanctissimi martyris, veneratione qua potuit, tumulavit. Deinde sanctorum martyrum corpora studiose per campum requirens, sicuti jacebant, in campo sepelivit.



CAPUT IX. Basilica in eorumdem honorem, et mira ibidem divinitus edita.

Post tempus aliquantulum, cum jam vinea Domini Sabaoth, id est Ecclesia, Cornubiae, terminos occupare coepisset, inchoata est devotione fidelium [Col. 0332D] super sepulcrum sancti martyris basilica. Et cum artificibus, qui in opere oratorii laborabant, necessaria deessent, nec aliquis ministraret, sanctus, suorum [305 1Kb] recordans qui ejus devotione famulabantur obsequiis, provincialibus circumquaque in visu nocte apparens monebat singulos, ut operariis cibum et necessariam opem ferrent auxilii. Venit tandem ad hominem quemdam, qui taurum habebat indomitum, monens ut ad operarios ductum [306 1Kb] eum eis largiretur in cibum. Mane autem facto, sollicitus homo de visione sancti, coepit cogitare [Col. 0333A] qualiter posset animal cervicosum ac superbum valde subigere, lorisque arctatum, quo sanctus martyr mandaverat, ducere. Et conscenso equo, ut quaereret taurum, egrediens cernit prius indomitum, modo Dei virtute mansuetissimum animal astare pro foribus, qui sponte ante dominum gradiens mansuelus recto itinere pergebat ad locum, ubi artifices in opere oratorii laborabant. Mactatur [307 1Kb] bestia, et cernentes martyris sibi adesse auxilium, operi de caetero devotius institerunt. Aliud quoddam memorabile et dignum relatione in ejusdem quoque fertur basilicae constructione contigisse miraculum. Unus quidam ex iis artificibus qui in opere laborabant, cum in securi induceret, confracta in duo frusta divisa est. Turbatus homo, [Col. 0333B] jurare coepit et obtestari se in opere de caetero nihil facturum. Quod cum audisset operis procurator (vir quidem bonus, qui pro Deo basilicae curam susceperat, et devote se mancipaverat obsequiis sancti), coepit consolari hominem, et blandis tristem demulcere alloquiis, et accipiens frusta in nomine Jesu Christi, et fractionis ruinas conjungens, confestim meritis martyris gloriosi compaginatum et consolidatum est ferramentum ita, ut nullum de [308 1Kb] caetero fracturae vestigium appareret. Laudatur Deus in commune, et benedicitur, et homo, qui se de caetero nihil facturum juraverat, tanto confortatus miraculo fortior jam perstitit in opere.


[Col. 0333C]
CAPUT X. Illata coelitus supplicia in sacrilegos.

Sed quoniam sancti exorsus sum enarrare virtutes, illud inserendum credidi lectioni, quod et incredulis metum incutit et universos de sanctorum reverentia monet. Cum super saxum quoddam, quod fuerat anchora navis ejus, in contemptum sancti martyris, duo milites insultando urinarent, utrumque [Col. 0334A] confestim divina ultio percussit. Ambo enim arrepti a daemone, alter eorum linguam frustatim concisam dentibus masticavit, alterius viscera per postrema diffusa sunt omnia, sic uterque exitu exspiravit horrendo. Ecce ex hoc potest satis perpendi quanta sanctos vult Deus reverentia honorari, quorum contemptum tam districto disponit examine expiari. Super sarcophagum venerabilis cujusdam episcopi, qui de contubernalibus fuerat regis Clitonis, corruptor quidam gremia cujusdam mulieris incestare praesumpsit, qui more canum in ipso opere turpitudinis inseparabiliter copulati, nulla poterant ratione ab invicem separari. Adducuntur tandem ad memoriam martyris gloriosi Guigneri, ubi merito testis Christi, et intercessione fidelium liberantur. [Col. 0334B] Habebat praeterea aedituus [309 1Kb] martyris sacri vaccam; quam cum scelerati homines quidam furati fuissent, ducentes, super cornua ejus subito duo luminaria ardentia conspexerunt, et tanto tremefacti spectaculo, redeuntes in crastinum, vaccam sacristae propriam reddiderunt, et aliam pro satisfactione commissi simul et pro indulgentia, supplicantes dederunt. Terra, cum fide et devotione, sancti de tumulo sumpta, per meritum martyris pellit languores, et perficit sanitates.

Haec ego servus Christi Jesu Anselmus de passione sanctorum et virtutibus martyris pretiosi Guigneri, juxta fidem narrantium, brevi stylo digessi, ut habeant fideles, qui ejus speciali [310 1Kb] titulo gloriantur, quibus se lectionibus occupent, et patroni proprii [Col. 0334C] fortia gesta cognoscant, et ob hoc nomen meum in fine subjunxi, ut per meritum martyris, et orationem fidelium, misericordiam merear Redemptoris Jesu Christi Domini nostri, qui cum Patre et Spiritu sancto vivit et regnat Deus, per omnia saecula saeculorum.




[Col. 0333C]
JUDICIUM DE STABILITATE MONACHI IN LOCO QUEM POSUIT

[Col. 0333D] Tria sunt capitula, pro quibus mutare licet loca, in quibus se stabiles esse promiserunt religiosi. Primum est, nimia paupertas; secundum, persecutio nimia; tertium, irreligiositas. Nam stabilitas in loco non promittitur nisi propter regulam servandam; quae non constat in praeceptis, ut multi aestimant, sed institutionibus. Aliter enim transgressores essent, quicunque per omnia regulam non servarent, nec de praeceptis in arbitrio poneretur. Institutiones vero mutari, et fieri possunt ab abbate, si magis utiles sunt ad puritatem mentis, quae sola quaerenda est coram Deo, et pro qua sola laborandum; [Col. 0334D] non curandum de toto exteriori habitu qualis sit, sed quod scandalum non faciat. Inde Lanfrancus ad quemdam monachum: Indicatum est mihi quia de monasterio tuo recedere vis, sed de promissa stabilitate sollicitus es, ne unde Deum placare debes, inde magis offendas. De quo rationem ostendo, et in ostendendo me in exemplum sic do. Si ego Lanfrancus manu propria me de aliquo monasterio non recessurum jurassem, et viderem hoc quod animam meam salvare non possem; exirem, nec perjurii crimen incurrerem. Qui enim Deo propter Deum alligatur, non ab ipso nisi contra [Col. 0335A] ipsum solvitar. Porro ab ipso contra ipsum non solvitur, qui propter amorem ejus, ut ei bene placeat, a filiis superbiae et diffidentiae, a filiis discordiae, (et ut apertius dicam) a filiis diaboli migrat ad filios pacis et spei, humilitatis innuo filios Dei. Qui enim sic transit, nonne fugit a sede diaboli ad sedem Dei? Qui autem judicent eum damnandum a Deo, qui ut ad patrem, ut ad Deum, ut ad amicum, fugit ad ipsum? Praeterea qui sic transit, non ab Ecclesia ad Ecclesiam transit; non enim plures sunt [Col. 0336A] Ecclesiae, sed una est toto orbe terrarum diffusa, et uni Deo ubique servitur, uni regi militatur. Postremo beatus Benedictus qui stabilitatem praecepit firmare monachum, ab alio monasterio ad aliud venientem jubet suscipi, et si bonae vitae fuerit, et stabilitatem suam firmet, suadet. Quam dubia et brevis sit vita hominis, et quam infinita sunt, quae sequuntur bona vel mala, incessanter memorare.




[Col. 0335A]
MIRACULUM SANCTI JACOBI A DOMINO ANSELMO EDITUM De milite quem in agonia mortis a daemonibus oppressum, beatus apostolus per mendici baculum et sacculum mulierculae liberavit
(Ex ms. Sangermanensi, n. 608)
[(1) 1Kb]

[Col. 0335B] Tres milites dioeceseos Ludunensis Ecclesiae de oppido Dumezai sibi condixerunt ut orandi causa Jacobum apostolum oris Galetiae adirent, et profecti sunt. Qui cum essent in via peregrinationis ejusdem, mulierculam invenerunt. quae res sibi necessarias in sacculo quodam deferebat. Cum autem ejuites intuita fuisset, rogavit ut sui miserti sarcinulam quam ferebat, in suis jumentis amore beati apostoli deportarent, seseque tanti labore itineris allevarent: quorum unus peregrinae petioni annuens, ejus manticam suscepit et portavit. Igitur veniente vespera mulier insecuta milites, de sua sarcinula sibi accipiebat neccssaria. Et primo gallorum cantu cum peregrini pedites proficisci solent, equiti sacculum reddebat, sicque expedita laetior [Col. 0335C] agebat. Taliter miles amore apostoli serviens mulierculae, ad locum orationis optatum festinabat: sed cum duodecim dietis ab urbe B. Jacobi distarent, pauperem infirmatum invenit in itinere, qui eum coepit orare ut sibi equum suum ad equitandum accommodaret, quatenus ad sanctum pervenire posset; alioquin moreretur in via, quia amplius ambulare non poterat. Consensit miles, descendit, imposuitque mendicum super equum suum, ejusque baculum in manu sua accepit, ferens etiam proprio collo et sarcinulam mulierculae quam susceperat. Sed cum ita pergeret, nimio solis fervore ac longi itineris solitudine constrictus infirmari coepit. Quod ubi sensit, perpendens quia in multis saepe multum offenderit, incommoditatem suam apostoli amore [Col. 0335D] usque ad ejus limina pedibus eunte . . . . toleravit: ubi apostolo deprecato, et hospitio recepto, et eadem molestia quam in via ceperat, lecto decubuit, et aliquot diebus ingravescente langore jacuit. Quod alii milites qui ejus socii fuerant videntes, ad eum [Col. 0336B] accedentes monent ut peccata sua confiteatur, et ea quae Christianum refert petere quaerat, suumque maturius exitum muniat. Hoc ille audiens faciem avertit, et respondere non potuit, sieque per triduum sine verbi prolatione jacuit. Inde vehementer moerore afflicti sunt, tum quia de ejus salute desperaverant, tum maxime quia suae salutem animae procurare non poterat. Quadam autem die quando eum citius spiritum exhilare putabant, illis circumsedentibus et exitum illius praestolantibus graviter suspirans locutus est. Grates, inquit, ago Deo, et S. Jacobo domino meo, quia liberatus sum. Quod qui aderant quaerentes quid significaverit: Ego, inquit, ex quo sensi me languore gravari, mecum tacitus coepi cogitare quod ego vellem peccata mea [Col. 0336C] confiteri, sacra unctione liniri, et Domini corporis perceptione muniri. Sed dum haec in silentio tractarem, subito venit turba tetrorum spirituum, quae me in tantum oppressit, ut neque verbo neque signo ex illa hora innuere potuerim quod ad meam salutem pertinuerit. Et quae dicebatis bene intelligebam, sed nulla ratione respondere poteram: nam daemones qui ad me confluxerant, alii mihi linguam stringebant, alii oculos meos claudebant, nonnulli quoque caput et corpus meum ad libitum suum huc et illuc me nolente vertebant; sed modo paulo antequam loqui coepissem, intravit huc S. Jacobus, ferens sinistra manu mulierculae sacculum quem in via tuleram, baculum vero mendici quem portavi dum idem equitaret equum meum, ipsa qua infirmitas [Col. 0336D] me cepit in manu dextra tenebat; baculum enim habebat pro lancea sacculum pro palma: et confestim quasi furoris indignatione veniens ad me, elevato baculo visus est percutere daemones qui me tenuerant, qui protinus fugerunt territi; quos ille [Col. 0337A] insecutus per angulum illum hinc exire coegit: et ecce Dei et B. Jacobi gratia liberatus ab illis qui me premebant, loqui valeo; ac citius mittite, et presbyterum accite, qui mihi sanctae communionis viaticum tribuat; diutius enim in hac vita manendi non habeo licentiam. Qui cum misissent, dum ille moram veniendi faceret, unum de sociis suis publice admonuit, dicens: Amice, inquit, noli amodo Girino domino tuo Calvo militare, cui hactenus adhaesisti, veraciter enim damnatus est, et in proximo mala morte moriturus. De quo ita contigisse rei [Col. 0338A] veritas declaravit. Postquam enim peregrinus illo bono fine quievit, et sepulturae traditus est, reversis sociis et narrantibus quae gesta sunt, praedictus Girinus, cognomento Calvus, qui dives homo fuerat, eorum relationem pro somno duxit, nec se a pravitate sua quidquam emendavit; unde non post multos dies contigit dum militem armis interficeret. ipse quoque ejusdem militis lancea transfossus interiret. Ergo Regi regum Domino N. J. C. in saecula saeculorum amen.




[Col. 0337A]
MIRACULUM GRANDE SANCTI JACOB A Domino Anselmo Cantuariensi archiepiscopo editum, de peregrino qui amore apostoli se peremit, et B. Jacobus illum ad vitam, beata Dei Genitrice Maria auxiliante, de morte reduxit
(Ex cod. ms.)
[(2) 1Kb]

[Col. 0337B] Prope Ludunensem civitatem est vicus quidam in quo juvenis quidam morabatur, nomine Giraldus, qui arte pelletaria instructus, juxta laborem manuum suarum vivebat, et patre suo defuncto suis laboribus matrem suam sustinebat. Hic sanctum Jacobum vehementer diligebat, ad cujus limina singulis annis venire et suam obedientiam solebat offerre. Uxorem non habebat, sed solus cum matre sua vetula vitam castam gerebat. Sed cum diuscule se contineret, tandem vice carnis voluptate superatus cum juvencla quadam fornicatus est. Mane autem facto quia peregrinationi prius se disposuerat, cum duobus vicinis suis ducens secum asinum suum, ad Sanctum Jacobum ire coepit. Qui, cum in via essent, invenerunt quemdam mendicum ad Sanctum [Col. 0337C] Jacobum proficiscentem. Hunc secum et gratia societatis, et potius amore sancti apostoli tulerunt; largientes ei necessaria victus. Pergentes igitur, plures cum laetitia dies hoc fecerunt. Quoniam pacificae ac charitativae societati invidet diabolus, in humana forma satis honesta ad juvenem qui in domo fornicatus fuerat clam accessit, eique dixit: Nosti qui sim? At ille: Nequaquam. Et daemon: Ego, inquit, sum Jacobus apostolus quem singulis annis jam ex multo tempore consuevisti visitare tuisque praemiis honorare. Scias quia multum gaudebam de te, quoniam quidem magnum bonum sperabam de te. Sed nuper antequam domum tuam exires, fornicatus es cum muliere, nec inde usque nunc poenituisti, nec confiteri voluisti; sicque peregre [Col. 0337D] cum peccato tuo profectus es, quasi tua peregrinatio Deo et mihi foret acceptabilis. Non ita fieri oportet: nam quicunque amore mei vult peregrinari, prius necesse est ut peccata sua per humilem confessionem aperiat, et postea peregrinando eadem commissa puniat: qui aliter fecerit, peregrinatio [Col. 0338B] grata non erit. Hoc dicto ab oculis se videntibus evanuit.

His auditis homo contristari coepit, proponens in animo suo se domum velle redire, suo presbytero confiteri; sicque coepto itinere regredi. Hoc itaque dum apud se tractaret, venit daemon in eadem forma qua prius apparuerat, dicens ei: Quid est quod cogitas in corde tuo, te domum velle redire : poenitudinem agere ut ad me dignius postmodum valeas redire? Putas te tantum scelus tuis jejuniis sive lacrymis posse delere? multum desipis: crede meis consiliis, et salvus eris; alioquin salvari non poteris. Quamvis peccaveris, ego tamen amo; et propterea veni ad te ut tale consilium tibi tribuam unde salvari possis, si mihi credere volueris. Cui peregrinus : [Col. 0338C] Ita, inquit, cogitabam sicut dicis: sed postquam ad salutem non prodesse hoc asseris, dic quod tibi placet unde salvari possim, et libens exsequar. At ille: Si, inquit, pleniter a delicto emundari desideras, virilia, quibus peccasti, citius amputa. Quo ille consilio territus dixit: Si mihi hoc quod consulis fecero, vivere non potero, eroque mei ipsius homicida; quod saepe audivi coram Deo esse damnabile. Tunc daemon irridens: O, inquit, insipiens, quam parum intelligis ea quae tibi ad salutem possunt proficere! Si taliter mortuus fueris, ad me sine dubio transibis, quia puniendo delictum tuum martyr eris. O si esses tam prudens ut temetipsum interficere non dubitares, ego certe cum multitudine sociorum meorum statim ad [Col. 0338D] te venirem, ac mecum mansuram animam tuam laetus acciperem. Ego, ait, sum Jacobus apostolus qui tibi consulo: fac ut locutus sum si ad meum vis venire consortium, et tui delicti remedium invenire. Quibus dictis peregrinus animatus ad facinus, nocte, sociis dormientibus, cultellum extraxit, et quidquid virile fuerat in partibus illis sibi amputavit, deinde [Col. 0339A] versa manu ferrum erexit, ejusque acumine, se injiciens, ventrem confodit. Cum autem sanguis efflueret, et ille palpitando tumultuaretur, experrecti socii vocaverunt illum sciscitantes quid haberet. Qui cum illis responsum non daret, sed anxius extremum spiritum traheret, conturbati concite surgunt, luminaria accendunt, sociumque semivivum nec jam eis respondere valentem reperiunt. Ex quo stupefacti simul et magno timore percussi, ne mors illius sibi imponeretur si mane in eodem loco invenirentur, fugam ineunt, ipsum vero in suo sanguine volutantem, asinum vero et egenum quem alere coeperant, derelinquunt.

Mane autem cum familia domus surrexisset, occisumque reperisset, non habens certitudinem qui eum [Col. 0339B] occidisset, advocat vicinos et defunctum ad ecclesiam sepeliendum deferunt; ante cujus fores dum fossa pararetur, propter sanguinis fluorem illum deponunt. Nec multa interveniente mora ille qui mortuus fuerat, rediit, et in stratu funereo resedit. Quod qui aderant intuentes, perterriti fugiunt et exclamant; quorum clamore populi concitati accurrunt, quid acciderit inquirunt, et mortuum vitae restitutum audiunt. Qui cum propius accessissent, et eum alloqui coepissent; quaeque circa eum acta fuerant libera voce coram omnibus enarravit. Ego, inquit, quem a morte resuscitatum videtis, ab infantia sanctum dilexi Jacobum, eique, in quantum potui, servire consuevi. Modo autem dum ad eum pergere decrevissem, et [Col. 0339C] usque in hanc villam venissem, adveniens diabolus fefellit me, dicens se esse sanctum Jacobum, totumque ordinem, ut supra dictum est, enarravit; atque subintulit: Postquam mihimet vitam ademi et anima coarctaretur de corpore. venit ad me idem malignus spiritus qui me deceperat, ducens secum magnam turbam daemonum, qui confestim absque misericordia me rapuerunt, atque plorantem ac miserabiles voces emittentem tulerunt ad tormenta. Euntes ergo versus Romam tetenderunt. Verum cum ad silvam quae inter urbem et villam quae vocatur Labicau, sita est, venissemus, sanctus Jacobus insecutus nos post tergum nostrum advolavit, comprehensisque daemonibus ait: Unde venistis et quo tenditis? Aiunt illi: O Jacobe sancte, ad te nihil pertinet; nam in [Col. 0339D] tantum nobis credidit, ut semetipsum interficeret. Nos suasimus, nos fefellimus, nos habere debemus. Quibus ille: De hoc, ait, quod quaero nihil respondetis, sed Christianum decepisse jactando gaudetis. Unde malas habeatis gratias; meus enim peregrinus est quem vos habere jactatis, utique non vos sine pugna feretis. Videbatur mihi Jacobus juvenis, et venusti aspectus, macilentus, medii coloris, qui vulgo brunus dicitur. Illo igitur cogente Romam divertimus, ubi prope juxta ecclesiam beati Petri apostoli erat locus viridis et spaciosus in planitie aeris, in quo sanctorum turba inenarrabilis ad concilium venerat, cui praesidebat domina venerabilis Dei Genitrix et perpetua Virgo Maria, multis et praeclaris proceribus [Col. 0340A] dextraque laevaque ejus considentibus. Quam ego cum magno cordis affectu considerare coepi, nunquam enim in vita mea tam pulchram creaturam uspiam vidi: non magnae sed mediocris staturae, erat pulcherrima facie, desirabilis aspectu. Ante beatus apostolus meus advocatus piissimus coram omnibus protinus exstitit, et de Satanae fallacia qualiter me devicerat clamorem fecit. Quae mox ad daemones conversa: O, inquit, miseri, quid quaerebatis in peregrino Domini et filii mei, et Jacobi fidelis sui? Satis vobis posset sufficere poena vestra, non esset opus ut eam augeretis malitia vestra. Postquam locuta est illa beatissima, clementer super me sua lumina flexit: daemonibus autem magno timore conterritis, omnibus qui in concilio erant dicentibus eos contra apostolum, [Col. 0340B] me fallendo, injuste fecisse, imperavit domina me ad corpus reduci. Sanctus igitur Jacobus me suscipiens confestim in hunc locum restituit. Taliter mortuus et resuscitatus sum. Quod incolae ipsius loci audientes, vehementer laetati, protinus eumdem in domum suam tulerunt, ac per triduum secum tenuerunt, divulgantes et demonstrantes illum in quo Deus per beatum apostolum Jacobum tam insolitam rem operatus est atque mirabilem. Nam plagae illius sine mora sanatae sunt, solis cicatricibus loco vulnerum manentibus: loco vero genitalium crevit caro quasi verrucae, per quam mittebatur urina. Expletis diebus quibus habitatores illum secum pro gaudio tenuerant, paravit asinum suum, et cum socio [Col. 0340C] paupere quem in via junxerat sibi, iter agressus est. Sed cum appropinquasset ad beati Jacobi limina, ecce socii qui eum reliquerant regredientes obviaverunt illi; qui cum adhuc procul essent et duos illos asinum incitantes intuiti fuissent, locuti sunt ad invicem: Similes, aiunt, homines illi sunt sociis nostris quos reliquimus, alterum mortuum, alterum vivum, nec animal quod minant differt ab illo, in quantum videtur, quod illis derelictum est. Postquam autem appropinquaverunt, et mutuis agnitionibus se cognoscere coeperunt, agnoscentes quod actum fuerat, vehementer exsultaverunt, et domum venientes rem per ordinem asseruerunt. Sed qui resuscitatus fuerat postquam a sancto Jacobo rediit, hoc quod socii prius narraverant re ipsa confirmavit: nam [Col. 0340D] ut res gesta est passim divulgavit, cicatrices ostendit, et etiam quod in secretiori loco, multis videre cupientibus demonstravit. Hunc hominem et omnia signa mortis ejus reverendissimus Hugo sanctus abbas Cluniacensis et cum multis aliis vidit, et pro admiratione hoc ubi relatus est saepius solitum se vidisse asseruit, et nos apostoli amore ne a memoria deleretur, litteris commendavimus, praecipientes omnibus ut per omnes Ecclesias festum tanti miraculi caeterorumque miraculorum sancti Jacobi V die Nonarum Octobris dignis annuatim celebrent obsequiis. A Domino factum est, etc.


[Col. 0341]
[ALIENA RESTITUTA VERIS AUCTORIBUS.]




[Col. 0341]
ELUCIDARIUM SIVE DIALOGUS COMPLECTENS SUMMAM TOTIUS CHRISTIANAE THEOLOGIAE

(Est HONORII AUGUSTODUNENSIS exeunte saeculo duodecimo in Burgundia presbyteri et scholastici; quem vide infra.)




[Col. 0341]
DISPUTATIO JUDAEI CUM CHRISTIANO DE FIDE CATHOLICA

Scripta a domno Gisleberto abbate Westmonasterii, hactenus inedita. (Vide infra in GILBERTO ad an. 117.)




[Col. 0341]
ANNULUS SIVE DIALOGUS CHRISTIANI ET JUDAEI DE FIDEI SACRAMENTIS

Auctore RUPERTO abbate Tuitiensi.---Nunc primum editus (Vide in RUPERTO, infra, ad annum (135.)


[Col. 0341]
ANNO DOMINI MCXXI. EADMERUS CANTUARIENSIS MONACHUS, ORDINIS S. BENEDICTI




[Col. 0341]
NOTITIA HISTORICA
(WARTHON, Anglia sacra, tom. II, praef. p. XII.)

[Col. 0341A] Eadmerus, monachus Ecclesiae Christi Cantuariensis, Anselmi archiepiscopi discipulus et comes individuus, quamplurima scripta posteritati transmisit. De illo ubertim agunt Seldenus in Praefat. ad Hist. Nov., Baleus cent. II, cap. 68, et alii. Ad episcopatum Santandreanum anno 1120 electus, dimisso episcopatu ad Cantuariam rediit anno 1121. Hunc ab Elmero, Ecclesiae Cantuariensis priore, Baleus (cent. II, c. 72) diversum facit, diversaque singulis opera inscribit. Huic favet Gervasius, qui, Eadmeri Historiam saepius citans, non alio quam Cantoris titulo illum cohonestat. Sic etiam Obituarium Cantuariense: Edmerus, praecentor Cantuariensis, obiit Idibus Januarii. Nota autem in fine Vitae Anselmi addita in codice Lambethano (cod. 159 f) sic habet: Explicit Vita Anselmi, edita ab [Col. 0342A] Edmero ejus discipulo et hujus sanctae Cantuariensis Ecclesiae monacho et postea priore Ecclesiae Christi Cantuariensis. Paria ibidem ad calcem Vitae metricae Anselmi exstant. Elmerum monachis Cantuar. ab anno 1128 ad 1157 praesedisse in superiore tomo ostendi. Huic vero alium ab Edmero Cantore obitus diem Obituarium Cantuariense posuit. Eadmerum itaque historicum ab Elmero priore diversum Baleus recte statuisse videtur. Sunt tamen inter ea quae Elmero idem auctor inscribit, nonnulla quae Eadmero potius deberi censeo. Magis insignem Eadmeri Historiam, quae Novorum dicitur, et De rebus gestis Lanfranci, Anselmi et Radulphi archiepiscoporum agit, Joannes Seldenus edidit Londini 1623, f. Reliqua fere illius opera exstant in codice collegii corporis Christi Cantabrig. valde antiquo [Col. 0343A] et elegantissime scripto, vol. 338, in-4o, isthoc ordine disposita.

Carmen de S. Dunstano.

Carmen de S. Edwardo rege et martyre.

Epistola alterius ad Edmerum de matre S. Eduardi.

Epistola Nicolai ad Edmerum, utrum Eboracensis Ecclesia primatum super Scotos habent. Istam ex hoc ipso codice descriptam habes infra. Auctorem ejus fuisse arbitror Nicolaum, Ecclesiae Wigorn. priorem, qui anno 1124 vivis excessit. Maximam enim Eadmero cum monachis Ecclesiae Wigorn. familiaritatem intercessisse constat ex epistola quam de electione episcopi facienda ad hos monachos anno 1123 scripsit. Quinimo Nicolaus, in coenobio Cantuariensi sub Lanfranco archiepiscopo educatus, teste Malmsburiensi (Vit. Wilstani, l. III, c. 17), Eadmerum condiscipulum habuit. Vidit hanc epistolam Jocelinus, et in Antiquitatibus suis Britan. ejusdem compendium exhibuit. Graviter autem [Col. 0343B] allucinatus, tam auctoris sententiam male reddidit (pag. 19), quam de illius patria male sensit. Scotum enim fuisse existimavit.

Quale sit, quod Glastonienses dicant corpus S. Dunstani se habere. Hujus libri duplex apographum exstat in codice Lambethano saepius memorato. In eodem subjiciuntur epistolae Willelmi Warham, archiepiscopi et abbatis Glastoniensis de corpore S. Dunstani. Has ob argumenti similitudinem adjunximus. Easdem Ecclesiae Cant. registrum habet.

Vita S. Wilfridi archiepiscopi Eboracensis. Hanc Mabillonius edidit Saec. Benedict. III , part. I, p. 196.

Vita S. Oaonis archiepiscopi Cant. Exstat in hoc tomo et apud Mabillonium Saec. V, p. 283, Osberno perperam inscripta.

Vita S. Dunstani archiepiscopi Cant. Hanc cum libro De Dunstani miraculis sequenti in compendium redacto Surius edidit ad diem X Maii, dempta duntaxat [Col. 0343C] Praefationis parte maxima. Auctoris nomen codici Suriano deluit. Legerat autem Surius apud plures Osbernum quemdam de Dunstani Vita commentatum fuisse. Huic itaque opus inscripsit, quamvis memoria nonnihil lapsus Osberti nomen pro Osberni reposuerit. Hujus Osberti aetatem in anno 1020 statuit, errore turpissimo, cum fere omnia Dunstani miracula sub ejusdem auctoris nomine ab ipso evulgata Lanfranci archiepiscopi mentionem ingerant, quin et nonnulla tempore Anselmi facta inibi legantur. Errorem Surio initum alii facile sectati sunt, et in his Baronius, qui Vitam istam Osberni nomine saepius laudavit, et Spelmannus (Concil. Angl., p. 492), qui Osbertum Surii a nostris Osbernum recte dici affirmavit. Postquam genuinum Osberni opus prodiit, Vita Suriana Osberto de Clara, priori Westmonasteriensi, ascribi coepit. (Floruit Osbertus ab anno 1108 ad 1140, quod ex epistolis ejus in bibliotheca Cottoniana asservatis [Col. 0343D] constat.) Sic editores Actorum SS. Antuerpienses, Maii tom. IV, p. 344. Vere autem debetur Eadmero, qui Osberni opus ejusdem argumenti nunquam vidit, et hanc eodem circiter tempore contexuisse videtur. Antiquo tamen quodam Vitae Dunstani auctore, eodem quo et Osbernus, usus, multa Osberno communia habet.

Liber de miraculis S. Dunstani. Illa se scriptis [Col. 0344A] consignaturum Eadmerus in fine superioris libri pollicitus fuerat. Exstant apud Surium in compendium redacta.

Scriptum de ordinatione B. Gregorii.

De excellentia B. Mariae. Habetur ad calcem Anselmi Operum a Gabriele Gerberonio editorum Paris. 1675, f.

Vita et miracula S. Oswaldi archiepiscopi Ebor. Hanc typis exprimendam curavi. Aderat quidem in codice Cottoniano Nero E, 1, Vita Oswaldi antiquior, ex qua sua de Oswaldo omnia Eadmerus hausit, a monacho Ramesiensi tempore Aeifrici archiepiscopi Cant. scripta. Verum istam tum ob nimiam prolixitatem, tum ob affectatum dicendi genus rejeci. Incipit : Cum solerter Ilias et Odissea atque Aeneidos Virgilii sint exarata. Hanc Eadmerus fere abbreviavit; omnia autem scitu digna retinuit, et opus longe utilius condidit. Porro Senatus prior Wigorniensis a Baleo (cent. III, c. 10), et Folcardus monachus Cantuariensis ab Orderico [Col. 0344B] Vitali (l. II, ad an. 1108) Oswaldi Vitam scripsisse dicuntur. Utriusque opus interiit. Aliam ex Chronico Ramesiensi Mabillonius evulgavit Act. Benedict. Saec. V, p. 735. Diversa apud Capgravium reperitur, ex Tinmuthensis farragine, stylo immutato, desumpta. Tinmuthensis Eadmeri librum vidit, et in multis imitatus est. Ejusdem denique Oswaldi Vita inter alias sanctorum legendas ab Elfrido Saxonice conscripta superest.

De beatitudine perennis vitae. Exstat ad calcem Anselmi Operum in editione nupera Parisiensi.

Vita S. Bregwini archiepiscopi Cant. Scripta est post mortem Radulphi archiepiscopi, qui anno 1122 obiit. Hujus Epitome a Johanne Tinmuthensi concinnata est, quae Osberno perperam inscripta in hoc volumine prodit. Postea facta nobis codicis Cantabrigiensis copia, luculentiorem Bregwini Vitam ab Eadmero scriptam luci publicae subducere noluimus.
[Col. 0344C]

Vita S. Anselmi archiepiscopi Cant. libris II. Habetur in omnibus fere Anselmi Operum editionibus, et apud Surium die XXI Februarii. Ubivis autem duo posteriora capitula desiderantur ; quamvis ea in omnibus, quae vidi, hujus operis exemplaribus mss. reperiantur, et ab Eadmero in Prologo ad librum De miraculis S. Anselmi laudentur. Inibi enim Eadmerus dicit se de miraculis Arnulfi comitis et Roberti monachi in calce librorum De Vita Anselmi egisse.

Liber de miraculis S. Anselmi. Eumdem codex Lambethanus saepe dictus habet.

De conceptione S. Mariae.

Vita Petri, primi abbatis coenobii S. Augustini Cant.

Sententia de memoria sanctorum, quos veneraris.

De commovendo super se manum S. Petri apostoli.

De reliquis S. Andoeni et aliorum sanctorum in [Col. 0344D] Ecclesia Christi Cant.

De Gabriele archangelo.

Alia Eadmeri scripta recenset Baleus (cent. II, c. 68), atque alia quaedam Gerberonius evulgavit ad calcem Anselmi Operum. Vitam S. Anselmi. carmine heroico scriptam codex Lambethanus habet; Epistolas Eadmeri plures codex vetustus Cottonianus Otho A, 12.



EADMERI OPERA LABORE AC STUDIO MONACHORUM CONGREGATIONIS S. MAURI RESTITUTA ET EMENDATA




[Col. 0345]
PRAEFATIO Ad novam editionem Operum Eadmeri
(Opp. S. Anselmi, edit. Paris. 1721.)
[Col. 0345A]

Eadmerus, quem Angli pronuntiant, Edmerus, et corrupte recentiores scribunt Edinerus, cognomine Cantor, in Anglia natus, in Cantia educatus, monachus tandem Cantuariensis ordinis S. Benedicti factus est in Salvatoris coenobio congregationis Cluniacensis. Huic ab infantia mos erat semper nova quae forte et maxime in ecclesiasticis rebus occurrebant, diligenti intentione considerare, ac memoriae commendare, ut de se ipse loquitur (l. II Novorum). Quo studio in doctissimum evasit, sinceritate historiae et orationis facundia prae caeteris illustrem. Ipse S. Anselmi Cantuariensis archiepiscopi auditor et discipulus, deinde convictor et amicus, exsiliorumque ac laborum ejus individuus comes, regis ira et odio nihil territus, ab eo nusquam recessit. Romam cum eo profectus, urbane ab Urbano II susceptus et in magno honore habitus est, adeo ut ipsi Anselmo Eadmerum praefecerit a cujus jussis totus penderet, id ipsum Anselmo enixius rogante ne obedientiae [Col. 0345B] meritum caeteris praelasus perderet. Anselmo denato privatam vitam Eadmerus aliquandiu duxit; sed postmodum Ecclesiae S. Andreae in Scotia episcopum creatum ferunt (MALMESBUR. l. I De gestis pontif.) Eadmerum hunc non illum fuisse qui S. Albani coenobio praefuit, et sub Ethelredi regis initia, circa annum videlicet 980, decessit, optime notat Seldenus, Balaeum et ejus exscriptorem Lelandum, et Pitsaeum jure corrigens, cum Eadmerus hic non nisi uno post alterum saeculo floruerit, et humana posuerit anno 1121, Simone Dunelmensi teste. Haec Anselmum inter et Eadmerum necessitudo suasit ut hujus et illius opera una in lucem emendatiora prodirent, tum ne in diversas partes typi eos distraherent qui idem in omnibus senserunt; tum ut ea quae Eadmeri stylo scripta sunt, et quae hactenus inter Anselmi lucubrationes recensita fuere, ipsi Eadmero reponantur. Haec autem Eadmerus scripsit.


S. Anselmi Vita, duobus libris disposita.
[Col. 0345C] Historia Novorum, sex libris distincta.
Vita S. Tilfridi archiep. uno libro contenta.
Historiarum collectanea uno libro descripta.
De gestis sui temporis liber unus.
De libertate ecclesiastica, seu, de discordia inter
   Guillelmum Rufum, Anglorum regem, et Anselmum, volumen unum. [Col. 0346A]
Querela super morte S. Anselmi, carmine elegiaco.
De Laudibus S. Mariae Virginis, liber unus.
De institutis Christianae vitae, liber unus.
De S. Dunstano, carmen.

Epistolas plures scripsit, et ab aliis accepit.

Pitsaeus Eadmerum brevi stylo ab Edgaro rege usque ad Guillelmum primum Historiam perstrinxisse, et postea latius divagatum ad sua usque tempora fuisse colligit ex Lelando et Simone Dunelmensi; sed non aliam puto ab Historia Novorum in qua paucis ab Edgaro rege ad Guillelmum descendit.

Ex his autem omnibus ea duntaxat publici Juris facta sunt. De Vita Anselmi libri duo, quos ad mss. fidem emendavimus. Historia Novorum. Sermo, seu liber de coelesti beatitudine. Liber De excellentia sive de laudibus Virginis; Instituta vitae Christianae, seu liber de moribus, qui, ut reor, non est alius a libro Similitudinum Anselmi, quas Eadmerus collegit. [Col. 0346B] Caetera in Angliae bibliothecis delitescunt, ex quibus eruere ea omni nostro studio, omni amicorum ope et quibuscunque impensis non valuimus, directis ad diversos hac de re schedulis. Eadmeri Epistolae manuscriptae habentur Cantabrigae in collegio S. Benedicti. Liber De ecclesiastica libertate exstat ms. in bibliotheca archiepiscopi Cantuariensis. Historia Novorum ms. servatur Cantabrigae in bibliotheca collegii S. Benedict., num. 78. Vita S. Wilfredi exstat Londini inter mss. Cottoniana; Vita S. Dunstani ms. habetur Cantabrigae in collegio S. Benedicti, ubi exstant mss. alia ejusdem opuscula De monte humilitatis et de duobus ejus montis custodibus; sed haec in libro Similitudinum emendata dedimus. Iis igitur in scriniis delitescentes Eadmeri thesauros ut felicius inquirat, cui facilius eis eos depromere, non solum non invidemus, sed obnixius exhortamur.

Illustria de Eadmero Testimonia habent Malmesburiensis in prologo De gestis regum, et alibi passim, [Col. 0346C] ubi in recensendis suorum temporum actis ejus sinceritatem et facundiam pluribus laudat; Pitsaeus in Relationibus de rebus Anglicis, aetate 12; Trithemius, qui eum vocat Emondum; et alii qui de scriptoribus ecclesiasticis disseruerunt, vel qui de rebus Anglicanis accuratius scripsere.




[Col. 0345C]
EADMERI VITA SANCTI ANSELMI

(Vide supra in Anselmo.)



[HISTORIA NOVORUM.]




[Col. 0347]
EADMERI HISTORIA NOVORUM


[Col. 0347]
PRAEFATIO [(16*) 10Kb]
[Col. 0347A]

Cum praesentis aetatis viros, diversis casibus subactos, intueor acta praecedentium anxie investigare (cupientes videlicet in eis unde se consolentur et muniant invenire), nec tamen ad hoc pro voto posse pertingere, quoniam scriptorum inopia fugax ea delevit oblivio, videor mihi videre magnum quid posteris praestitisse qui suis gesta temporibus, futurorum utilitati studentes, litterarum memoriae tradidere. Quos nimirum si bono quidem zelo in hujusmodi desudarunt, bonam exinde mercedem recepturos a Deo crediderim. Hoc igitur considerato, penes me statui ea quae sub oculis vidi vel audivi, brevitati studendo, styli officio commemorare, tum ut amicorum meorum me ad id obnixe incitantium voluntati morem geram, tum ut posterorum industriae, [Col. 0347B] si forte quid inter eos emerserit quod horum exemplo aliquo modo juvari queat, parum quid muneris impendam. Et ea quidem hujus operis intentio praecipua est, ut designato qualiter Anselmus Beccensis coenobii abbas fuerit archiepiscopus factus, describatur quamobrem, orto inter reges Anglorum et illum discidio, toties et tam diu exsulaverit a regno et quem eventum ipsa discidii causa inter eos sortita sit. Ipsa denique causa nova res huic nostro saeculo esse videtur, et a tempore quo in Anglia Northmanni regnare coeperunt (non dico prius) Anglis [Col. 0348A] inaudita. Ex eo quippe quo Willhelmus Northmanniae comes terram illam debellando sibi subegit, nemo in ea episcopus vel abbas ante Anselmum factus est (1) 138Kb] [(*) 1Kb] qui non primo fuerit homo regis, ac de manu illius episcopatus vel abbatiae investituram per dationem virgae pastoralis susceperit, (2) 2Kb] exceptis duobus episcopis, Ernesto videlicet atque Gundulfo. Hi namque, unus post unum Roffensi Ecclesiae praesidentes, ex more a venerandae memoriae Lanfranco archiepiscopo Cantuariensi, in capitulo fratrum Cantuariae, ipso episcopatu investiti fuerunt. Hunc ergo morem quasi [(3) 142Kb] Deo sacrisque canonibus contrarium Anselmus abolere, ac per hoc injustitias inde manantes resecare desiderans, regibus ipsis invisus effectus est, et patriam exire coactus. Fuerunt [Col. 0348B] et aliae ipsius exitus causae, sicut rerum gestarum series declarabit. Describentur etiam alia nonnulla, quae et ante, et inter et post haec in Anglia provenerunt, quorum scientia illos qui nos secuturi sunt penitus defraudandos pro nostro posse rati non sumus. Sed haec in prologo paucis memorasse suffecerit. Caeterum narrandi ordinem aggredientes, paulo altius ordiendum putamus; et ab ipsa, ut ita dixerim, radicis propagine de qua eorum quae dicenda sunt germen excrevit, brevi relatu progrediendum.


[Col. 0347B]
LIBER PRIMUS

Regnante in Anglia gloriosissimo rege Edgaro, et totum regnum sanctis legibus strenue gubernante, Dunstanus Cantuariorum antistes, vir totus ex virtutibus [Col. 0347C] factus, Christianae legis moderamine totam Britanniam disponebat. Hujus gravi operatione atque consilio rex idem et Deo devotus exstitit, et undique irruentium barbarorum impetus invicta virtute debellavit, evicit, compressit. Pacem itaque diesque felices Anglia circumquaque obtinuit, dum regis istius et Patris Dunstani corporali presentia potiri promeruit. Qui rex cum vitae suae diem ultimum propinquum fore sentiret, Edwardo filio suo regni habenas reliquit. Successor ergo gloriosi patris gloriosus Edwardus, a sancto Dunctano institutus, regnum, quo tempore vixit, strenuissime rexit. Verum, evolutis coronae suae pauculis annis, impia suae novercae fraude necatus, fratrem suum, Edelredum [Col. 0347D] nomine, filium ipsius malae mulieris, regni quidem sed nullius probitatis haeredem sortitus est. Cui, quia per sanguinem fratris ad regnum aspiravit, gravi invectione praefatus antistes comminatus est quod ipse videlicet in sanguine victurus, quod barbarorum incursus atroci oppressione passurus, quod ipsum quoque regnum innumeris atque cruentis [Col. 0348C] vastationibus conterendum foret edixit. Quae prophetia viri Dei quam vera exstiterit, et in Chronicis, qui legere volunt, et in nostris tribulationibus qui advertere sciunt, videre facillime possunt, ne dicam in his quae istius operis series per loca, veritate dictante, demonstrabit.

Translato igitur ad coelestia beato Dunstano, e vestigio, ut praedixerat ipse, barbarorum irruptioni Anglia patuit. Regis etenim desidia circumcirca innotuit, et ideo exterorum cupiditas opes Anglorum quam mores affectans, hac et illac, per mare, terram invadere, et primo propinquas mari villas et urbes, deinde remotiores, ac demum totam provinciam miserabili depopulatione devastare. Quibus [Col. 0348D] cum ille nimio pavore percussus, non armis occurrere, sed data pecunia pacem ab eis petere non erubuisset, ipsi suscepto pretio in sua revertebantur, ut numero suorum adaucto ferociores redirent, ac [Col. 0349A] praemia iteratae irruptionis multiplicata reciperent, unde modo decem millia, modo sedecim millia, modo viginti quatuor millia, modo triginta millia librarum argenti consecuti sunt, omnia eis largiente praefato rege Edelredo, et gravi exactione totum regnum opprimente. Inter ista mala quartus a beato Dunstano Alfegus[Col. O526D] [(4) 1Kb] Wentanus episcopus Ecclesiam Cantuariensem regendam suscepit, vir strenuus et ab infantia sua sacra religionis vita et habitu decoratus. Hic igitur, consideratis innumeris malis quibus totum regnum in immensum devastabatur, inhorruit; et quibus poterat modis operam dare coepit quemadmodum immanitati nefandorum hominum possit obviari. Quod ipsi percipientes, et ne consuetis quaestibus privarentur, sibi ac suis providentes, in [Col. 0349B] ipsum acerbo odio animati sunt. Unde vastata et conflagrata civitate Cantuaria, civibusque ejus lacrymabili per eos sorte damnatis, ecclesiam quoque Salvatoris in ea consistentem flamma consumpsit. Ipse Pater interea furentum manibus vinctus abducitur, trucidatis primo coram eo pene omnibus monachis qui sub ejus regimine in ipsa ecclesia Domino Christo famulabantur. Inde Alfegus naucellae injectus, ad Grenewic vehitur, et crudeli custodiae per septem menses mancipatus, dum malignantium iniquitati manus dare nullis minis victus acquiesceret, saevissima nece ab eis lapidatus occubuit. Haec paucis commemoraverim non historiam texens, sed quam veridico vaticinio Pater Dunstanus mala Angliae ventura praedixerit, scire volentium intellectui pandens. [Col. 0349C] Nec hic malorum finis exstitit. Acta sunt enim post haec et alia per Angliam ingentia mala, ac pluribus annis semper sunt sibi ipsis in deterius acta. Inter quae, monasteria quoque servorum et ancillarum Dei, [(5) 42Kb] quae usque in quadraginta octo numero, tempore regis Edgari per Patrem Dunstanum, cooperantibus sanctis Oswaldo videlicet Eboracensi et Athelwoldo pontifice Wintoniensi, nova surrexerant, et magna ex parte diruta, et religio monachici ordinis in nihil pene redacta est. Transierunt in istis anni plures.

Regnante autem Edwardo, quem ex sorore Richardi comitis Northmannorum, Imma nomine, praefatus rex Anglorum Adelredus filium susceperat; monasteriorum, quae usque id temporis destructioni [Col. 0349D] supererant, plurima destructio facta est. Qua tempestate Godwinus Cantiae comes magnanimus per Angliam terra marique habebatur. Hic orto inter illud et regem gravi discidio, exsul ab Anglia cum suis omnibus fere judicatus est. Ivit itaque ad comitem Baldwinum in Flandriam, et Haraldus filius ejus in Hiberniam. Hinc, matre regis Imma defuncta, Godwinus et Haraldus in Angliam reversi sunt, numerosis uterque navibus et valida militum manu vallatus. Quod multi principum regis agnoscentes, et bellum hinc inde moveri horrescentes, ut pax utrinque fieret institerunt. At rex Godwini versutias suspectui habens restitit, nec paci acquiescere voluit, nisi primo quibus sibi securitas pararetur obsides haberet. Vulnothus itaque filius Godwini, et Hacun filius [Col. 0350A] Suani filii sui, obsides dantur, ac in Northmanma Villhelmo comiti, filio scilicet Roberti filii Richardi fratris matris suae, custodiendi destinantur. Quibus gestis Godwinus, utpote hostis Ecclesiae Cantuariensis (nam seducto Edzino archiepiscopo, villam ipsius Ecclesiae nomine Folchestanum ei subripuit) mala morte post breve tempus interiit, et Haraldus filius ejus comitatum Cantiae patri succedens obtinuit. Is, elapso modico tempore, licentiam petivit a rege Northmanniam ire et fratrem suum atque nepotem qui obsides tenebantur liberare, liberatos reducere. Cui rex: Hoc, inquit, non fiet per me; verumtamen ne videar te velle impedire, permitto ut eas quo vis, ac experiare quid possis. Praesentio tamen te in nihil aliud tendere, nisi in detrimentum totius Anglici [Col. 0350B] regni et opprobrium tui. Nec enim ita novi comitem mentis expertem, ut eos aliquatenus velit concedere tibi, si non praescierit in hoc magnum proficuum sui. Ascendit itaque Haraldus navem suo quam regis consilio credens cum ditioribus et honestioribus hominibus suis, auro et argento vesteque pretiosa nobiliter instructis. Mare turbulentum navigantes exterritat, et navem undarum cumulus vehementer exagitat. Ejecta tandem [(6) 2Kb] cum omnibus quae ferebat in Pontivum fluvium qui Maia vocatur, a domino terrae illius, pro ritu loci, captivitati addicitur; et homines in ea consistentes diligentiori custodiae mancipantur. Constrictus igitur Haraldus quemlibet ex vulgo promissa mercede illectum clam ad comitem Northmanniae dirigit, exponere illi quid [Col. 0350C] sibi contigerit. At ille festinato per nuntios mandat domino Pontivi Haraldum cum suis ab omni calumnia liberum sibi quantocius mitti, si pristina amicitia sua a modo vellet ex more potiri. Sed cum ille hominem dimittere nollet, iterum in mandato accepit se necessario Haraldum missurum, alioquin certissime sciret Willhelmum Northmanniae ducem armatum pro eo Pontivum iturum. Mittit igitur virum cum sociis, primo tamen eis quae meliora detulerant simul ablatis. Hinc ad Willhelmum Haraldus veniens honorifice suscipitur. Et audito cur patriam exierit, bene quidem rem processuram si in ipso non remaneret, Willhelmus respondit. Tenuit ergo virum aliquot diebus circa se, et in mora illa, more prudentis, [Col. 0350D] aperuit ei quod habebat in mente. Dicebat itaque regem Edwardum quando secum juvene olim juvenis in Northmannia demoraretur, sibi interposita fide sua pollicitum fuisse quia si rex Angliae foret, jus regni in illum jure haereditario post se transferret. Et subdens, ait : Tu quoque si mihi te in hoc ipso adminiculaturum spoponderis, et insuper castellum Dofris cum puteo aquae ad opus meum te facturum; sororemque tuam quam uni de principibus meis dein in uxorem te, ad me, tempore quo nobis conveniet, destinaturum; necne filiam meam te in conjugem accepturum fore promiseris, tunc et modo nepotem tuum, et cum in Angliam regnaturus venero, fratrem tuum incolumem recipies. In quo regno si aliquando fuero tuo favore confirmatus spondeo [Col. 0351A] quia omne quod a me tibi rationabiliter concedi petieris, obtinebis. Sensit Haraldus in his periculum undique, nec intellexit qua evaderet, nisi in omnibus istis voluntati Willhelmi acquiesceret. Acquievit itaque. At ille ut omnia rata manerent, prolatis sanctorum reliquiis, ad hoc Haraldum perduxit quatenus super illas jurando testaretur se cuncta quae convenerantinter eos opere completurum, nisi communi mortalibus sorte praesenti vitae praeriperetur. His ita gestis, Haraldus, adepto nepote, in patriam suam reversus est. Ubi vero quid acciderit, quid egerit, regi percunctanti narravit. Nonne dixi tibi, ait, me Willhelmum nosse, et in illo itinere tuo plurima mala huic regno contingere posse? In brevi post haec obiit Edwardus. Juxta quod illic [Col. 0351B] ante mortem statuerat, in regnum ei successit Haraldus.

Dein venit nuntius in Angliam a praefato Willhelmo directus, expetens sororem Haraldi, juxta quod convenerat Willhelmo et illi. Alia etiam quae, violato sacramento, servata non erant, calumniatus est. Ad quae Haraldus hoc modo fertur respondisse : Soror mea quam, juxta condictum, expetis, mortua est. Quod si corpus ejus quale nunc est vult comes habere, mittam, ne judicer sacramentum violasse quod feci. Castellum Dofris et in eo puteum aquae licet nesciam cui, ut vobis convenit, explevit. Regnum quod nec dum fuerat meum, quo jure potui dare vel permittere? Si de filia sua quam debui in uxorem, ut asserit, ducere, agit; super regnum Angliae mulierem [Col. 0351C] extraneam, inconsultis principibus, nec debere, nec sine grandi injuria posse adducere noverit. Reversus nuntius responsa retulit domino suo. Quibus ille auditis, iterum ei amica familiaritate mandavit quatenus aliis omissis, servata fidei sponsione, saltem filiam suam uxorem duceret, alioquin se promissam regni successionem armis sibi vindicaturum procul dubio sciret. At ipse nec illud quidem se facere velle, nec hoc formidare, respondit. Unde Willhelmus indignatus, magna spe vincendi belli ex hac Haraldi injustitia est animatus. Parata igitur classe. Angliam petit, consertoque gravi praelio Haraldus in acie cecidit, et Willhelmus victor regnum obtinuit. De quo praelio testantur adhuc Franci qui [Col. 0351D] interfuerant : quoniam licet varius casus hinc inde exstiterit, tamen tanta strages ac fuga Northmannorum fuit, ut victoria qua potiti sunt, vere et absque dubio soli miraculo Dei ascribenda sit, qui puniendo per hanc iniquum perjurii scelus Haraldi ostendit se non dominum esse volentem iniquitatem.

Rex itaque factus Willhelmus, quid in principes Anglorum qui tantae cladi superesse poterant, fecerit, dicere, cum nihil prosit, omitto. Qui ex quo victoria usus est, quod fuit pridie Idus Octobris, inunctus permanens, in Nativitate Domini unctus est in regem apud Westmonasterium a beatae memoriae Ealredo archiepiscopo Eboracensi, et nonnullis episcopis Angliae. Quam consecrationem licet ipse [Col. 0352A] rex et omnes alii optime nossent debere specialiter fieri et proprie a pontifice Cantuariensi ; tamen quia multa mala et horrenda crimina praedicabantur de Stigando, qui eo tempore ibi pontifex erat, voluit eam ab ipso suscipere, ne maledictionem videretur induere pro benedictione. Usus ergo atque leges, quas patres sui et ipse in Northmannia habere solebant, in Anglia servare volens, de hujusmodi personis episcopos, abbates, et alios principes per totam terram instituit, de quibus indignum judicaretur, si per omnia suis legibus, postposita omnia lia consideratione, non obedirent; et si ullus eorum, pro quavis terreni honoris potentia, caput contra eum levare auderet, scientibus cunctis unde, qui, ad quid assumpti fuerint. Cuncta ergo divina simul et humana [Col. 0352B] ejus nutum exspectabant. Quae cuncta ut paucis animadvertantur, quaedam de eis quae nova per Angliam servari constituit, ponam, aestimans illa scitu esse necessaria ad cognitionem eorum quorum causa maxime istud scribendi onus suscepimus. Non ergo pati volebat [(7) 167Kb] quemquam in omni dominatione sua constitutum Romanae urbis pontificem pro apostolico, nisi se jubente recipere, aut ejus litteras, si primitus sibi ostensae non fuissent, ullo pacto suscipere [(8) 39Kb] . Primatem quoque regni sui, archiepiscopum dico Cantuariensem, si coacto generali episcoporum consilio praesideret, non sinebat quidquam statuere aut prohibere, nisi quae suae voluntati accommoda, et a se primo essent ordinata. [(9) 13Kb] Nulli nihilominus episcoporum suorum concessum iri permittebat, ut [Col. 0352C] aliquem de baronibus suis seu ministris, sive incesto, sive adulterio, sive aliquo capitali crimine denotatum, publice nisi ejus praecepto implacitaret aut excommunicaret, aut ulia ecclesiastici rigoris poena constringeret. [(10) 1Kb] Quae autem in saecularibus promulgaverit, ea re litterarum memoriae tradere supersedemus; quoniam et ea nihil nostri officii scribere refert, et ex divinis quae juxta quod delibavimus ordinavit, qualitas illorum, ut reor, adverti poterit. Ut ita coeptum peragamus iter, de his satis dictum.

In hujus regni anno quinto Lanfrancus Cadomensis coenobii abbas, vir strenuus, et in divinis atque humanis rebus excellenti scientia praeditus, Angliam [Col. 0352D] ex praecepto domini papae Alexandri et praedicti regis advenit, et pauco post tempore archiepiscopatum Cantuariensem regendum suscepit. Sacratus est autem in ipsa metropoli sede quarto Kalend. Septembris a cunctis ferme episcopis Angliae. Hic Romam pro debito sibi pallio iens, Thomam archiepiscopum Eboracensem, quem ipse facta sibi de subjectione sua canonica professione Cantuariae consecraverat, et Remigium Lincolniensem episcopum comites itineris habuit. Qui Romam simul pervenientes, urbane suscepti sunt, honore singulis congruo. Post quae, statuto die Pater Lanfrancus apostolicae sedis pontifici Alexandro praesentatur. Cui, quod Romanam scientibus consuetudinem forte mirum videatur, ipse papa ad se intranti assurgens, eum, ut gressum [Col. 0353A] figeret, dulciter hortatus est. Ac deinde subdens : Honorem, inquit, exhibuimus non quem archiepiscopatui tuo, sed quem magistro (cujus studio sumus in illis, quae scimus, imbuti) debuimus. Hinc quod ad te pertinet, ob reverentiam beati Petri te exsequi par est. Residente igitur illo, Lanfrancus progressus humiliat se ad pedes ejus, sed mox ab eo erigitur ad osculum ejus. Consident, et laete inter eos agitur dies ille. Sequenti luce, cum jam diversa negotia in medium ducerentur, calumniatus est coram papa memoratum Thomam cum praefato Remigio, quod neuter illorum jure fuerit promotus ad pontificatum. Primus, ea scilicet re [(11) 16Kb] , quod sacri canones filios presbyterorum, quos religionis ordo non ornat, a sacrorum ordinum promotione removeant. Sequens [Col. 0353B] vero pro eo quod, facta conventione, illum a Willhelmo, post rege facto, emerit, officio videlicet quo ei in excidium Angliae properanti multifaria contentione ac multiplicibus impensis deservierat. Ad haec illi nullam, qua excusari possent, probabilem causam habentes, redditis baculis et annulis cum cura pontificali, ad petendam misericordiam conversi sunt. Quorum precibus sese Lanfrancus medium injiciens, sicut erat vir pietate ac sapientia pollens, eos multarum rerum scientia fultos, novo regi in novis regni dispositionibus pernecessarios, multis praestare oratoria facultate ostendit. Quibus auditis, pontifex summus conversus ad eum : Tu videris, inquit, pater es patriae illius, ac per hoc industria tua consideret quid expediat. Virgae pastorales, quas reddiderunt, [Col. 0353C] ecce hic sunt, accipe illas atque dispensa prout utilius Christianitati regionis illius agnoscere poteris. At ille, susceptis eis, illico in praesentia papae revestivit praefatos viros, quemque sua. Dein Lanfrancus stola summi pontificatus a papa suscepta in iter reversus Angliam cum sociis alacer advectus est; et a Cantuaritis debita reverentia receptus, primas totius Britanniae confirmatus est. Post haec, evoluto brevi temporis spatio, fama nominis ejus et magnitudo prudentiae ejus quaque insonuit, eumque apud hominum mentes clarum fecit atque spectabilem.

Is inter alios, imo prae aliis, erat memorato regi Willhelmo acceptus, et Dei rebus in cunctis non [Col. 0353D] mediocri cura intentus. Quapropter magno semper operam dabat, et regem Deo devotum efficere, et religionem morum bonorum in cunctis ordinibus hominum per totum regnum renovare. Nec privatus est desiderio suo : multum enim illius instantia atque doctrina per totam terram illam religio aucta est, et ubique nova monasteriorum aedificia, sicut hodie apparet, constructa. Quorum aedificiorum constructoribus ipse primus exemplum praehens, Ecclesiam Christi Cantuariensem, cum omnibus officinis quae infra murum ipsius curiae sunt, cum ipso muro aedificavit. Qua vero prudentia, et quo paternitatis officio monachos in eadem Ecclesia consistentes a saeculari vita, in qua illos invenit plus aequo versari, erexerit, omnique sanctae conversationis [Col. 0354A] tramite imbuerit, ac multiplicato illorum numero, qua eos dum vixit benignitate confoverit, cui unquam ad plenum declarare possibile erit ? Quos, ut interim alia taceam, quia sine penuria et sollicitudine Dei servitio semper intendere desiderabat, apud regem sua sagacitate et industria egit, quatenus fere omnes terras, quas Northmanni de jure ipsius Ecclesiae, cum primo terram coepissent, invaserant, et etiam quasdam alias quae ante illorum introitum propter diversos casus perditae fuerant, ipsi Ecclesiae redderet. Verum de his ac innumeris aliis bonis, quibus insudando vitam suam consummavit, licet mihi quidem scribere opus non sit, propter quod et opera ejus ita parent, ut ipsa se evidentius scripto demonstrent [(12) 1Kb] , et ipsemet de [Col. 0354B] rebus ecelesiasticis quae suo tempore gesta sunt, veracissimo et compendioso calamo scripserit; tamen pro dulcedine memoriae ejus, quae praelibavimus paucis explicare gratum duximus.

Hic ergo Lanfrancus cum Cantuariam primo venisset, et ecclesiam Salvatoris, quam regere susceperat, incendio atque ruinis pene nihil factam invenisset, mente consternatus est. Sed cum magnitudo mali illum cogeret desperare, rediit in se, animique fortitudine fretus sua commoditate posthabita domos ad opus monachorum necessarias citato opere consummavit. Quibus ubi per plures annos usi sunt, adaucto eorum conventu, parvae admodum visae sunt. Destructis itaque illis, alias decore ac magnitudine prioribus multum praestantes aedificavit. Aedificavit [Col. 0354C] et curiam sibi, ecclesiam praeterea, quam spatio septem annorum a fundamentis ferme totam perfectam reddidit; in cappis, casulis, dalmaticis, tunicis auro magnifice insignitis, palliis, et aliis ornamentis multis ac preciosis nobiliter decoravit. Erga fratres autem ipsius ecclesiae quam bonus, quam pius, quam beneficus exstiterit, inde aliquantulum colligi potest, quod nec ex parentibus aut fratribus eorum sustinere poterat penuria ulla quemquam affligi. Et, quod magis forte mireris, in usum acceperat non exspectare ut subvenire rogaretur, sed misericordiae visceribus plenus, modo huic, modo illi ultro offerebat, quod egenti cognato per plurimum temporis auxilio esse valeret. In quo tamen semper ducebatur [Col. 0354D] praecipua discretione, considerato videlicet penes se merito ac necessitate cujusque. Ad haec, quidam ipsius coenobii frater singulis annis triginta solidos denariorum ad opus matris suae ab ipso Patre solebat accipere. Huic quadam vice solidi quinque de illis (nam divise per temporum vices conferebantur) ex praecepto ejus dati sunt; quos ipse in panno ligatos, matri loquens in manum sicut putabat clanculo dedit. At ipsa, alias mente intenta, quid filius faceret non advertit; et ita nummis decidentibus, divisi ab invicem sunt mater et filius. Post haec mandavit mulier filio suo, scire volens quid de nummis actum fuerit, quos sibi se daturum spoponderat. Admiratus ille fecit eam venire ad se. Et audiens rei eventum tristis effectus est, non tantum pro damno quod matri contigerat, sed ne [Col. 0355A] hoc archiepiscopus sciens, ob incuriam suam irritatus, eum aliquatenus gratia sua privaret. Inter haec, pius Pater pro more claustrum introiens sedit, ac fratrem a materno colloquio redeuntem moestum intuens, remotis aliis, causam moestitiae ejus secrete perquirit, audit et benignissimo vultu, sicut jugiter erat circa afflictos, ita respondit : Et inde, fili mi charissime, contristaris? Denarios illos Deus alii praedestinavit et contulit, qui eis plus matre tua fortassis indiguit. Tace, et ne cuiquam inde loquaris diligenter attende. Ac ne quod actum est animum tuum vel modicum gravet, solidos septem pro illis quinque ad utilitatem matris tuae tibi hodie dari praecipiam. Sed, ut dixi, inde id nemo sciat. Ipsum quippe usum in dando habebat, ut danda hilariter [Col. 0355B] daret, et nulli vel datum vel dantis personam cuivis revelare concederet. Et haec quidem de ipsius matris ecclesiae monachis dicta sint. Caeterum quis unquam pauper clamavit ad eum, et despectus est? Quis peregrinorum de quocunque ordine hominum petiit opem ejus, et eam assecutus non est? Quae congregatio monachorum seu clericorum ad ipsum aliquando misit subsidium petens, et copiam largitatis ejus ultra quam sperabatur experta non est? Testis horum quae dicimus ltalia, Gallia, Britannia est, quae usque hodie mortem Lanfranci miserando suspirio plangit. Quid referam de abbatia Sancti Albani, quam intus et extra ad nihilum fere devolutam ipse, ut suam [(13) 3Kb] , instituto ei bonae memoriae Paulo abbate, a fundamentis reaedificavit, et intus [Col. 0355C] magna religione foris multarum rerum donatione auxit, honestavit, ditavit. In episcopatu Roffensi non multo plures quam quatuor canonicos et ipsos aerumnosam vitam agentes sub Siwordo episcopo reperit. Qui episcopus ubi cum Ernesto quem ei successorem Lanfrancus statuerat, praesenti vitae sublatus est, monachus piae recordationis [(14) 4Kb] , Gundulfus nomine, ab eodem ibi subrogatus episcopus est. Per hunc vetustam ecclesiam episcopatus cum fabrica adjacente subvertit, et nova quaeque exstruxit. Clericos qui illic, sicut diximus, vitam agebant, aut in eodem loco ad religionis culmen erexit; aut, datis aliis rebus, de quibus abundantius solito victum et vestitum haberent, in alia loca mutavit. Sedem etenim episcopalem monachici ordinis [Col. 0355D] cultu instituit, ac delegatis terris et aliis quae sustentationi illic servientium Deo competebant, divitem de paupere, sublimem de humili, sicut in praesenti habetur, effecit. Sed quod de pauperibus foras muros civitatis Cantuariae fecit, praetermittendum mihi in hoc opere fore non arbitror. Extra aquilonalem denique portam urbis illius lapideam domum decentem et amplam construxit, et ei pro diversis necessitudinibus hominum et commoditatibus habitacula plura cum spatiosa curte adjecit. Hoc palatium in duo divisit; viros videlicet variis infirmitatum qualitatibus pressos uni, parti vero alteri feminas se male habentes instituens. Ordinavit etiam eis de suo vestitum et victum quotidianum : [Col. 0356A] ministros quoque atque custodes qui modis omnibus observarent ne aliquid eis deesset, neque viris ad feminas, vel feminis ad viris accedendi facultas ulla adesset. Ex altera vero parte viae ecclesiam in honorem beati Gregorii papae composuit, in qua canonicos posuit, qui regulariter viverent et praefatis infirmis quae saluti animarum suarum congruerent cum sepultura ministrarent. Quibus etiam in terris, in decimis, et in aliis redditibus tanta largitus est, ut ad sustentationem eorum sufficientia esse viderentur. Remotius vero quam a boreali, ab occidentali portae civitatis ligneas domos in devexo montis latere fabricans, eas ad opus leprosorum delegavit, viris in istis, quemadmodum in aliis, a feminarum societate sejunctis. His nihilominus pro [Col. 0356B] qualitate sui morbi omnia quibus egerent de suis ministrari constituit, institutis ad hoc peragendum talibus viris, de quorum solertia benignitate ac patientia, ut sibi quidem videbatur, nemini foret ambigendum. Super haec, in villis ad pontificatum pertinentibus domos multas atque honestas partim de lapide, partim de ligno, sibi et successoribus suis aedificavit. Pro dignitate autem Ecclesiae Cantuariensis quam quidam de episcopis, sed maxime Thomas archiepiscopus Eboracensis, ut novus Angliae civis, nimium conatus est ad exaltationem suae Ecclesiae humiliare, quantos labores perpessus sit, et quemadmodum ipsum Thomam ad mensuram antecessorum suorum humiliaverit, supervacaneum est atque dependens hic aliquid scribere [(15) 1Kb] . Ipse [Col. 0356C] etenim inde veritate plena et totius regni assensu confirmata sub testimonio regii sigilli scripta reliquit. Qui eo quidem magis in istis laboravit, quod antiqua ipsius Ecclesiae privilegia in ea conflagratione quae eamdem ecclesiam tertio ante sui introitus anno consumpsit, pene omnia perierant

Alias quoque consuetudines quas priscis temporibus Ecclesiae Cantuariensi, ut liberrima in cunctis existeret, reges Angliae sua munificientia contulerunt, et stabiles in perpetuum manere sacratissima sanctione constituerunt, quorumdam imprudentia perditas, sua prudentia recuperavit. Odo siquidem episcopus Bajocensis, ut de aliis taceam, frater praedicti regis Willhelmi et Cantiae comes, priusquam [Col. 0356D] Lanfrancus Angliam intrasset, magnus et praepotens per totum regnum habebatur. Hic dominatione qua immensum sustollebatur, non modo terras, sed et libertatem nominatae Ecclesiae nullo ei resistente multipliciter invaserat, oppresserat, tenebat. Quae ubi Lanfrancus, ut erant, didicit; apud regem de illis agit sicut oportere sciebat. Unde praecepit rex, quatenus adunatis primoribus et probis viris non solum de comitatu Cantiae, sed et de aliis comitatibus Angliae querelae Lanfranci in medium ducerentur, examinarentur, determinarentur [(16) 10Kb] . Disposito itaque apud Pinnedene principum conventu Goffridus episcopus Constantiensis, vir ea tempestate praedives in Anglia, vice regis Lanfranco justitiam de suis querelis strenuissime facere jussus, [Col. 0357A] fecit. Lanfrancus enim valida ratione subnixus, ex communi omnium astipulatione et judicio, ibi cuncta recuperavit quae ostensa sunt antiquitus ad jura Ecclesiae Christi Cantuariensis pertinuisse, tam in terris quam in diversis consuetudinibus.

Item alio tempore idem Odo, permittente rege, placitum instituit contra saepefatam ecclesiam, et tutorem ejus Patrem Lanfrancum, et illuc omnes quos peritiores legum et usum Anglici regni noverat, gnarus adduxit. Cum igitur ad eventilationem causarum ventum esset, omnes qui tuendis Ecclesiae causis quaque convenerant in primo congressu ita convicti sunt, ut in quo eas tuerentur simul amitterent. Ipse namque Lanfrancus non intererat. Talibus enim, nisi necessitas summa urgeret, ei interesse [Col. 0357B] moris non erat. Ipsi ergo in camera lectioni divinae occupato quid gestum fuerit nuntiatur. At ille nil corde perterritus dicta adversariorum non recte processisse asseruit, et ideo cuncta in crastinum induciari praecepit. Sequenti nocte, adest in visu antistiti beatus Dunstanus, monens ne illum multitudo conturbet, sed de praesentia sui securus placitum mane ipsemet hilaris intret : quod et fecit. Suas itaque causas quodam exordio quasi a rebus quae tractatae fuerant vel tractandae penitus alieno cunctis stupentibus orsus ita, processit ut quae super eum pridie dicta fuerunt sic devinceret et inania esse monstraret, ut donec vitae praesenti superfuit, nullus exsurgeret qui inde contra eum os aperiret. De his ita.

[Col. 0357C] Super haec suis quoque, et eisdem ferme diebus omnes circiter qui ex clericali ordine per regem Willhelmum in Anglia constituti pontifices erant, monachos qui in nonnullis episcopatibus Angliae ab antiquo vitam agebant, inde eliminare moliti sunt, et regem ipsum in hoc sibi consentaneum effecerunt; in quo tamen se effectu potituros certi exstiterant, ut Walchelinus episcopus adunatos pene quadraginta clericos, canonicorum more, tonsura ac veste redimitos haberet, quos, ejectis monachis, Wentanae Ecclesiae cui praesidebat, mox intromitteret. Sola mora haec peragendi, nondum requisita ab archiepiscopo Lanfranco licentia fuit. Ut autem eam dicto quoque citius impetraret, nulla menti [Col. 0357D] ejus dubitatio inerat; sed aliter ac sibi mens sua spoponderat exitus rei provenit. Nam ubi quod episcopus moliretur insonuit auribus ejus, illico facinus exhorruit, nec se dum viveret ut effectum quoque modo talis voluntatis obtineret consensurum asseruit. Ita ergo et clerici, qui succedere monachis fuerant per Walchelinum collecti, et in sua dimissi sunt, et monachi qui cedere clericorum praejudicio quodam damnati erant, gratia Dei et instantia boni Lanfranci pristinae conversationis in sua Ecclesia compotes eflecti sunt. Nec ista pro sedandis quorumdam animositatibus, quas ad dejectionem monachorum conceperant, sufficere poterant. Namque pari voto, simili conamine, uno consensu, concordi animo pontifices, quos religionis [Col. 0358A] ordo non sibi astrinxerat, eniti coeperunt quatenus saltem de primatu Cantuariensi monachos eradicarent, intendentes se hoc facto facillime alios aliunde exclusuros. De illis etenim, potioribus, sicut eis videbatur, rationibus ad id agendum fulciebantur, partim ob sublimitatem primatis sedis, quae dispositioni et correctioni Ecclesiarum per suas personas quaque per Angliam invigilare habet, partim ob alias multiplices causas quarum exsecutio, juxta quod ipsi confingebant, magis clericorum quam monachorum officium spectat. Deductus est in sententiam istam rex et alii principes regni, Lanfranco ut sui moris erat totis viribus obnitente, et omnium molimini ac invidiae viriliter resistente. Ne tamen post obitum suum fieret quod se superstite sciebat [Col. 0358B] per auxilium Dei nequaquam perficiendum, nesciens mortis suae diem vel horam, egit sagacitate et industria, qua pollebat, ut auctoritate Romanae et apostolicae sedis monachorum habitatio in eadem Ecclesia confirmaretur, et inconvulsa dum saeculum duraret in perpetuum stabiliretur. Quod privilegio tali summus apostolicae antistes Alexander sedis ita scripto suo roboravit:

Alexander episcopus, servus servorum Dei, reverendissimo fratri in Christo Lanfranco venerabili Cantuariorum archiepiscopo, salutem et apostolicam benedictionem.

Accepimus a quibusdam, etc. Vide in Alexandro II.

Quam vero secura libertate et libera securitate [Col. 0358C] quaeque ad jura Ecclesiae Cantuariensis pertinentia potiri, saepe fatus Pater Lanfrancus intenderit, et ex his quae paucis designavimus, et ex epistola quam ecce subscribemus cuivis scire volenti patere satis erit : quam epistolam de causis ecclesiasticis scriptam ea re maxime placuit aliis omissis praesenti operi commiscere. Quatenus hi qui scientiam talem negotiorum non omnino expertes sunt, ex consuetudinibus aliarum Ecclesiarum animadvertant qua dignitate ipsam Ecclesiam inter alias constet eminere. Epistola igitur ista est :

Lanfrancus gratia Dei archiepiscopus, dilectissimo fratri Stigando Cicestrensi episcopo, salutem.

Clerici villarum nostrarum qui in vestra dioecesi [Col. 0358D] existunt, questi nobis sunt quod vestri archidiaconi, repertis occasionibus, pecunias ab eis exquirunt, et a quibusdam jam acceperunt. Meminisse debet fraternitas vestra quia contra morem antecessorum, nostrorum et vestrorum vobis concessimus, eisque imperavimus quatenus ad vestras synodos irent, et ea quae ad Christianae religionis notitiam prodesse possunt, sine interpellatione vel discussione aliqua a vobis audirent. Si quae in ipsis culpae invenirentur, suspensa interim vindicta, ad nostrum examen servarentur et nobis vel in miserendo vel in ulciscendo, sicut semper consuetudo fuit, obnoxii tenerentur. Mandamus itaque vobis ut male accepta sine dilatione reddi jubeatis, et ministris vestris ne ulterius id praesumant, servandae charitatis studio, [Col. 0359A] prohibeatis. Nos vero presbyteris nostris qui extra Cantiam constituti sunt omnino praecipimus ne ad vestram vel alicujus episcopi synodum amplius eant, nec vobis nec aliquibus ministris vestris pro qualibet culpa respondeant. Nos enim cum ad villas nostras venerimus, quales ipsi vel in moribus vel in sui ordinis scientia sint, pastorali auctoritate vestigare debemus [(17) 1Kb] . Chrisma tamen a vobis accipiant, et ea quae antiquitus instituta sunt in chrismatis acceptione persolvant. Sicut namque ea quae antiquitus usque ad nostra tempora antecessores nostri habuerunt solerti vigilantia cupimus illibata custodire; ita aliis debita aliqua, quod absit ! usurpatione denegare nolumus.

Ad haec qua sagacitate (hoc enim paulo ante memoratum [Col. 0359B] paucis replicare abs re non esse putamus), qua, inquam, sagacitate memorabilis Pater Lanfrancus apud regem Willhelmum egerit ut per inspirationem gratiae Dei ad hoc, eo imminente, perduceretur, ut quamplures terras nominatae Ecclesiae Cantuariensi diversis causis ac violentiis hominum ablatas, pro redemptione animae suae restitueret, et referre longum et aestimavi non necessarium. Earumdem enim terrarum et numerus et nomina eidem Ecclesiae notissima sunt; et redditus illarum ex quibus hi qui sub domino ipsi loco deserviunt sustentantur, pro aeterna ejus salute, oculis justi judicis, die noctuque consideranda ab eisdem ipsis praesentantur. Quid itaque de aliis ipsius Ecclesiae terris quae in eadem qua olim ablatae sunt direptionis [Col. 0359C] injuria permanent, successoribus tanti provisoris servorum Dei faciendum sit, fructus quem iste ex his quae restituit consecutus est docebit eos, juxta quod sui curam habebunt. Re etenim vera et illas restituisset, si ultra quam vixit aliquanto tempore supervixisset. In hoc quippe illum gnara principis Lanfranci prudentia duxerat, et praefixo termino id se facturum spoponderat. Verum dum sponsionis suae effectu potiri non meruit, quanto studio quis, dum potest, bonis insistere debeat, exemplo sui praemonuit. Haec et hujusmodi, quae gloriosus Pater Lanfrancus magnifice operatus est, si quisquam uti sunt describere volet, copiosa materia est, ad opus grande sufficiens. Ego autem quia probabili et firma ratione, sicut cepi, in alia ducor; tantum adhuc de [Col. 0359D] eo breviter dico, ipsum revera magnum et insuperabilem Ecclesiae Christi defensorem et pium totius Angliae principem, ac in quantum sibi licuit bonum pastorem cunctis in ea consistentibus, dum vixit, fuisse.

Per idem tempus erat quidam abbas Becci nomine Anselmus, vir equidem bonus et scientia litterarum magnifice pollens. Contemplativae vitae totus intendebat. [Col. 0360A] Hic toti Northmanniae atque Franciae, pro suae excellentis sanctitatis merito, notus, charus et acceptus, magnae famae quoque in Anglia habebatur, ac regi praefato, necne Lanfranco archiepiscopo sanctissima familiaritate copulabatur. Hic cum nonnunquam pro diversis Ecclesiae et aliorum negotiis ad curiam regis veniret, rex ipse, deposita feritate, qua multis videbatur saevus et formidabilis, ita fiebat inclinus et affabilis, ut, ipso praesente, omnino quam esse solebat, stupentibus cunctis, fieret alius. Hunc itaque et Lanfrancum videlicet viros divina simul et humana prudentia fultos, prae se magni semper habebat, et eos in omnibus quae sibi, quantum officii eorum referebat, agenda erant, dulciori prae caeteris studio audiebat. Unde et consilio eorum ab animi [Col. 0360B] sui severitate in quosdam plurimum et saepe descendebat, et quatenus in sua dominatione ad observantiam religionis monasteria surgerent, studiose operam dabat. Quae religio ne nata deficeret, procurabat Ecclesiarum pacem quaque tueri; et eis quae in usus servientium Deo proficerent, in terris, in decimis, in aliis redditibus, ex suo largiri. Hac tamen benevolentia super Ecclesias Northmanniae respiciebat.

Hic ergo Willhelmus [a 1Kb] cum vicesimo primo regni sui anno infirmitate qua et mortuus est, detentus apud Rothomagum fuisset, et se meritis ac intercessionibus Anselmi omnimodis commendare disposuisset, eum ad se de Becco venire et non longe a se fecit hospitari. Verum cum ei de salute animae suae [Col. 0360C] loqui differret, eo quod infirmitatem suam paulum levigari sentiret, contigit ipsius principis corpus tanta invalitudine deprimi, ut curiae inquietudines nullo sustinere pacto valeret. Transito igitur Sequana, decubuit lecto in Ermentrudis villa [b 1Kb] , quae est contra Rothomagum in altera fluminis parte. Quidquid tum deliciarum regi infirmo deferebatur, ab eo illarum medietas Anselmo infirmanti mittebatur. Verumtamen nec eum amplius in hac vita videre, nec ei ut proposuerat quidquam de anima sua loqui promeruit. Tanta enim infirmitas occupavit utrumque, ut nec Anselmus ad regem Willhelmum, nec Willhelmus posset pervenire ad abbatem Anselmum. Et quidem Willhelmus ita mortuus est, non tamen ut dicitur, inconfessus [c 1Kb] ; atque Anselmus [Col. 0360D] evestigio est ab infirmitate relevatus, pristinaeque saluti post modicum redonatus. Qui autem regio funeri interfuerint, quave pompa corpus ejus Cadomum delatum sit; quamque libera, imo quam servili calumnia in ecclesia beati Stephani sepultum sit, et dictu lugendum et auditu fatemur esse miserendum. Quae enim conditio sortis humanae non moveat ad pietatem, cum auditum fuerit regem istum qui tantae [Col. 0361A] potentiae in vita sua exstitit, ut in tota Anglia, in tota Northmannia, in tota Cenomanensi patria, nemo contra imperium ejus manum movere auderet. mox ut in terram spiritum exhalaturus positus est, ab omni homine, sicut accepimus, uno solo duntaxat serviente excepto, derelictum cadavere ejus sine omni pompa per Sequanam naucella delatum, et cum sepeliri deberet, ipsam terram sepulturae illius a quodam rustico calumniatam qui eum haereditario jure reclamans conquestus est illam sibi jam olim ab eodem injuria fuisse ablatam [a 1Kb] ? Quantus autem moeror Lanfrancum ex morte ejus perculerit, quis dicere possit, quando nos qui circa illum nuncia morte illius eramus, statim eum prae cordis angustia mori timeremus?
[Col. 0361B]

Defuncto itaque rege Willhelmo, successit ei in regnum Willhelmus filius ejus, qui cum regni fastigia fratri suo Roberto [b 1Kb] praeripere gestiret; et Lanfrancum, sine cujus assensu in regnum ascisci nullatenus poterat, sibi in hoc ad expletionem desiderii sui non omnino consentaneum inveniret; verens ne dilatio suae consecrationis inferret ei dispendium cupiti honoris, coepit tam per se quam per omnes quos poterat, fide sacramentoque Lanfranco promittere justitiam, aequitatem et misericordiam se per totum regnum, si rex foret, in omni negotio servaturum; pacem, libertatem, securitatem Ecclesiarum contra omnes defensurum, necne praeceptis atque consiliis ejus per omnia et in omnibus obtemperaturum. Sed cum posthac in [Col. 0361C] regno fuisset confirmatus, postposita pollicitatione sua, in contraria dilapsus est. Super quo cum a Lanfranco modeste redargueretur, et ei sponsio fidei non servatae opponeretur, furore succensus : Quis, ait, est, qui cuncta quae promittit implere possit? Ex hoc igitur non rectis oculis super pontificem intendere valebat, licet a nonnullis ad quae illum voluntas sua trahebat, ipsius respectu, eo superstite, temperaverit. Erat enim Lanfrancus idem, vir divinae simul et humanae legis peritissimus, atque ad nutum illius, totius regni spectabat intuitus. Qui cum de hac vita translatus fuisset [c 1Kb] , quam gravis calamitas ex obitu illius Ecclesias Angliae devastaverit, multa praetermittendo paucis ostendere placuit. Confestim enim rex foras expressit quod in [Col. 0361D] suo pectore, illo vivente, confotum habuit. Nam mox, ut alia quae perperam gessit omittam, ipsam [(18) 3Kb] totius Angliae, Scotiae et Hiberniae necne adjacentium insularum matrem, Ecclesiam scilicet Cantuariensem, invasit; cuncta quae juris illius erant intus et extra per clientes suos describi praecepit; [Col. 0362A] taxatoque victu monachorum inibi Deo servientium, reliqua sub censu atque in suum dominium redigi jussit. Fecit ergo Ecclesiam Christi venalem; jus in ea dominandi prae caeteris illi tribuens qui ad detrimentum ejus in dando pretium alium superabat. Unde misera successione singulis annis pretium renovabatur. Nullam siquidem conventionem rex stabilem esse sinebat, sed qui plura promittebat excludebat minus dantem, nisi forte ad id quod posterior offerebat, prima conventione vacuata, prior assurgeret. Videres insuper quotidie, spreta servorum Dei religione, quosque nefandissimos hominum regias pecunias exigentes per claustra monasterii torvo et minaci vultu procedere, hinc inde praecipere, minas intentare, dominationem potentiamque [Col. 0362B] suam in immensum ostentare. Qua de re quae vel quot scandala, dissensiones, inordinationes ortae sint, reminisci piget. Super haec, quidam ipsi Ecclesiae monachi, malis ingruentibus dispersi ac missisunt ad alia monasteria; et qui relicti multas passi tribulationes et improperia. Quid de hominibus Ecclesiae dicam, qui tam vasta miseria, miseraque vastatione sunt attriti, ut dubitarem, si sequentia mala non essent, an salva vita illorum possent miserius atteri. Nec ista quae dicimus in sola Ecclesia Cantuariensi facta sunt. Desaevit immanitas ista etiam in cunctis per Angliam constitutis filiabus ejus, quae viris suis, episcopis scilicet seu abbatibus decedentibus, in viduitatem ea tempestate cadebant. Et quidem ipse primus hanc luctuosam oppressionem [Col. 0362C] Ecclesiis Dei indixit, nullatenus eam ex paterna traditione excipiens. Destitutas ergo Ecclesias solus in dominio suo tenebat. Nam aliam neminem praeter se substituere volebat, quandiu per suos ministros aliquid quod cujusvis pretii duceret, ab eis extrahere poterat. Itaque planum erat ubique miseriam videre. Duravit autem fere per quinque annos (ut de aliis taceam) super Ecclesiam Cantuariensem haec ipsa miseria semper in pejus proficiens, sibique ipsi miserior deteriorque succrescens [d 1Kb] .

Quarto inter haec anno [e 1Kb] Hugo comes Cestrensis, volens in sua quadam ecclesia monachorum abbatiam instruere, missis Beccum nuntiis, rogavit abbatem Anselmum Angliam venire, locum inspicere, eumque per monachos suos regulari conversatione [Col. 0362D] informare. Renuit ipse, nec venire voluit. Jam enim quodam quasi praesagio mentes quorumdam tangebantur, et licet clanculo nonnulli ad invicem loquebantur eum, si Angliam iret, archiepiscopum Cantuariensem fore. Quod quamvis omnino remotum esset a voluntate ejus, et firmitas propositi sui se [Col. 0363A] nunquam hoc onus subiturum, certitudinem promitteret animo ejus; tamen quia hoc non omnes intelligebant (providendo bona non tantum coram Deo, sed etiam coram omnibus hominibus) Angliam intrare noluit, ne se hujus rei gratia intrasse quisquam suspicaretur. Contigit interea comitem ipsum acri languore gravari. Quod mox Anselmo mandans, magnopere precatus est quatenus. antiqua familiaritate considerata, ad consulendum animae suae sine mora veniret. Et si timor, inquit, suscipiendi archiepiscopatus, ne veniat, eum detinet, fateor, inquit, in fide mea, quoniam id quod rumor inde jactat nihil est; ac per hoc indecens ejus sanctitati esse sciat, si nihilo tentus magnae meae necessitati subvenire detrectat. Perstat ille in non veniendo, et comes [Col. 0363B] aeque permanet in requirendo. Tertio itaque mandat illi haec : Si non veneris, revera noveris quia nunquam in vita aeterna in tanta requie eris, quin perpetuo doleas te ad me non venisse. Quod ille audiens : Angustiae, ait, mihi sunt undique. Si Angliam ivero, vereor ne cui per hoc prava suspicio subrepat, et me causa consequendi archiepiscopatus illuc ire existimet. Si non ivero, fraternae charitatis violator ero, quam quidem non solum amico, verum exhibere jubemur et inimico. Quae denique si erga inimicum violata peccatum est, erga amicum quid est? Et certe amicus meus familiaris ab antiquo comes Cestrensis Hugo fuit, qui mei nunc, ut dicit, indiget. In necessitate probatur amicus. Si ergo propter obliquam, quam in me forsan [Col. 0363C] homines habere possunt opinionem, amico meo in sua necessitate non succurro; meum certum, pro dubio aliorum, peccatum incurro. Commendans igitur me, atque meam conscientiam ab omni terreni honoris ambitione vacuam, Deo pergam, respectu sancti amoris ejus, morem gerere amico meo. Caetera ipse Deus agat, et me salva gratia sua ab omni saecularis negotii impedimento pro sua misericordia immunem custodiat. Exigebant etiam tum temporis Ecclesiae suae quaedam valde necessariae causae ut Angliam pergeret; sed praefato illum cohibente pavore, nullo pro eis pacto volebat iter arripere. Contigit interea ut comitissae Idae [a 1Kb] locuturus Bononiam iret, ubi cum per dies aliquot necessario detentus moraretur, mandatum est illi [Col. 0363D] a Beccensibus ne, si peccato inobedientiae notari volet, ultra monasterium repeteret, donec transito mari suis in Anglia rebus subveniret. Profectus igitur, mare transiit, et Dofris appulsus est. Inde citato gressu ad comitem venit, ipsumque ab infirmitate jam convaluisse invenit. Detentus est tamen in Anglia fere mensibus quinque, detinente eum non solum abbatia quam disponere venerat. sed et [Col. 0364A] multiplicium ratione causarum, quae illius adventus causa non inferior, sicut diximus, erat. Sicque hujus temporis spatium transiit, ut de pontificatu Cantuariensi nihil ad eum vel de eo dictum actumve sit, ipseque sui periculi et antiqui timoris securus effectus fuerit. Post haec in Northmanniam regredi volens, negata a rege licentia copiam id agendi habere non potuit.

Inter haec cum gratia Dominicae Nativitatis, omnes regni primores ad curiam regis pro more venissent, contigit ut eorum optimi quique uno consensu inter se de communi matre regni quererentur quod viduata suo pastore tam diu et tam inaudita vexatione opprimeretur. Hujusmodi ergo de hoc ab eis consilium sumptum est, ut supplici prece dominum suum [Col. 0364B] regem convenirent, quatenus orationes, quod posteris mirum dictu fortasse videbitur, per Ecclesias Angliae fieri ad Dominum permitteret, ut ipse sua pietate regi inspiraret quatenus instituto illi digno pastore, a tanta eam clade, et alias per eam relevaret. Quod cum illi una suggessissent, ipse licet nonnihil exinde indignatus, tamen fieri quod petebatur permisit, dicens quod quidquid Ecclesia peteret, ipse sine dubio pro nullo dimitteret quin faceret omne quod vellet. Hoc ita responso accepto, episcopi ad quos ista maxime pertinebant, Anselmum super reipsa consuluerunt. Et quod ipse orationis agendae modum et summam ordinaret, vix obtinere suis precibus ab eo potuerant. Episcopis enim praeferri in tali statuto ipse abbas fugiebat. [Col. 0364C] Coactus itaque, juxta quod magis Ecclesiae Dei expedire sciebatur, modum orandi cunctis audientibus edidit, et laudato sensu ac perspicacia animi ejus, tota quae convenerat nobilitas regni, soluta curia, in sua discessit. Institutae igitur preces fiunt per Anglorum Ecclesias omnes.

Haec inter evenit ut die quadam unus de principibus terrae cum rege familiariter agens promeantibus verbis in hoc, ut sic fit, sic ei inter alia diceret : Hominem tantae sanctitatis nullum novimus, quantae est, ut vere probamus, abbas Beccensis Anselmus. Nihil etenim amat praeter Deum, nihil (ut in omni studio ejus claret) cupit transitorium.

Ad quod rex subsannans : Non, inquit, nec archiepiscopatum [Col. 0364D] Cantuariensem. Cui cum alter referret : Nec illum quidem maxime, sicut mea, multorumque fert opinio. Obtestatus est rex quod manibus ac pedibus plaudens in amplexum ejus accurreret, si ullam fiduciam haberet se ad illum posse ullatenus aspirare. Et adjecit : Sed per sanctum vultum de Luca [b 1Kb] , (sic enim jurare consueverat) nec ipse hoc tempore nec alius quis archiepiscopus erit, me excepto. Haec illum dicentem evestigio valida [Col. 0365A] infirmitas corripuit, et lecto deposuit, atque in dies crescendo ferme usque ad exhalationem spiritus egit. Quid plura? Omnes totius regni principes coeunt; episcopi, abbates et quique nobiles nihil praeter mortem ejus praestolantes. Suggeritur aegro de salute animae suae cogitare, carceres aperire, captivos dimittere, vinculatos solvere, repetendarum pecuniarum debita perdonare, Ecclesias suo eatenus dominio, servituti subactas, locatis pastoribus, libertati restituere, praecipueque Ecclesiam Cantuariensem, cujus oppressione, inquiunt, totius in Anglia Christianitatis constat esse detestandam dejectionem. Hac tempestate Anselmus inscius horum morabatur in quadam villa non longe a Glocestria, ubi rex infirmabatur. Mandatum ergo illi est [Col. 0365B] quatenus sub omni festinatione ad regem veniat, et ejus obitum sua praesentia tueatur et muniat. Accelerat ipse venire audito tali nuntio, et venit. Ingreditur ad regem, rogatur quid consilii salubrius morientis animae judicet. Exponi sibi primo postulat quid se absente ab assistentibus aegro consultum sit. Audit, probat et addit. Scriptum est : Incipite Domino in confessione, unde videtur mihi ut primo de omnibus, quae se contra Deum fecisse cognoscit, puram confessionem faciat, et se omnia, si convaluerit, emendaturum sine fictione promittat; ac deinde quae consuluistis, absque dilatione fieri jubeat. Laudatur haec consilii summa, sibique hujus confessionis suscipiendi injungitur cura. Refertur ad notitiam regis quid saluti animae illius magis expedire [Col. 0365C] Anselmus dixerit. Nec mora, acquiescit ipse, et corde compunctus cuncta quae viri sententia tulit se facturum, necne totam vitam suam in mansuetudine et justitia amplius servaturum pollicetur. Spondet in hoc fidem suam, et vades inter se et Deum facit episcopos suos, mittens qui hoc votum suum Deo super altare sua vice promittant. Scribitur edictum regioque sigillo firmatur, quatenus captivi quicunque sunt in omni dominatione sua relaxentur, omnia debita irrevocabiliter remittantur, omnes offensiones ante haec perpetratae, indulta remissione, perpetuae oblivioni tradantur. Promittuntur insuper omni populo bonae et sanctae leges, inviolabilis observatio juris, injuriarum gravis, et quae [Col. 0365D] terreat caeteros, examinatio. Gaudetur a cunctis, benedicitur Deus in istis, obnixe oratur pro salute talis ac tanti regis.

Interea regi a bonis quibusque suadetur quatenus communem totius regni matrem instituendo illi pastorem, solvat a pristina viduitate. Consentit libens, et in hoc animum suum versari fatetur. Quaeritur itaque quis hoc honore fungi dignius possit. Sed cunctis ad nutum regis pendentibus praenuntiavit [Col. 0366A] ipse, et concordi voce subsequitur acclamatio omnium. abbatem Anselmum tali honore dignissimum. Expavit Anselmus ad hanc vocem, et expalluit. Cumque raperetur ad regem, ut per virgam pastoralem investituras archiepiscopatus de manu ejus susciperet, toto conamine restitit, idque multis obsistentibus causis nullatemus fieri posse asseruit. Accipiunt igitur eum episcopi, et ducunt seorsum de multitudine, haec ei verba dicentes : Quid agis? Quid intendis? Quid contraire Deo niteris? vides omnem Christianitatem in Anglia fere periisse, omnia in confusionem venisse, omnes abominationes emersisse, quaquaversum nos ipsos et quas regere deberemus Ecclesias Dei in periculum mortis aeternae per tyrannidem istius hominis decidisse; et tu, cum [Col. 0366B] possis subvenire, contemnis? Quid, o mirabilis homo, cogitas? Quo fugit sensus tuus? Ecclesia Cantuariensis, in cujus oppressionem omnes oppressi sumus et destructi, te vocat, te sublevatorem sui et nostri anxia quaeritat, et tu postposita libertate ejus, postposita nihilominus relevatione nostra, fratrum laboris participium abjicis, tui solus otiosam quietem appetis. Ad haec ille : Sustinete, inquit  quaeso, sustinete et intendite; fateor, verum est, tribulationes multae sunt, et ope indigent. Sed considerate, obsecro. Ego jam grandaevus sum [a 1Kb] , et omnis terreni laboris impatiens. Qui ergo pro me ipso laborare nequeo, qualiter laborem totius Ecclesiae per Angliam constitutae suscipere queo? Ad [Col. 0366C] haec, sicut mea mihi conscientia testis est, ex quo monachus fui, saecularia negotia fugi, nec unquam eis ex voto intendere potui, quia nihil in eis esse constat quod me in amorem aut delectationem sui flectere queat. Quare sinite me pacem habere; et negotio, quod nunquam amavi, ne non expediat, implicare nolite. Tu tamen, inquiunt, primatum Ecclesiae nihil haesitans suscipe; etsi prae in via Dei, dicendo et praecipiendo quod faciamus, et ecce tibi manus dabimus, quod sequendo et obtemperando quae jusseris non deficiemus. Tu Deo pro nobis intende, et nos saecularia tua disponemus pro te. Impossibile est, ait, quod dicitis : abbas sum monasterii regni alterius, archiepiscopum habens cui obedientiam, terrenum principem [b 1Kb] cui subjectionem, [Col. 0366D] monachos quibus debeo consilii atque auxilii subministrationem. His omnibus ita sum astrictus ut nec monachos deserere possim sine illorum concessione, nec me a dominatu principis mei valeam exuere sine ejus permissione, nec obedientiam pontificis mei subterfugere queam, cum salute animae meae, absque ipsius absolutione. De his omnibus, aiunt, leve consilium, et facilis erit assensus omnium. Ait ille : Nihil est omnino; non erit quod intenditis. [Col. 0367A] Rapiunt igitur hominem ad regem aegrotum, et pervicaciam ejus exponunt. Contristatus est rex, pene ad suffusionem oculorum, et dixit ad eum : O Anselme, quid agis? Cur me poenis aeternis cruciandum tradis? Recordare, quaeso, fidelis amicitiae, quam pater meus et mater mea erga te et tu semper erga eos habuisti, et per ipsam obsecro ne patiaris filium eorum me in corpore et anima simul perire. Certus sum enim quod peribo, si archiepiscopatum in meo dominio tenens vitam finiero. Succurre igitur mihi, succurre, domine Pater, et suscipe pontificatum pro cujus retentione nimis confundar, et vereor ne in aeternum plus confundar. Compuncti sunt ex his verbis quique assistentium, et Anselmum se excusantem, et tantum onus nec tunc quidem [Col. 0367B] subire volentem, invadunt, talia cum quadam indignatione et conturbatione ipsi ingerentes : Quae dementia occupavit mentem tuam? Regem turbas, turbatum penitus necas, quando quidem illum jam morientem obstinatia tua exacerbare non formidas. Hunc igitur scias quia omnes perturbationes, omnes oppressiones, omnia crimina quae deinceps Angliam prement, tibi imputabuntur, si tu hodie per susceptionem curae pastoralis eis non obviaveris. Inter has angustias positus Anselmus, vertit se ad duos monachos, qui secum erant, Balduinum videlicet et Eustachium, dixitque illis : Ah! fratres mei, cur mihi non subvenitis? Dixit hoc (ecce coram Deo, quia non mentior) in tanta, sicut affirmare solebat, anxietate constitutus, ut si ei tunc optio daretur, [Col. 0367C] multo laetius salva reverentia voluntatis Dei mori eligeret, quam archiepiscopatus dignitate sublimari. Respondit itaque Balduinus : Si voluntas Dei est ut ita fiat, nos qui voluntate Dei contradicamus? Quae verba lacrymae, et lacrymas sanguis ubertim mox e naribus illius profluens secutus est, palam cunctis ostendens ex qua cordis contritione cum lacrymis verba prodierint. Audito hujusmodi responso, Anselmus : Vae, quam cito, inquit, baculus tuus confractus est. Sentiens ergo rex quod incassum labor omnium expendebatur, praecepit eis ut omnes ad pedes caderent si forte vel ita ad consentiendum illici posset. Sed quid! Cadentibus illis, cecidit ipse coram ejus, nec a prima sententia sua cadere voluit. At illi, animati in eum, seque ipsos, pro mora quam [Col. 0367D] objectionibus ipsius intendendo passi sunt, ignaviae redarguentes, virgam huc pastoralem, virgam, clamitant, pastoralem. Et arrepto brachio ejus dextro, alii renitentem trahere, alii impellere, lectoque jacentis coeperunt applicare. Rege autem ei baculum porrigente, manum contra clausit et eum suscipere nequaquam consensit. Episcopi vero digitos ejus strictim volae infixos erigere conati sunt, quo vel sic manui ejus baculus ingereretur : verum cum in hoc conatum suum aliquandiu frustra expenderent, et ipse pro sua, quam patiebatur, laesione verba dolentis ederet, tandem, indice levato, sed protinus ab eo reflexo, clausae manui ejus baculus appositus est, et episcoporum manibus cum eadem manu compressus atque retentus. [Col. 0368A] Acclamante autem multitudine, vivat episcopus, vivant episcopi cum clero, sublimi voce hymnum Te Deum laudamus decantare coepere, electumque portaverunt pontificem potius quam duxerunt in vicinam Ecclesiam; ipso modis quibus poterat resistente, atque dicente : Nihil est quod facitis, nihil est quod facitis. Gestis vero quae in tali causa geri in Ecclesia mos est, revertitur Anselmus ad regem, dicens illi : Dico tibi, domine rex, quia ex hac tua infirmitate non morieris ac pro hoc volo noveris quam bene corrigere poteris quod de me nunc actum est, quia nec concessi nec concedo, ut ratum sit. His dictis, reflexo gressu, discessit ab eo. Deducentibus autem eum episcopis, cum tota regni nobilitate, cubiculo excessit. Conversusque [Col. 0368B] ad eos, in haec verba sciscitatus est : Intelligitis quid molimini? Indomitum taurum, et vetulam ac debilem ovem in aratro conjungere, sub uno jugo, disponitis. Et quid inde proveniet? Indomabilis utique feritas tauri, sic ovem lanae et lactis et agnorum fertilem per spinas et tribulos hac et illac raptam, si jugo se non excusserit, dilacerabit, ut nec ipsa sibi nec alicui, dum nihil horum ministrare valebit, utilis existat. Quid ita? Inconsiderate ovem tauro copulastis. Aratrum Ecclesiam perpendite, juxta Apostolum dicentem : Dei agricultura, Dei aedificatio estis (I Cor. III, 9). Hoc aratrum in Anglia duo boves caeteris praecellentes regendo trahunt, et trahendo regunt, rex videlicet et archiepiscopus Cantuariensis. Iste saeculari justitia et imperio; [Col. 0368C] ille divina doctrina et magisterio. Horum boum unus, scilicet Lanfrancus archiepiscopus mortuus est; et alius ferocitatem indomabilis tauri obtinens jam invenituraratro praelatus, et vos loco mortuibovis me vetulam ac debilem ovem cum indomito tauro conjungere vultis? Quae dico, satis intelligitis, et ea re quid cui velitis associare vellem consideraretis, considerantes ab incoepto desisteretis. Quod si non desistitis, en praedico vobis quia me, de quo lanam et lac verbi Dei, et agnos in servitium ejus, nonnulli possent habere (extra quam modo putetis) regia feritas diversis a se fatigatum injuriis opprimet, et gaudium, quod nunc de me quasi pro relevationis vestrae spe vos tenet multos (cum nihil consueti consilii aut sperati auxilii per me habere potuerint) [Col. 0368D] versum in moestitiam dolentes efficiet. Eoque proficietis ut Ecclesiam quam relevare a viduitate, tantopere satagitis, relabi in viduitatem etiam vivente pastore suo, quod pejus est, quandoque cernatis. Et haec mala, quibus imputabuntur, nisi vobis qui tam inconsiderate regis feritatem et meam imbecillitatem conjunxistis? Cum igitur, me oppresso, nullus ex vobis fuerit, qui ei in aliquo audeat obviare, vos quoque procul dubio pro libitu suo non dubitabit undique conculcare. Haec dicens, ac erumpentibus lacrymis dolorem cordis simulare non valens, ad hospitium suum, dimissa curia, vadit.

Acta sunt haec anno Incarnationis Dominicae millesimo [Col. 0369A] nonagesimo tertio, pridie Nonas Martii, prima Dominica Quadragesimae [a 1Kb] . Praecepit itaque rex ut sine dilatione ac diminutione investiretur de omnibus ad archiepiscopatum pertinentibus intus et extra, atque ut civitas Cantuaria quam Lanfrancus suo tempore in beneficio a rege tenebat, et abbatia sancti Albani [b 1Kb] quam non solum Lanfrancus sed et antecessores ejus habuisse noscuntur, in [c 1Kb] alodium [(19) 26Kb] Ecclesiae Christi Cantuariensis pro redemptione animae suae, perpetuo jure, transirent.

Anselmus autem post haec in villis ad archiepicopatum pertinentibus ex praecepto regis morabatur, conversante secum ac victui suo exinde necessaria quaeque procurante venerabili Gundulpho Roffensi episcopo. [d 1Kb]
[Col. 0369B]

Interea missi sunt a rege nuntii cum litteris in Northmanniam ad comitem, ad pontificem Rothomagensem, ad monachos Beccenses, quatenus his quae in Anglia de abbate Beccensi gesta fuerant, singuli quantum sua intererat assensum praeberent. Sed quid? Plurima in hunc modum acta nihil apud eos profecerunt. Tandem tamen importuna ratione ac rationabili importunitate, Deo disponente, devicti, quae de Anselmo coepta erant, perfici concesserunt, et ne onus impositum subterfugeret, ei per obedientiam injunxerunt. Unde et litterae a singulis singulae scriptae sunt [e 1Kb] , quae in uno eodemque concordantes per nuntios Anselmo et regi sunt transmissae, de quibus omnibus, unas huic opusculo inseram quatenus in ipsis et aliarum sensus eluceat. Sint igitur [Col. 0369C] hae : Frater Guilielmus archiepiscopus suo Domino et amico Anselmo, Dei benedictionem et nostram. De his quae de vobis a me rex quaesivit, et de quibus ipse mihi scripsistis, sicuti de tanta re decuit hucusque diu multumque pertractavi, et amicorum meorum ac vestros, super hoc, consilium quaesivi. Qui utrinque voluissent, si possibile fuisset, et vestram semper, ut olim, habere praesentiam, et non facere unde offenderent divinam voluntatem. Sed quia ad hoc res venit ut utrumque impleri nequeat, sicut dignum est, divinam voluntatem nostrae praeponimus, et nostram voluntatem divinae subjicimus atque ex parte Dei et sancti Petri, omniumque amicorum meorum ac vestrorum qui secundum Deum vos diligunt jubeo, ut pastoralem curam Cantuariensis Ecclesiae [Col. 0369D] et ecclesiastico more benedictionem episcopalem suscipiatis, oviumque vestrarum vobis, ut credimus, divinitus commissarum saluti deinceps invigiletis. Valete, viscera mea.
[Col. 0370A]

Istae litterae cum aliis Anselmo directis prius ipsi quam regi suae sunt allatae. Inter haec, juxta quod Anselmus praedixerat, rex ab infirmitate convaluit. Mox igitur cuncta quae infirmus statuerat boni, dissolvit, et irrita esse praecepit. Captivi nempe, qui nondum fuerant dimissi, jussit ut arctius solito custodirentur; dimissi, si capi possent. recluderentur; antiqua jamque donata debita in integrum exigerentur; placita et offensiones in pristinum statum revocarentur; illorumque judicio, qui justitiam subvertere magis quam tueri defendereve curabant, tractarentur et examinarentur, ad miserorum utique oppressionem et pecuniae direptionem potius quam ad alicujus peccati correctionem. Orta est ergo tam vasta miseria miseraque vastatio per totum regnum, [Col. 0370B] ut qui illius recordatur parem se ei ante hanc vidisse in Anglia, sicut aestimo, non recordetur. Siquidem omne malum quod rex fecerat, priusquam fuerat infirmatus, bonum visum est, comparatione malorum quae fecit ubi est sanitati redonatus. Quae si qui scire velint de quo fonte manaverint, ex eo perpendere possunt quod ipse praedicto Roffensi episcopo, cum illum, recuperata sanitate familiari affatu moneret, ut se amplius circumspecte secundum Deum in omnibus haberet, respondit : Scias, o episcope, quod per sanctum vultum de Luca, nunquam me Deus bonum habebit pro malo quod mihi intulerit. Haec de rege ad praesens succincte memorasse sufficiat, jamque ad destinatum narrandi ordinem sermo recurrat. Cum igitur Anselmus, secundum [Col. 0370C] quod praelibavimus, litteras a Northmannia destinatas suscepisset, et rex de Dofris a colloquio Roberti comitis Flandriae Rovecestram, ubi tunc ipse Anselmus erat, venisset, in secretum locum Anselmus regem tulit, eumque taliter allocutus est : In utroque dubius pendet adhuc, domine mi rex, animus meus, utrum videlicet acquiescam pontificatum suscipere, annon. Verum si me ad susceptionem illius ratio perduxerit, volo brevi praenoscas quid velim facias. Volo equidem ut omnes terras quas Ecclesia Cantuariensis, ad quam regendam electus sum, tempore beatae memoriae Lanfranci archiepiscopi tenebat, sine omni placito et controversia ipsi Ecclesiae restituas, et de aliis terris quas eadem Ecclesia ante suum tempus habebat, sed [Col. 0370D] perditas nondum recuperavit, mihi rectitudinem judiciumque consentias. Ad haec volo ut in iis quae ad Deum et Christianitatem pertinent, te meo prae caeteris consilio credas, ac sicut ego te volo terrenum [Col. 0371A] habere dominum et defensorem, ita et tu me spiritualem habeas patrem et animae et animae tuae provisorem. De Romano quoque pontifice Urbano quem pro apostolico hucusque non recepisti, et ego jam recepi atque recipio, eique debitam obedientiam et subjectionem exhibere volo, cautum te facio ne quod scandalum inde oriatur in futuro. De his, quaeso, tuae voluntatis sententiam edicito, ut, ea cognita, certior fiam quo me vertam. Rex itaque, vocato ad se Willhelmo [a 1Kb] Dunelmensi episcopo, et Roberto comite de Mellento, jussit ut ei praesentibus, quae dixerat, iteraret. Fecit imperata, et rex sibi per consilium ita respondit : Terras de quibus Ecclesia saisita [b 1Kb] quidem fuerat sub Lanfranco omnes eo quo tunc erant tibi modo restituam, sed de illis [Col. 0371B] quas sub ipso non habebat, praesenti nullam tecum conventionem instituo. Verumtamen, de his et aliis, credam tibi sicut debeo. Finierat rex in istis et ab invicem discesserunt.

Deinde, paucis diebus interpositis, rex ipse consensum quem a Northmannis super Anselmo, juxta quod praefati sumus, expetierat, per epistolas accepit. Et veniens in villam suam quae Windlesora [c 1Kb] vocatur, Anselmum per se suosque convenit, quatenus et secundum totius regni de eo factam electionem pontifex fieri ultra non negaret, et terras Ecclesiae quas ipse rex, defuncto Lanfranco, suis dederat pro statuto servitio, illis ipsis haereditario jure tenendas, causa sui amoris, condonaret. Sed Anselmus nolens Ecclesiam, quam necdum re aliqua investierat, exspoliare, [Col. 0371C] terras, ut petebatur, nullo voluit pacto concedere, et ob hoc, orto inter eum et regem discidio, quod primum quoque de pontificatu ejus agebatur, indefinitum remansit. Unde Anselmus oppido laetatus est, sperans se hac occasione a praelationis onere per Dei gratiam exonerandum. Jam enim cum virga pastorali curam quam super Beccum abbas susceperat, pro descripta superius absolutione, ipsi Becco restituerat. Et nunc eo quod terras Ecclesiae injuria dare nolebat, episcopalis officii onus sese laetus evasisse videbat. Verum cum decurso non exiguo tempore clamorem omnium, de Ecclesiarum destructione conquerentium, rex amplius ferre nequiret, virum ad se Wintoniae, adunato ibi conventu [Col. 0371D] nobilium, venire fecit ac multis bonis et Ecclesiae [Col. 0372A] Dei profuturis promissionibus illectum, primatum Ecclesiae Anglorum suscipere suasit atque persuasit. Ille igitur more et exemplo praedecessoris sui inductus, pro usu terrae, homo regis factus est, et sicut Lanfrancus suo tempore fuerat, de toto archiepiscopatu saisiri jussus est.

Venit posthaec Cantuariam VII Kalend. Octobris atque immensa monachorum, clericorum totiusque plebis alacritate susceptus ad regendam Ecclesiam Dei locum pontificis magno deductus honore conscendit. Eodem die venit Cantuariam a rege missus quidam nomine Ranulphus [d 1Kb] , regiae voluntatis maximus exsecutor, qui, spreta consideratione pietatis ac modestiae, placitum contra eum ipsa die instituit; [Col. 0372B] et ferus ac tumens, tantum Ecclesiae gaudium conturbare non timuit. Quae res cunctorum animos graviter vulneravit, conquerentium ac nimis indigne ferentium tanto viro tantam injuriam fieri, ut nec primum quidem suae dignitatis diem permitteretur in pace transigere. Quorum indignationi hoc quoque non parum doloris adjiciebat, quod negotium unde agebatur ad jura Ecclesiae pertinebat, nec in aliquo regalis judicii definitionem respiciebat. Igitur eo tempore nimis atroci plaga percussi sunt homines ipsius Ecclesiae. Unde Anselmus vehementissime dolens, sed regi contraire non valens, ex praesentibus futura conjecit; et quia multas in pontificatu angustias foret passurus, intellexit atque praedixit. Accedens itaque ad novum sibique insolitum genus serviendi [Col. 0372C] Deo, juxta Salomonem, stabat in timore, et praeparabat animam suam ad tentationem, sciens omnes pie volentes in Christo vivere tribulationem necessario pati oportere.

Instante vero tempore suae consecrationis, venit ex more Thomas [e 1Kb] archiepiscopus Eboracensis, et omnes episcopi Angliae, Cantuariam, eumque debita veneratione ibi pontificem consecravere pridie nonas Decembris. Duo tamen episcopi, Vigornensis [f 1Kb] videlicet et Exoniensis [g 1Kb] , infirmitati detenti, huic consecrationi interesse non valuerunt. Sed nuntiis apicibusque directis, absentiam suam coepiscoporum suorum praesentiae hac in causa praesentem et consentaneam fore denuntiaverunt. Verum cum ante [Col. 0372D] ordinandi pontificis examinationem Walchelinus [h 1Kb] [Col. 0373A] Wentanus episcopus, rogatu Mauritii [a 1Kb] episcopi Lundoniensis cujus hoc officium est, ecclesiastico more electionem scriptam legeret, mox in primo versu Thomas Eboracensis graviter offensus eam non jure factam conquestus est. Nam cum diceretur. : Fratres et coepiscopi mei, vestrae fraternitati est cognitum quantum temporis est ex quo, accidentibus variis eventibus, haec Dorobernensis Ecclesia totius Britanniae metropolitana suo sit viduata pastore, subintulit dicens : Totius Britanniae metropolitana? Si totius Britanniae metropolitana, Ecclesia Eboracensis quae metropolitana esse scitur, metropolitana non est. Et quidem Ecclesiam Cantuariensem primatem totius Britanniae esse scimus, non metropolitanam. Quod auditum ratione subnixum [Col. 0373B] esse, quod dicebat intellectum est. Tunc statim scriptura ipsa mutata est, et pro totius Britanniae metropolitana, totius Britanniae primas scriptum est, et omnis controversia conquievit. Itaque sacravit eum ut totius Britanniae primatem. Cum igitur inter sacrandum, pro ritu Ecclesiae, textus Evangelii super eum ab episcopis apertus, tentus et peracta consecratione fuisset inspectus, haec in summitate paginae sententia reperta est : Vocavit multos, et misit servum suum hora coenae dicere invitatis ut venirent, quia jam parata sunt omnia; et coeperunt simul omnes excusare. Deinde jam consummato ordinationis suae die octavo, Cantuariam egrediens ad curiam regis pro imminente Nativitate Domini vadit. Quo perveniens, hilariter a rege totaque regni [Col. 0373C] nobilitate suscipitur.

Ea tempestate rex Northmanniam fratri suo Roberto toto conamine auferre laborans, multam et immensam undecunque collectam pecuniam in hoc expendebat, adeo ut nonnullas etiam difficultates pateretur, quas regiam pati excellentiam incedens videbatur. Suasus igitur ab amicis suis novus pontifex, quingentas argenti libras regi obtulit, sperans et pollicentibus credens sese pro hoc ejus deinceps gratiam firmiter adepturum, et quae Dei sunt intendere volentem fautorem in cunctis habiturum, necne rebus ecclesiasticis intus et extra pacem tuitionemque illius contra omnes aemulos acquisiturum. Rex ergo tali oblatione audita, bene rem quidem laudando respondit; sed quidam malignae mentis homines regem, [Col. 0373D] ut fieri solet, ad hoc perduxerunt quatenus oblatam pecuniam spernendo recipere non acquiesceret.

Tu, inquiunt, eum prae caeteris Angliae principibus honorasti, ditasti, exaltasti; et nunc cum tua necessitate considerata duo millia, vel certe, ut levissime dicatur, mille libras pro agendis munificentiae tuae gratiis tibi dare deberet, quingentas (pro pudor!) offert. Sed paululum sustine, faciemque tuam super eo commuta, et videbis quod consueto [Col. 0374A] aliorum ductus terrore, ovans ad tuam benignita tem recuperandam quingentis quas offert totidem libras adjiciet. Siquidem hunc ipse rex morem erga cunctos quibus dominatur, habebat, ut cum quis eorum aliquid ei pecuniarum etiam solius gratiae obtentu offerebat, oblatum, nisi quantitas rei voto illius concurreret, sperneret. Nec offerentem in suam ulterius amicitiam admittebat, si ad determinationem suam oblatum munus non augeret. Opinati sunt ergo illi maligni Anselmum quoque hoc more terrendum atque ad explendam regis voluntatem aucta pecunia illico promovendum. Verum mentita est iniquitas sibi (Psal. XXVI, 12). Itaque mandatur illi regem oblatam pecuniam refutare, et miratus est. Aditoque rege, sciscitatus est utrum ab eo tale [Col. 0374B] mandatum processerit, annon. Audit vere processisse, et statim postulans ait : Ne, mi domine, precor, hoc facias ut quod inpraesentiarum offero suscipere abnuas. Licet enim primum sit, non tamen extremum archiepiscopi tui donum erit. Et fateor, utilius tibi est, et honestius a me pauca cum amica libertate, et saepe suscipere, quam violenta exactione mihi multa simul sub servili conditione auferre. Amica nempe libertate me et omnia mea ad utilitatem tuam habere poteris, servili autem conditione nec me nec mea habebis. Ad quae, iratus rex : Sint, inquit, cum jurgio tua tibi, sufficient mea mihi. Vade. Surrexit ergo et exiit reputans apud se, forte non sine praemonitione, primo ad sedem suam introitus Dei evangelium lectum fuisse : [Col. 0374C] Nemo potest duobus dominis servire (Matth. VI, 24). Et alacrior in ipsum reversus : Benedictus sit, ait, omnipotens Deus, qui me sua misericordia immunem servavit ab omni infamia. Si enim haec quae obtuli rex gratiose suscepisset, profecto a malignis hominibus, qui exundant, jam ante pro episcopatu promissa, et nunc sub callida oblatione reddita fuisset putatum. Sed modo quid agam? Praesignatum utique munus pro redemptione animae suae pauperibus Christi dabo, non illi; et quo ei suam gratiam infundat, meque ab omni malo defendat, devotus orabo. Quaesita dehinc per internuntios, sed quia pecuniam duplicare noluit, minime acquisita gratia ejus, a curia, festivitate finita, recessit sollicitus [Col. 0374D] agens oblato munere, ut proposuerat, Christi pauperes recreare.

Veniens autem in villam suam, quae Herga [al. Berga] vocatur, dedicavit illic ecclesiam quam Lanfrancus quidem fabricaverat, sed morte praeventus sacrare nequiverat. Inter quam dedicationem venerunt illuc duo canonici de Sancto Paulo ab episcopo Londoniae missi, litteras ex parte episcopi deferentes, in quibus ut ipsam dedicationem, donec simul inde loquerentur, differret, deprecatus est. Dicebat [Col. 0375A] onim ipsam ecclesiam in sua parochia esse, et ob hoc, licet in terra archiepiscopi fuerit, dedicationem illius ad se pertinere. Audiens hoc Anselmus et antecessorum suorum antiquam consuetudinem sciens, ratus est ab ipso ministerio pro hominum precibus non cessandum, nec fecit. Si quidem mos et consuetudo archiepiscoporum Cantuariensium ab antiquo fuit et est, ut in terris suis ubicunque per Angliam sint, nullus episcoporum praeter se jus aliquod habeat, sed humana simul et divina omnia velut in propria dioecesi in sua dispositione consistant. Anselmus tamen nulli quidquam injuriarum, quasi libera utens potestate, facere volens, diligenti postmodum inquisitione consuetudinis hujus certitudinem studuit investigare quatenus si eam ratam non [Col. 0375B] fuisse constaret, amodo ab ea temperaret, Supererat adhuc beatae memoriae Volstanus episcopus unus et solus de antiquis Anglorum Patribus, vir in omni religione conspicuus, et antiquarum Angliae consuetudinum scientia apprime eruditus. Hunc Anselmus de negotio consuluit, et quo simplicem sibi veritatem innotesceret, postulavit. Quo ille suscepto, scripsit illi haec :

Reverendissimo ac beatissimo vitae sanctitate et summae sedis dignitate praelato, ANSELMO archiepiscopo, WOLSOTANUS servorum Dei minimus, Wigorniensis Ecclesiae episcopus merito indignus, orationum obsequia, fideliaque ex charitate servitia.
[Col. 0375C]

Novit prudentia vestra quotidianos labores et oppressiones sanctae Ecclesiae, malignis eam opprimentibus et ipsis quos oportuerat eam tueri, auctoribus existentibus. Ad hos repellendos, et contra tales sanctam Ecclesiam defendere, sanctitas vestra locata est in summa arce. Ne igitur dubitet, non eam saecularis potentiae timor humiliet, non favor inclinet, sed fortiter incipiat, incepta cum Dei adjutorio perficiat; insurgentibus obsistat, opprimentes reprimat, sanctamque matrem nostram contra tales defendat. De his autem unde nobis dignitas vestra scribere et nostrae parvitatis consilium est dignata quaerere, quantum recordari possumus, dicere non omittimus. Hanc denique unde consuluit causam ventilari nunquam audivimus, quia nullus aliquando [Col. 0375D] exstitit qui hanc Cantuariensi archiepiscopo potestatem adimere vellet, et ne dedicationem propriarum duntaxat Ecclesiarum publice faceret, defenderet. Exstant quippe et in nostra dioecesi altaria, et quaedam etiam Ecclesiae in his scilicet villis quas Stigandus [a 1Kb] , vestrae excellentiae praedecessor, haud tamen jure ecclesiasticae haereditatis, sed ex dono possederat saecularis potestatis, ab ipso dedicata nostris et antecessoris nostri temporibus, nobis inconsultis, nec antea nec postea inde calumniantibus, utpote [Col. 0376A] hanc spiritualem potestatem ejusdem metropolitani episcopi esse scientibus. Judicium tamen hinc agitatum, aut hoc ex jure sibi judicatum aliquando minime audivimus, sed quod in nostra dioecesi eum fecisse libere agnovimus, in aliorum etiam facere posse credimus. Ecce quantum inde reminisci aut scire potuimus prudentiae vestrae intimavimus, jam quid faciendum sit ipsa consideret. Valeat paternitas vestra, et oret pro nobis.

Roboratus igitur Anselmus ex istis, atque ex multis aliorum, quos longum est enumerare, testimoniis, secure deinceps suorum morem antecessorum aemulabatur, non solum ecclesias inconsultis episcopis sacrans, sed et quaeque divina officia in cunctis terris suis per se suosve dispensans.
[Col. 0376B]

Evolutis dehinc aliquantis diebus, ex praecepto regis omnes fere episcopi, una cum principibus Angliae ad Hastinges [b 1Kb] convenerunt, ipsum regem in Northmanniam transfretaturum sua benedictione et concursu prosecuti. Venit et Pater Anselmus, suis quam maxime orationibus per marina pericula regem protegendo ducturus. Morati vero sunt ibi rex et principes plus uno mense, vento transitum regi prohibente. In qua mora Anselmus sacravit, in ecclesia sanctae Dei genitricis Mariae quae est in ipso castello, Robertum [c 1Kb] ad regimen Ecclesiae Lincolniensis, ministrantibus sibi in hoc officio septem de suffraganeis episcopis suis [d 1Kb] . De qua tamen consecratione quidam de episcopis atque principibus [Col. 0376C] conati sunt contra Anselmum scandalum movere, intendentes ad hoc ut eumdem episcopum absolute absque debita professione consecraret. Quod nullo jure fulti ea solummodo re sunt aggressi, quia putabant se animo regis aliquid ex conturbatione Anselmi unde laetaretur inferre, scientes eum pro suprascripta causa adversus ipsum non parum esse turbatum. Sed Anselmus ex his nihil rancoris mente concipiens, placito vultu nulla ratione assensum eis praebere, nec episcopum, nisi primo suscepta professione ab eo de subjectione et obedientia sua, sacrare voluit. Rex quoque, ubi quid episcopi moliebantur audivit, asseruit se nullo pacto consensurum ut pro inimicitia quam contra archiepiscopum habebat, matri suae Ecclesiae Cantuariensi de sua [Col. 0376D] dignitate quid quivis detraheret.

Eo tempore curialis juventus ferme tota crines suos juvencularum more nutriebat; et quotidie pexa, ac irreligiosis nutibus circumspectans, delicatis vestigiis, tenero incessu, obambulare solita erat. De quibus cum in capite jejunii sermonem in populo ad missam suam et ad cineres confluente idem Pater habuisset, copiosam turbam ex illis in poenitentiam egit, et attonsis crinibus, in virilem formam redegit. Illos autem quos ab hac ignominia revocare nequivit, [Col. 0377A] e cinerum susceptione, et a suae absolutionis benedictione suspendit. Erat autem in his et hujusmodi prudenter ac libere agens. Necne solius justitiae respectum prae oculis in omnibus habens, qualiter ad Dei servitium justitiamque colendam regem provocaret studiosius intendit.

Die igitur quadam ad eum ex more ivit, et juxta illum sedens, eum his verbis alloqui coepit : Mare te, domine mi rex, transiturum et Northmanniam tuae ditioni subjugaturum disposuisti. Verum quo haec et alia quae desideras tibi prospere cedant; obsecro primum fer opem et consilium qualiter in hoc regno tuo Christianitas, quae jam fere tota in multis periit, in statum suum redigi possit. Respondit : Quam opem, quod consilium? Jube, ait, si [Col. 0377B] placet, concilia ex antiquo usu renovari, quae perperam acta sunt in medium revocari, revocata examinari, examinata redargui, redarguta sedari. Generale nempe concilium episcoporum, ex quo rex factus fuisti, non fuit in Anglia celebratum, nec retroactis pluribus annis [a 1Kb] . Quapropter multa crimina erupuerunt, et nullo qui ea recideret existente in nimium robur per pravam consuetudinem excreverunt. At ille : Cum, inquit, mihi visum fuerit de his agam, non ad tuam sed ad meam voluntatem. Sed in hoc aliud tempus expendetur. Et adjecit subsannans : Tu vero in concilio unde loqueris? Tunc ille : Nefandissimum Sodomae scelus, ut illicita consanguineorum connubia, et alia multa rerum detestandarum facinorosa negotia taceam, [Col. 0377C] scelus, inquam, Sodomae noviter in hac terra divulgatum jam plurimum pullulavit, multosque sua immanitate foedavit. Cui, fateor, nisi districtius a te prodiens sententia judicii, et ecclesiasticae vigor disciplinae celerius obviet, tota terra non multo post Sodoma fiet. Sed conemur una, quaeso, tu regia potestate et ego pontificali auctoritate quatenus tale quid inde statuatur, quod cum per totum fuerit regnum divulgatum, solo etiam auditu quicunque illius fautor est, paveat et deprimatur. Non sederunt haec animo principis, et paucis ita respondit : Et in hac re quid fieret pro te? Si non, inquit Anselmus, pro me, spero fieret pro Deo, et te. Sufficit, dixit, nolo inde ultra loquaris. Tacuit ille, sed mox verba sua vertit ad alia dicens : Est et aliud [Col. 0377D] cui tuam industriam intendere vellem, et intendendo consilii tui manum extendere. Abbatiae quamplures sunt in hac terra suis pastoribus destitutae. Quamobrem monachi, relicto ordine suo, per luxus saeculi vadunt, et sine confessione de hac vita exeunt. Unde consulo, precor, moneo, quatenus tanta re diligenter inspecta, secundum voluntatem Dei, abbates illis instituas, ne in destructione monasterium et perditione monachorum tibi, quod absit, damnationem acquiras. Non potuit amplius spiritum [Col. 0378A] suum rex cohibere, sed oppido turbatus, cum iracundia dixit : Quid ad te? Nunquid abbatiae non sunt meae? Hem, tu quod vis agis de villis tuis; et ego non agam quod volo de abbatiis meis? Ait : Tuae quidem sunt ut illas quasi advocatus defendas atque custodias, non tuae autem ut invadas aut devastes. Dei scimus eas esse, ut sui ministri inde vivant, non quo expeditiones et bella tua inde fiant. Denique villas et quamplures redditus habes, unde pleniter administrare tua potes. Ecclesiis, si placet, sua dimitte. Pro certo, inquit, noveris mihi valde contraria esse quae dicis. Nec enim antecessor tuus auderet ullatenus patri meo talia dicere : et nihil faciam pro te. Intellexit ergo Anselmus se verba in ventum proferre; et surgens abiit.
[Col. 0378B]

Reputans autem in hujusmodi responsis nonnihil pristinam iram operari, et considerans offenso principis animo nequaquam posse pacem rebus dari; quo et rebus consuleret et liberius, favente sibi regali providentia, Deo fructificaret, humili per episcopos prece regem deprecatus est, ut in amicitiam sui sese gratis admitteret. Quod si, ait, facere non vult, cur nolit edicat; et si offendi, satisfacere paratus sum. Relata sunt ista ad regem, et respondit : De nulla re illum inculpo, nec tamen ei gratiam meam, quia non audio quare, indulgere volo. Quod cum episcopi viro retulissent, percunctatus est quidnam illud esset quod, quia non audiebat, preces suas exaudire nolebat. Mysterium hoc, inquiunt, planum est. Nam si pacem ejus vis habere, necessario [Col. 0378C] te oportet ei de pecunia tua copiose praebere. Jam nuper obtulisti ei quingentas libras; sed quoniam parum sibi visum est, noluit illas recipere. Nunc si vis nostro consilio credere, et quod in simili negotio facimus te quoque facere suademus : ipsas ei quingentas libras ad praesens da, et tantumdem pecuniae quam ab hominibus tuis accipies illi promitte; et confidimus quod et tibi amicitiam suam restituet, et tuam ut voles pacem habere permittet. Aliam qua exeas viam non videmus; nec nos pari angustia clausi aliam exeundi habemus. At ille continuo intelligens qui consilii hujus effectus praetenderet, ait : Absit hic exitus a me! Nam cum ipse mihi juxta quod dicitis, nullam alicujus offensae [Col. 0378D] calumniam imponat, et tamen tantum iratus est mihi ut nonnisi mille libris argenti pacari queat : forte si nunc novus episcopus hac eum donatione pacarem, ex ipso usu alia vice similiter irasceretur, ut pari voto pacaretur. Amplius : Homines mei, post obitum venerabilis memoriae Lanfranci antecessoris mei, depraedati sunt et spoliati, et ego cum hucusque nihil eis unde revestiri possint contulerim, jam eos nudos spoliarem, imo spoliatos excoriarem? Absit! Nihilo quoque minus hoc absit a me, amorem domini mei facto ostendere venalem esse Fidem ei [Col. 0379A] debeo et honorem, et ego illi hoc dedecus facerem, scilicet gratiam suam quasi equum vel asinum vilibus nummulis emerem? Emptum denique amorem ejus utique tanti pendere postea quantum pretium pro eo datum aestimarem. Sed longe sit a me sublimitatem tantae rei humili pretio comparare. Magis autem satagite, quo gratis et honeste me sicut archiepiscopum Cantuariensem et Patrem suum spiritualem diligat, et ego ex mea parte dabo operam ut me et mea ad servitium et voluntatem ejus juxta quod debebo exhibeam. Dixerunt : Scimus quod saltem oblatas ei quingentas libras non negabis. Respondit : Nec ipsas utique illi amplius dabo, quia cum eas sibi offerrem suscipere noluit, et jam plurimam partem earum ut promisi pauperibus [Col. 0379B] dedi. Nuntiata sunt ista regi, et jussit haec ei contra referri : Heri magno, et hodie illum majori odio habeo, et sciat revera quod cras et deinceps acriori et acerbiori odio semper habebo. Pro Patre vero vel archiepiscopo nequaquam illum ultra tenebo, sed benedictiones et orationes ejus exsecrans penitus respuo. Eat quo vult, nec me transfretaturum pro danda benedictione diutius exspectet. Festinantius igitur a curia discessimus, et ipsum voluntati suae reliquimus. Et ipse quidem in Northmanniam transiit, expensaque immensa pecunia eam sibi nullatenus subigere potuit. Infecto itaque negotio in Angliam reversus est.

Quem consistentem in quadam villa, quae tribus milliaris a Sceftesberia distans Ilingheham vocatur, [Col. 0379C] Anselmus adiit, eique suam voluntatem in hoc esse innotuit, ut Romanum pontificem pro pallii sui petitione adiret. Ad quod rex: A quo, inquit, papa illud requirere cupis? Erant quippe illo tempore duo [a 1Kb] , ut in Anglia ferebatur, qui dicebantur Romani pontifices a se invicem discordantes, et Ecclesiam Dei inter se divisam post se trahentes : Urbanus videlicet, qui primo vocatus Odo fuerat episcopus Ostiensis; et Clemens, qui Wibertus appellatus fuerat, archiepiscopus Ravennas. Quae res ut de aliis mundi partibus sileam, per plures annos Ecclesiam Angliae in tantum occupavit, ut ex quo venerandae memoriae Gregorius, qui antea vocabatur Hildebrandus, defunctus fuit; nulli, loco papae, usque ad hoc [Col. 0379D] tempus subdi vel obedire voluit. Sed Urbano jamdudum pro vicario beati Petri ab Italia Galliaque recepto, Anselmus etiam utpote abbas de Northmannia eum pro papa receperat, et sicut vir nominatissimus, nec non auctoritate plenus ejus litteras susceperat, eique velut summo sanctae Ecclesiae pastori suas direxerat. Requisitus ergo a rege a quo papa usum pallii petere voluisset, respondit : Ab Urbano. [Col. 0380A] Quo rex audito, dixit illum pro apostolico se nondum accepisse, nec suae vel paternae consuetudinis eatenus exstitisse, ut praeter suam licentiam aut electionem aliquis in regno Angliae papam nominaret, et quicunque sibi hujus dignitatis potestatem vellet praeripere, unum foret ac si coronam suam sibi conaretur auferre. Ad quae Anselmus admirans in medium protulit quod supra retulimus, se videlicet antequam episcopus fieri consentiret, ei apud Rovecestram dixisse quod ipse abbas Beccensis existens Urbanum pro papa susceperit, nec ab illius obedientia et subjectione quoque modo discedere voluerit. Quibus ille auditis, irae stimulis exagitatus protestatus est illum nequaquam fidem quam sibi debebat simul et apostolicae sedis obedientiam, contra [Col. 0380B] suam voluntatem, posse servare. Anselmus igitur, salva ratione sua, quam de subjectione et obedientia Romanae Ecclesiae in medium tulerat, petivit inducias ad istius rei examinationem; quatenus episcopis, abbatibus, cunctisque regni principibus una coeuntibus communi assensu definiretur utrum, salva reverentia et obedientia sedis apostolicae, posset fidem terreno regi servare, annon. Quod si probatum, inquit, fuerit utrumque fieri minime posse, fateor, malo terram tuam, donec apostolicum suscipias, exeundo devitare, quam beati Petri ejus que vicarii obedientiam vel ad horam abnegare. Dantur ergo induciae, atque ex regia sanctione ferme totius regni nobilitas quinto Idus Martii pro ventilatione istius causae in unum apud Rochingheham [Col. 0380C] coit.

Fit itaque conventus omnium Dominico die [b 1Kb] in ecclesia quae est in ipso castro sita ab hora prima, rege et suis secretius in Anselmum consilia sua studiose texentibus. Anselmus autem episcopis, abbatibus et principibus ad se a regio secreto vocatis, eos et assistentem monachorum, clericorum, laicorum numerosam multitudinem hac voce alloquitur : Fratres mei, filii Ecclesiae Dei, omnes dico qui hic congregati estis in nomine Domini, precor, intendite, et causae propter quam ventilandam adunati estis, pro viribus opem vestri consilii ferte. Quae autem ipsa causa sit, brevi qui nondum pleniter audistis, si placet, audite. Verba quaedam [Col. 0380D] orta sunt inter dominum nostrum regem et me, quae quamdam videntur dissensionem generare. Nam, cum nuper licentiam adeundi Urbanum sedis apostolicae praesulem juxta morem antecessorum meorum pro pallii mei adeptione ab eo postulassem, dixit se Urbanum ipsum pro papa necdum suscepisse, et ideo nolle me ad eum illius rei gratia properare. Quinetiam ait, si eumdem Urbanum aut [Col. 0381A] quemlibet alium sine mea electione et auctoritate in regno meo pro papa suscipis aut susceptum tenes, contra fidem quam mihi debes facis, nec in hoc me minus offendis, quam si coronam meam mihi tollere conareris. Unde scias in regno meo nullum te participium habiturum, si non apertis assertionibus probavero te omnis obedientiae subjectionem Urbano de quo agitur, pro voto meo, negaturum. Quod ego audiens, admiratus sum. Siquidem abbas eram, ut nostis, in alio regno per misericordiam Dei conversatus ad omnes sine querela. Nulla vero spe vel desiderio pontificatus, sed quibusdam rationabilibus causis, quas nullatenus omittere poteram, in hanc terram sum venire coactus. Ipso autem rege infirmato, omnes qui tunc aderatis ei ut matri suae et [Col. 0381B] vestrae scilicet Ecclesiae Cantuariensi per institutionem pontificis ante mortem suam consuleret, pro voto consuluistis. Quid dicam? Suscepto consilio, placuit illi et vobis in hoc opus eligere me. Objeci plurima, subducere me praesulatui gestiens. nec acquievistis. Professus sum inter alia me hunc de quo nunc querela ista conseritur Urbanum pro apostolico suscepisse, meque ab ejus subjectione quoad viveret vel ad horam discedere nolle; et qui ad hoc tunc temporis mihi contradiceret nemo fuit. Sed quid? Rapuistis me et coegistis onus omnium suscipere qui, corporis imbecillitate defessus, meipsum vix poteram ferre. In quo facto putabatis forsan mihi ad votum servire. Sed quantum illud desideraverim, quam gratum habuerim, quantum in illo delectatus sim, [Col. 0381C] dicere in praesenti quidem, cum nihil prosit, supervacuum aestimo. Vorum ne quis in hac re conscientiam meam nesciens scandalizetur in me : fateor verum dico quia salva reverentia voluntatis Dei maluissem illa die, si optio mihi daretur, in ardentem rogum comburendus praecipitari, quam archiepiscopatus dignitate sublimari. Attamen videns importunam voluntatem vestram, credidi me vobis et suscepi onus quod imposuistis, confisus spe auxilii vestri quod polliciti estis. Nunc ergo, ecce tempus adest quo sese causa obtulit, ut onus meum consilii vestri manu levetis. Pro cujus consilii adeptione petivi inducias ab eo die quo mihi praefata verba dicta sunt, in hunc diem; quatenus in unum conveniretis, communi consilio investigaretis, utrumnam [Col. 0381D] possim, salva fidelitate regis, servare obedientiam apostolicae sedis. Petivi, inquam, inducias et accepi, et ecce gratia Dei adestis. Omnes itaque, sed vos praecipue, fratres et coepiscopi mei, precor et moneo, quatenus istis diligenter inspectis studiosius, sicut vos decet, quo inniti queam mihi consilium detis, ita ut et contra obedientiam papae nihil agam, et fidem quam domino regi debeo non offendam. Grave siquidem mihi est vicarium beati Petri contemnendo abnegare; grave, fidem quam regi me secundum Deum servaturum promisi, violare; grave nihilominus quod dicitur, impossibile mihi fore unum horum, non violato altero, custodire. Ad haec episcopi responderunt : Consilium quod a [Col. 0382A] nobis petis, penes te est; quem prudentem in Deo ac bonitatis amatorem esse cognoscimus, et ob hoc in tam profunda re consilio nostro non eges. Verum si, remota omni alia conditione, simpliciter ad voluntatem domini nostri regis consilii tui summam transferre velles, prompta tibi voluntate, ut nobis ipsis, consuleremus. Attamen, si jubes, verba tua ipsi domino nostro referemus, et cum audierimus quid inde sentiat, dicemus tibi. Annuit ipse, et fecerunt ut dixerant. Praecepit itaque rex ut omnia in crastinum, quia dies Dominica erat, differrentur; et Anselmus ad hospitium suum, curiam mane repetiturus, reverteretur. Factum est ita. Et mane, juxta condictum, reversi sumus. Itaque Anselmus in medio procerum et conglobatae multitudinis sedens, [Col. 0382B] ita orsus est : Si juxta quod a vobis, domini fratres, hesterno die, consilium de praesenti causa petivi, vel nunc dare velletis, acciperem. At illi : Quod heri respondimus, modo respondemus : scilicet, si pure ad voluntatem domini regis consilii tui summam transferre volueris, promptum, et quod in nobis ipsis utile didicimus, a nobis consilium certum habebis. Si autem secundum Deum, quod ullatenus voluntati regis obviare possit, consilium a nobis exspectas, frustra niteris; quia in hujusmodi nunquam tibi nos adminiculari videbis. Quibus dictis conticuerunt, et capita sua quasi ad ea quae ipse illaturus erat dimiserunt. Tunc Pater Anselmus erectis in altum luminibus vivido vultu, reverenda voce ista locutus est : Cum nos qui [Col. 0382C] Christianae plebis pastores, et vos qui populorum principes vocamini, consilium mihi principi vestro nonnisi ad unius hominis voluntatem dare vultis; ego ad summum pastorem, et principem omnium, ego ad magni consilii angelum curram et in meo, imo in suo et Ecclesiae suae negotio, consilium quod sequar ab eo accipiam. Dicit beatissimo apostolorum Petro : Tu es Petrus, et super hanc petram aedificabo Ecclesiam meam; et portae inferi non praevalebunt adversus eam, et tibi dabo claves regni coelorum; et quodcunque ligaveris super terram, erit et in coelis ligatum; et quodcunque solveris super terram, solutum et in coelis (Matth. XVI, 18, 19). Communiter etiam apostolis omnibus : Qui vos audit, [Col. 0382D] me audit; et qui vos spernit, me spernit (Luc. X, 16); et qui tangit vos, sicut qui tangit pupillam oculi mei (Zach. II, 8). Haec sicut principaliter beato Petro, et in ipso caeteris apostolis dicta accipimus, ita principaliter vicario beati Petri, et per ipsum caeteris episcopis, qui vices agunt apostolorum, eadem dicta tenemus; non cuilibet imperatori, non alicui regi, non duci, non comiti. In quo tamen terrenis principibus subdi ac ministrare debeamus docet et instruit idem ipse magni consilii Angelus, dicens : Reddite quae sunt Caesaris Caesari, et quae sunt Dei Deo (Matth. XXII, 21). Haec verba, haec consilia Dei sunt. Haec approbo, haec suscipio, haec nulla ratione exibo. Quare cuncti noveritis in communi, quod in his quae Dei sunt vicario beati Petri obedientlam et [Col. 0383A] in his quae terrenae domini mei regis dignitati jure competunt et fidele consilium et auxilium pro sensus mei capacitate impendam. Finierat Pater in istis. Omnes igitur assidentes oppido turbati, cum festinatione et magno tumultu surrexerunt, turbationem suam confusis vocibus exprimentes. ut eos illum esse reum mortis una clamare putares. Conversique ad illum, cum jurgio : Scias, inquiunt, nos haec verba tua minime domino nostro tua vice portaturos Quibus dictis ad regem reversi sunt. Quia ergo nemo cui verba sua regi deferenda tuto committeret, cum Anselmo remansit; ipsemet, ad regem ingrediens, quae dixerat viva voce innotuit, illicoque reversus est. Ad quae rex vehementer iratus, cum episcopis atque principibus, [Col. 0383B] intentissime quaerere coepit quid dictis ejus objicere posset, nec invenit. Scandalizati ergo inter se, ab invicem sunt in partes divisi; et hic duo, ibi tres, illic quatuor in unum consiliabantur, studiosissime disquirentes si quo modo possent aliquod responsum contra haec componere, quod et regiam animositatem deliniret, et praelibatas sententias Dei adversa fronte non impugnaret. Solus inter haec Anselmus sedebat tantum innocentia cordis sui, et in misericordia Domini Dei fiduciam habens. Adversariis vero ejus conciliabula sua in longum protelantibus, ipse ad parietem se reclinans leni somno quiescebat. Facta itaque longa mora, redeunt episcopi cum nonnullis principibus a rege, haec viro dicentes : Vult dominus noster rex omissis aliis [Col. 0383C] verbis a te sub celeritate sententiam audire; de his videlicet quae inter illum et te dicta fuerunt apud Ilingheham, unde petisti inducias in hunc diem respondendi. Res nota est, et expositione non indiget. Verumtamen noveris totum regnum conqueri adversum te quod nostro communi domino conaris decus imperii sui coronam auferre. Quicunque enim regiae dignitatis ei consuetudines tollit, coronam simul et regnum tollit. Unum quippe sine alio decenter haberi non posse probamus. Sed recogita, rogamus te, et Urbani illius qui offenso domino rege nihil tibi prodesse, nec ipso peccato tibi quidquam valet obesse, obedientiam abjice, subjectionis jugum excute, et liber, ut archiepiscopum Cantuariensem decet, in cunctis actibus tuis voluntatem dominini [Col. 0383D] regis, et jussionem exspecta : necne quod secus egisti culpam agnosce, ac ut tibi ignoscat voto illius in quod a te inde petierit sapientis more concurre, quatenus inimici tui, qui casibus tuis nunc insultant, visa dignitatis tuae sublevatione, erubescant. Haec, inquam, haec rogamus, haec consulimus, haec tibi tuisque necessaria esse dicimus, et confirmamus. Respondit : Quae dicitis audio, sed, ut ad alia taceam, abnegare obedientiam domini papae nullatenus volo. Jam dies declinat in vesperam. Differatur, si placet, in crastinum causa ista; quo tractans mecum, respondeam quod Deus inspirare dignabitur. Suspicati ergo illum aut quid diceret ultra nescire, aut metu addictum jam statim coepto [Col. 0384A] desistere, reversi ad regem persuaserunt inducias nulla ratione dandas, sed causa recenti examinatione discussa, supremam, si suis acquiescere consiliis nollet, in eum mox judicii sententiam invehi iuberet. Erat autem quasi primus et prolocutor regis in hoc negotio Willhelmus supra nominatus Dunelmensis episcopus, homo linguae volubilitate facetus, quam pura sapientia praeditus. Hujus quoque discidii quod inter regem et Anselmum versabatur, erat auctor gravis, et incentor, regique spoponderat se facturum, ut Anselmus aut Romani pontificis funditus obedientiam abnegaret, aut archiepiscopatui, reddito baculo et annulo, abrenuntiaret. Qua sponsione fretus rex, applaudebat sibi sperans illum vel abjurato apostolico infamem remanere in regno suo. [Col. 0384B] Et ista quidem volebat propterea quod omnem auctoritatem exercendae Christianitatis illi adimere cupiebat. Nec enim regia dignitate integre se potitum suspicabatur, quandiu aliquis in tota terra, vel etiam secundum Deum, nisi per eum quidquam habere (nota dico) vel posse dicebatur. Quam cordis illius voluntatem Dunelmensis intelligens, omni ingenio satagebat si quo modo Anselmum calumniosis objectionibus fatigatum regno eliminaret, ratus, ut dicebatur, ipso discedente, se archiepiscopatus solio sublimandum. Cum igitur regi persuasisset quaesitas inducias Anselmo non esse dandas, comitatus quampluribus qui verba sua suo fulcirent testimonio, ad virum ingrediens, ait : Audivi querimoniam regis contra te. Dicit quod quantum tua [Col. 0384C] interest, eum sua dignitate spoliasti, dum Odonem episcopum Ostiensem sine sui auctoritate praecepti papam in sua Anglia facis, et sic spoliatum petis tibi inducias dare quo possis eamdem spoliationem tuis adinventionibus justam esse demonstrare. Revesti eum primo, si placet, debita imperii sui dignitate, et tunc demum de induciis age. Alioquin noveris illum sibi ipsi odium Dei omnipotentis imprecari, nosque fideles ejus imprecationi ipsius conniventes acclamare, si vel ad horam inducias dederit, quas tibi in crastinum dari precaris. Quare jam nunc evestigio ad domini nostri dicta responde, aut sententiam tuae vindicem praesumptionis dubio procul in praesenti experiere. Nec jocum existimes esse quod agitur, imo in istis magni doloris stimulis [Col. 0384D] urgemur. Nec mirum. Quod enim dominus tuus et noster in omni dominatione sua praecipuum habebat, et quo eum cunctis regibus praestare certum erat, hoc ei quantum in te est inique tollis, tollens fidem cum sacramento quod ei feceras polluis, et omnes amicos ejus magna in hoc confusione involvis. Audiens haec Anselmus patienter sustinuit, moxque ad tantae calumniae nefas ita brevi respondit : Qui propterea quod venerabilis sanctae Romanae Ecclesiae summi pontificis obedientiam abnegare nolo, vult probare me fidem et sacramentum violare quod terreno regi debeo, adsit, et in nomine Domini me paratum inveniet ei sicut debeo et ubi debeo respondere. Quibus auditis, aspicientes [Col. 0385A] sese ad invicem, nec invenientes quid ad ista referrent, ad dominum suum reversi sunt. Protinus enim intellexerunt quod prius non animadverterunt, nec ipsum advertere posse putaverunt, videlicet archiepiscopum Cantuariensem a nullo hominum, nisi a solo papa, judicari posse vel damnari; nec ab aliquo cogi pro quavis calumnia cuiquam, eo excepto, contra suum vel respondere. Ortum interea murmur est totius multitudinis pro injuria tanti viri submissa inter se voce querentis. Nemo quippe palam pro eo loqui audebat ob metum tyranni. Verumtamen miles unus de multitudine prodiens viro astitit flexis coram eo genibus, dicens : Domine Pater, rogant te per me supplices filii tui ne turbetur cor tuum ex iis quae audisti; sed memor [Col. 0385B] esto beati Job vincentis diabolum in sterquilinio, et vindicantis Adam quem ipse vicerat in paradiso. Quae verba dum Pater comi vultu accepisset, intellexit animum populi in sua secum sententia esse. Gavisi ergo exinde sumus et animaequiores effecti confidentes, juxta Scripturam, vocem populi vocem esse Dei. Quid agam? Si minas, si opprobria, si contumelias, si mendacia viro objecta singulatim describere voluero, timeo nimius judicari. Quae tamen omnia pro fidelitate apostolicae sedis aequanimiter sustinebat, et juvante Deo invicta quaeque ratione destruebat, ostendens potius in veritate sese consistere atque in cunctis quae negotii summa respiciebat Deum auctorem habere. Cum haec omnia rex agnovisset, usque ad divisionem spiritus sui [Col. 0385C] exacerbatus episcopis dixit : Quid est hoc? Nonne mihi polliciti estis quod eum omnino ad velle meum tractaretis, judicaretis, damnaretis? Cui Dunelmensis ita imprimis tepide et silenter per singula loquebatur, ut omnis humanae prudentiae inscius et expers putaretur. Et adjecit : Nox est. Jubeatur ad hospitium ire, et nos jam plene agnita ratione sua cogitabimus pro te, usque mane. Hinc ad regis praeceptum repetivimus hospitium nostrum. Mane autem reversi, sedimus in solito loco exspectantes mandatum regis. At ille cum suis omnimodo perquirebat quid in damnationem Anselmi componere posset, nec inveniebat. Requisitus Willhielmus Dunelmensis quid ipse ex condicto noctu egerit apud se, respondit : Nihil rationis posse afferri ad enervationem [Col. 0385D] rationis Anselmi, praesertim cum omnis, inquit, ratio ejus innitatur verbis Dei, et auctoritati beati Petri. Verum mihi violentia videtur opprimendus : et si regiae voluntati non vult acquiescere, ablato baculo et annulo, de regno pellendus. Non placuerunt haec verba principibus. Et ait rex : Quid placet, si haec non placent? Dum vivo, parem mihi in regno meo utique sustinere nolo. Et si sciebatis eum tanto in causa sua robore fultum, quare permisistis me incipere placitum istud contra eum? Ite, Ite, consiliamini; quia per vultum Dei si vos illum ad voluntatem meam non damnaveritis, ego damnabo vos. Ad quae Robertus quidam ipsi regi valde familiaris ita respondit : De consiliis nostris quid [Col. 0386A] dicam, fateor, nescio. Nam cum omni studio per totum diem inter nos illa conferimus, et quatenus aliquo modo sibi cohaereant conferendo conferimus, ipse nihil mali econtra cogitans dormit, et prolata coram eo statim uno labiorum suorum pulsu quasi telas araneae rumpit. Et vos, episcopi mei, quid dicitis? Dixerunt : Dolemus quod animo tuo, domine, satisfacere non valemus. Primas est non modo istius regni, sed et Scotiae et Hiberniae, necne adjacentium insularum, nosque suffraganei ejus. Unde patet nos rationabiliter eum judicare vel damnare nullatenus posse, etiamsi aliqua culpa in eo, quae modo non valet, posset ostendi. Ait : Quid igitur restat? Si eum judicare non potestis, nonne saltem omnis obedientiae fidem ac fraternae societatis amicitiam [Col. 0386B] ei abnegare potestis? Hoc quidem, inquiunt, quoniam jubes facere possumus. Properate igitur, et quod dicitis citius facite, ut cum viderit se a cunctis despectum et desolatum, verecundetur, et ingemiscat se Urbanum me domino suo contempto secutum. Et quo ista securius faciatis, en ego priimum in imperio meo penitus ei omnem securitatem et fiduciam mei tollo, ac deinceps in illo vel de illo nulla in causa confidere, vel eum pro archiepiscopo aut patre spirituali tenere volo. Actis ex hinc pluribus ac diversis contra virum machinationibus, quae ab incepta sui propositi norma eum avellerent, nec in aliquo proficientibus, tandem sociatis sibi abbatibus, episcopi retulerunt Patri quod dixerat rex, suam pro voto illius abnegationem quam praelibavimus [Col. 0386C] ingerentes. Quibus ille respondens, ait : Quae dicitis audio. Sed cum propterea quod me ad beati Petri principis apostolorum subjectionem et fidelitatem teneo. Mihi omnem subjectionem, fidem et amicitiam, quam primati vestro et patri spirituali debetis, abnegatis, non recte proceditis. Absit tamen a me similem vobis vicem rependere. Verum fraternam paternamque vobis charitatem exhibens nitar, si pati non refugitis, vos ut fratres ac filios sanctae matris Ecclesiae Cantuariensis, ab hoc in quo lapsi estis trepido errore convertere, et per potestatem mihi a Domino datam ad viam rectitudinis revocare. Regi autem qui mihi omnem in regno suo securitatem adimit, meque pro archiepiscopo vel patre spirituali habere se amodo nolle dicit, omnem cum fideli [Col. 0386D] servitio securitatem, quantum mea interest, spondeo; et paterno more diligentiam, animae illius curam, si ferre dignabitur, habeo, retenta semper apud me Dei servitio, potestate, nomine et officio pontificatus Cantuariensis, qualicunque oppressione vexari contingat res exteriores. Ad haec ille respondit : Omnino adversatur animo meo quod dicit, nec meus erit quisquis ipsius esse delegerit. Quapropter vos qui regni mei principes estis, omnem fidem et amicitiam, sicut episcopi fecerunt, ei denegate, quatenus appareat quid lucretur in ea fide, quam offensa voluntate mea servat apostolicae sedi. Dixerunt : Nos nunquam fuimus homines ejus, nec fidelitatem quam ei non fecimus abjurare valemus. [Col. 0387A] Archiepiscopus noster est; Christianitatem in hac terra gubernare habet, et ea re nos qui Christiani sumus ejus magisterium dum hic vivimus declinare non possumus, praesertim cum nullius offensae macula illum respiciat, quae vos secus de illo agere compellat. Quod ipse repressa sustinuit ira rationi eorum palam, ne nimis offenderentur, contraire praecavens. Igitur episcopi haec videntes confusione vultus sui operti sunt, intelligentes omnium oculos in se converti, et apostasiam suam non injuste a cunctis detestari. Audires enim si adesses, nunc ab isto, nunc ab illo istum vel illum episcopum aliquo cognomine cum interjectione indignantis denotari; videlicet Judae proditoris, Pilati vel Herodis, horumque similium. Qui paulo post singulatim requisiti a [Col. 0387B] rege utrum omnem subjectionem et obedientiam, nulla conditione interposita, an illam solam subjectionem et obedientiam, quam praetenderet ex auctoritate Romani pontificis, Anselmo denegassent, cum quidam uno, quidam alio modo se hoc fecisse responderent; hos quidem, qui nulla conditione interposita, funditus ei quidquid praelato suo debebant se abiurasse professi sunt, juxta se sicut fideles et amicos suos honorifice sedere praecepit; illos vero qui in hoc solo quod praeciperet ex parte apostolici sese subjectionem et obedientiam illi abnegasse dicere ausi sunt, ut perfidos ac suae voluntatis inimicos procul in angulo domus sententiam suae damnationis ira permotus jussit praestolari. Territi ergo et confusione super confusionem induti in angulum [Col. 0387C] domus secesserunt. Sed reperto statim salubri et quo niti solebant domestico consilio, hoc est, data copiosa pecunia, in amicitiam regis recepti sunt. Anselmus autem sciens omnem sibi in Anglia securitatem a rege sublatam, mandavit ei dare sibi conductum quo cum suis portum maris tuto petens regno decederet, donec Deus tantae perturbationi modum dignanter imponeret. Quo ipse audito gravi cordis molestia elanguit. Nam licet discessum ejus summopere desideraret, nolebat tamen eum pontificatus dignitate saisitum discedere, ne novissimum scandalum, quod inde poterat oriri, pejus fieret priore. Ut vero pontificatu illum dissaisiret, impossibile sibi videbatur. Turbatus itaque, et episcoporum consilio per quod in has angustias se devolutum [Col. 0387D] querebatur omisso, cum principibus consilium iniit; quid facto opus esset inquisivit. Rogant illi quatenus vir cum summa pace moneatur ad hospitium suum redire, responsum regis super petitione sua mane recepturus. Fit juxta verbum illorum, et perturbatis etiam curialibus plurimis, hospitium repedavimus. Rati sunt quippe hominem a terra discedere; et ingemuerunt. At ille laetus et alacer sperabat se perturbationes et onera saeculi, quod semper optabat, transito mari, evadere. Cum igitur inter spem a regno discedendi, et metum in regno remanendi [Col. 0388A] animus ipsius fluctuaret, ecce principes a latere regis mane directi : Rogat, aiunt, dominus noster rex te venire ad se. Ascendimus, ivimus et supremam de negotio nostro sententiam avidi audire, in quo soliti eramus loco consedimus. Nec mora, veniunt ad Patrem nostrum proceres regni nonnullis episcopis comitati, haec ei dicentes : Antiqua tui amicitia moti dolemus discordiam istam inter dominum regem et te esse exortam. Quare cupientes in pristinam concordiam vos revocare, praevidimus in praesenti utile fore inducias utrinque de negotio dari, quatenus hinc usque ad definitum aliquod tempus inter vos pace statuta, nec a te illi vel suis, nec ab eo tibi vel tuis quidquam fiat, quod concordiae metas erumpat. Hoc, inquam, utile fore praevidimus, [Col. 0388B] et volumus dicas an velis in hoc acquiescere nobis. Respondit : Pacem atque concordiam non abjicio. Verumtamen videor mihi videre quid ista, quam offertis, pax habeat in se. Ne tamen ab aliquo judicer magis velle meo sensui quam aliorum in istis credere, concedo suscipere quod domino regi, et vobis placet pro pacis custodia secundum Deum statuere, salva semper apud me debita reverentia et obedientia domini Urbani sedis apostolicae praesulis. Probant dictum; et referunt ad regis auditum. Dantur ergo induciae usque ad octavas Pentecostes [a 1Kb] , ac regia fide sancitur quatenus ex utraque parte interim omnia, ut dictum erat, essent in pace. Et rex : Si integritas, inquit, perfectae pacis istam quae inter nos est controversiam ante hunc terminum [Col. 0388C] non sedaverit, omnino qualis hac die est, talis in praefinito termino induciarum definienda in medium revocetur.

His ista gestis, accepta a rege licentia, ad suam Anselmus revertit sedem, praesciens apud se pacem et inducias illas inane et momentaneum velamen esse odii et oppressionis mox futurae. Quod in brevi postmodum patuit. Siquidem evolutis paucis diebus Balduinus monachum, in quod pars major consilium Anselmi pendebat, et duos clericos ejus rex ipse, praescripti discidii causa, ab Anglia pepulit, et Anselmum in hoc facto atroci moeroris verbere perculit. Quid referam camerarium ejus in sua camera ante suos oculos captum, alios homines ejus injusto judicio condemnatos, depraedatos, innumeris malis [Col. 0388D] afflictos? Et haec omnia infra dies induciarum et praefixae pacis, regalis constantia fidei contra virum exorcebat. Passa est igitur ea tempestate Ecclesia Cantuariensis in omnibus suis tam saevam tempestatem, ut fere universi conclamarent melius sibi absque pastore jam olim fuisse, quam nunc sub hujusmodi pastore esse. A cujus tempestatis descriptione temperantes modum praesenti volumini imponemus, caventes ne prolixa fatuitas et fatua prolixitas orationis legentes vel audientes, si forte aliqui fuerint, nimio taedio afficiat.


[Col. 0389]
LIBER SECUNDUS.

[Col. 0389A] Cum datarum dies induciarum praestolaretur, et hinc inde fides utrorumque, Willelmi videlicet regis et Anselmi archiepiscopi, certis indiciis panderetur, regis scilicet omnia quae spoponderat in contrarium pervertendo, et pontificis sua sponsione servata patienter irrogatas injurias perpetiendo; Albanensis episcopus [a 1Kb] , Walterus nomine [b 1Kb] , ab Urbano sedis apostolicae praesulis Roma missus Angliam venit, adducentibus eum duobus clericis, Girardo scilicet et Willelmo, qui de capella regis erant. Siquidem ipse rex ubi sensit Anselmum suae voluntati in praescripto negotio nolle obtemperare, clam et Anselmo ignorante, eosdem clericos Romam miserat, Romanae statum Ecclesiae per eos volens certo dignoscere. Erant namque Romae in illis diebus, sicut praediximus, [Col. 0389B] duo pontifices, qui a diversis apostolici nuncupabantur; sed quis eorum canonice, quis secus fuerit institutus, ab Anglis usque id temporis ignorabatur. Scire itaque veritatem hujus rei Romam missi sunt hi duo clerici, eaque cognita, jussi sunt sacris promissionibus illectum ad hoc si possent papam perducere, ut ipsi regi ad opus archiepiscopi Cantuariensis pallium, tacita persona Anselmi, destinaret, quod ipse rex, Anselmo a pontificatu simul et regno dejecto, cui vellet cum pontificatu vice apostolici postmodum daret. Hoc quippe disposuerat apud se; hoc suspicatus est non injuria sibi concedi posse; hoc indubitato fieri promittebat opinioni suae.

Praefatus ergo episcopus Angliam veniens, secum archiepiscopatus stolam papa mittente clanculo detulit. [Col. 0389C] Et silenter Cantuaria civitate pertransita, Anselmoque devitato, ad regem properabat nulli de pallio quod ferebat quidquam dicens, nullum in absentia ductorum suorum familiariter alloquens. Rex denique praeceperat ita fieri, nolens mysterium consilii sui publicari. Ille igitur cum nonnullis diebus ante Pentecosten ad regem venisset, et ei ad singula quae suae voluntati accepta fore didicerat bonae spei fiducia respondisset, nihil penitus ipsi pro Anselmo locutus est, quod pacem inter eos conciliaret, quod tribulationes in quibus pro fidelitate sedis apostolicae desudabat mitigaret, quod eum ad sublevandum in Anglia Christianae religionis cultum roboraret. Super quo multi qui prius ex adventu ipsius magni spe boni tenebantur, oppido admirati : Papae, inquiunt, quid dicemus? Si aurum et argentum Roma praeponit justitiae, quid subventionis, [Col. 0389D] quid consilii, quod solaminis ibi deinceps in sua [Col. 0390A] oppressione reperient, qui pro adipiscendae suae causae rectitudine non habent quod dent?

Sentiens itaque rex episcopum ex parte Urbani cuncta suae voluntati conniventia nuntiare, et ea, si ipsum Urbanum pro papa in suo regno susciperet. velle apostolica auctoritate sibi dum viveret in privilegium promulgare, acquievit placito, praecipiens Urbanum in omni imperio suo pro apostolico haberi eique vice beati Petri in Christiana religione obediri. Egit post haec quibus modis poterat ipse rex cum episcopo, quatenus Romani pontificis auctoritate Anselmum ab episcopatu, regali potentia fultus deponeret, spondens immensum pecuniae pondus ei et Ecclesiae Romanae singulis annis daturum, si in hoc suo desiderio satisfaceret. Verum cum id nulla [Col. 0390B] ratione fieri posse, docente episcopo, didicisset; deficiebat animo, reputans apud se nihil in requisitione vel susceptione Romani antistitis se profecisse. Attamen immutabile considerans quod factum fuerat, consilio cum suis inito quaerebat qualiter, servata singulari celsitudinis suae dignitate, viro saltem specie tenus amorem suum redderet, cui creduliter iratus nihil poterat cupitae damnationis pro voto inferre.

Instante igitur die, in quem induciae datae sunt inter ipsos, mandatum est Anselmo tunc in villa sua, quae Murtelac dicitur, consistenti, et ibi solemnitatem Pentecostes celebranti, quatenus ad aliam villam suam, quae Heisa vocatur, accederet, ubi [Col. 0390C] nuntii regis curiam suam in ipsa festivitate apud Windlesoram tenentis, ad eum venire et verba regis illi et illius possent regi deferre. Ivimus ergo illuc, et sequenti die veniunt ad illum pene omnes episcopi Angliae, qui, praemissa pace sui, pedetentim explorare aggressi sunt utrum aliquo modo illum ad hoc illicere possent, ut ipse jam tot ac tantis adversitatibus actus, vel tunc, data pecunia, regis amicitiam sibi conciliaret. Ad quod cum illum more solito inflexibilem reperissent, tandem hujuscemodi questibus eum interpellare destiterunt, subjungentes haec : Si ergo pro adipiscenda amicitia ipsius nihil de tuis dare vis; dic, rogamus te, compendioso ac simplici verbo quid velis? Ait : Dixi vobis jam quod nunquam domino meo hanc contumeliam faciam, ut facto probem amicitiam ejus esse venalem. Sed si me sicut debet Patrem suum vult gratis diligere, et ut more archiepiscopi Cantuariensis, sub obedientia [Col. 0390D] domini papae Urbani in Anglia vivam permittere; [Col. 0391A] gratiose suscipiam, eique pace ac securitate potitus sicut domino et regi meo fideliter et opportune deserviam. Si hoc non vult, scitis quod in hunc diem convenit inter nos. Det scilicet mihi conductum donec ad mare perveniam, et postmodum quod intelligam me facere debere faciam. Nihil ne nobis, inquiunt, aliud dices? Refert : Hinc, nihil, dominus papa Urbanus, aiunt, rogatu domini nostri regis stolam illi archiepiscopatus per episcopum qui de Roma venit, direxit. Tuum igitur erit considerare quid tanto beneficio dignum regi rependas. Quod enim sine multis periculis magnoque labore atque constamine [a 1Kb] obtinere non posses, ecce nullo interveniente gravamine, si in te non remanserit, habes. Sensit in his Anselmus nimis implicitum [Col. 0391B] negotium actitatum contra se, et anxiatus spiritu dixit. O beneficium! cujus aestimatio quaenam sit apud me, novit Dominus inspector conscientiae meae. Dixerunt : Quomodocunque facti hujus exsecutio sedeat animo tuo, laudamus et consulimus ut saltem quod in via expenderes, si pro hoc Romam ires, regi des, ne, si nihil feceris, injurius judiceris. Nec hoc quidem, ait, nec omnino hujus rei gratia quidquam illi dabo vel faciam. Ad nihilum tenditur, sinite. Praeterea quae quantave super istis facta sunt, enarrare piget. Post quae omnia rex, ut diximus, principum suorum consilio usus, posthabita omnis praeteriti discidii causa, Anselmo gratiam suam gratis reddidit, et quemadmodum patrem regni spiritualem et episcopum Cantuariensem, quod [Col. 0391C] sui officii foret illum quaque per Angliam exercere concessit. Quod cum Pater gratiosus accepisset, et donatis hinc inde retroactis querelis, curiae illius apud Windlesoram se praesentasset, ac familiari alloquio in conspectu procerum et coadunatae multitudinis ipsum detinuisset, ecce Walterus ille Romanus advenit. Ingressusque : En, inquit alludens, quam bonum et quam jucundum habitare fratres in unum (Psal. CXXXII, 1). Et sedens de pace quaedam ex Dominicis verbis protulit, laudans eam inter illos revexisse, quam verecundabatur sua industria satam in eis non fuisse.

Cum autem de pallii susceptione ageretur, et quidam pro captanda regis gratia virum ad hoc ducere molirentur, ut pro regiae majestatis honorificentia, [Col. 0391D] illud per manum regis susciperet; non acquievit, rationabiliter ostendens hoc donum non ad regiam dignitatem, sed ad singularem beati Petri pertinere [Col. 0392A] auctoritatem : unde cum omnes silentio pressi conticuissent, statutum est ut a quo pallium in Anglia delatum est, ab eodem Cantuariam super altare Salvatoris deferretur, et inde ab Anselmo quasi de manu beati Petri pro summi, quo fungebatur, pontificatus honore, sumeretur. Acquievit istis multitudo omnis; et in quo ita fieret, praefixus est dies.

Post haec Anselmum a curia discedentem secuti sunt episcopi duo Robertus Herefordiensis [b 1Kb] , et Osmondus [c 1Kb] Serberiensis, poenitentiam apud illum agentes pro culpa suae abnegationis, quam cum aliis coepiscopis suis fecerant apud Rochingheham. Qui misertus eorum absolvit eos in quadam ecclesiola, quae se nobis obtulit ambulantibus proposita [Col. 0392B] via. Ibi etiam Vilfrido [d 1Kb] episcopo Sancti David de Gualis, qui vulgo Dewi vocatur, ipsa hora reddidit episcopale officium, a quo, exigente culpa ejus, jam antea ipsemet illum suspenderat.

Deinde Doroberniam properavimus, illic adventum Romani episcopi praestolaturi. Qui episcopus juxta condictum, die Dominica, quae erat quarto Idus Junii venit, pallium in argentea capsula decentissime deferens. Itumque est obviam a monachis in ipsa metropoli sede Domino Christo famulantibus associato sibi fratrum conventu vicinae beatorum apostolorum Petri et Pauli abbatiae, cum numerosa clericorum nec non immensa laicorum diversi sexus aetatis multitudine [e 1Kb] . Pater etiam ipse episcopis, qui ob hoc Cantuariam venerant, dextra [Col. 0392C] laevaque stipatus ac sustentatus, sacro beati apostolorum principis muneri nudis pedibus, sed indutus sacris vestibus devotus occurrit. Tali devotionis cultu, pallium super altare delatum ab Anselmo assumptum est, atque ab omnibus pro reverentia sancti Petri suppliciter deosculatum. Indutus eo pontifex dehinc summus ad celebranda missarum solemnia, magno cum honore adductus, altario praesentatur. Ad quam missam recitata est pro officio ipsius diei illa Evangelii lectio, quam in consecratione ejusdem pontificis diximus super verticem ejus inventam, hoc est : Homo quidam fecit coenam magnam, et vocavit multos, et misit servum suum hora coenae dicere invitatis ut venirent, quia jam parata [Col. 0392D] sunt omnia. Et coeperunt simul omnes excusare (Luc. XIV, 16), etc. Quod sic evenisse nonnullis admirationi fuit, praesertim cum hoc nullo praemeditante, nullo praeordinante constiterit actum. Attamen [Col. 0393A] quid quidam inde dixerint, quid praeconati [a 1Kb] fuerint dicere supersedemus. Verum ex his quae pro rerum gestarum veritate suo loco, adjuvante Deo, dicemus, palam erit videre ipsa verba Domini nec primo in consecratione ejus super eo casu occurrisse, nec secundo in confirmatione ipsius consecrationis coram populo incessum lecta fuisse.

Revocato post haec praedicto Balduino in Angliam, et rebus aliquanta pace sopitis, venit ad Anselmum quidam monachus coenobii Sancti Albani, natione Hibernensis, nomine Samuel. Hic defuncto bonae memoriae Donato Dublinae [b 1Kb] civitatis episcopo, a rege Hiberniae, Murierdach [c 1Kb] nomine, necne a clero et populo in episcopatum ipsius civitatis [Col. 0393B] electus est, atque ad Anselmum juxta morem antiquum sacrandus cum communi decreto directus. Quorum electioni et petitioni Anselmus annuens, hominem aliquandiu secum honorifice detentum, necne qualiter in domo Dei conversari deberet diligenter instructum, sumpta ab eo de canonica subjectione sua ex antiquo more professione, promovit in episcopatus officium Wiptoniae, octava die subsequentis Paschae [d 1Kb] , ministrantibus sibi in hoc officio quatuor episcopis suffraganeis suis. Qui novus pontifex tanti principis benedictione, ac litterarum praefato regi, clero quoque ac plebi Hiberniae pro testimonio suae consecrationis scriptarum astipulatione roboratus, in patriam suam cum gaudio revertitur, atque in sedem suam cum honore pro usu [Col. 0393C] suscipitur terrae.

Eodem, hoc est tertio anno, pontificatus Anselmi, electus est Samson ad episcopatum Ecclesiae Wigornensis, et Girardus cujus [e 1Kb] supra meminimus, ad regimen Ecclesiae Herefordensis. Qui cum in summum promovendi sacerdotium ad Anselmum pro more venissent, necdumque omnes inferiores ordines habuissent, ordinavit eos pro instanti necessitate, ad diaconatum et presbyteratum unum, et alium ad presbyteratum, in Sabbato jejunii quarti mensis, in villa Sancti Andreae de Rovecestra [f 1Kb] quae prope Lundoniam sita, Lambeta vocatur. In crastino autem sacravit eos Lundoniae in sede episcopali ad pontificatus honorem, ministrantibus sibi in hoc [Col. 0394A] quatuor de suffraganeis suis, Thoma videlicet archiepiscopo Eboracensi, Mauritio episcopo Lundoniensi, Boberto Tydfordensi seu Norwicensi. et Gundulfo Roffensi.

Eo tempore Robertus comes Northmanniae in expeditionem Jerosolymitanam proficisci disponens, fratri suo Willhelmo regi Angliae, Northmanniam spatio trium annorum pecuniae gratis in dominium tradidit. Quae pecunia per Angliam partim data, partim exacta, totum regnum in immensum vastavit. Nihil ecclesiarum ornamentis in hac parte indulsit dominandi cupiditas, nihil sacris altarium vasis, nihil reliquiarum capsis, nihil Evangeliorum libris auro vel argento paratis. Conventus est et Anselmus per id temporis, et ut ipse quoque manum auxilii [Col. 0394B] sui in tam rationabili causa regi extenderet, a quibusdam suis est amicis admonitus. Intellexit ille et rationis esse et honestatis hoc facere, sed propriarum rerum tenuitate constrictus, unde expleret quod faciendum fore videbat, non habebat. Usus igitur consilio magnorum virorum Walchelmi videlicet Wentani pontilicis, et Gundulphi Roffensis, necne aliorum, quorum in hujusce negotii consilio par credi judicabatur, de thesauro ecclesiae Cantuariensis partim in auro, partim in argento, valens ducentas argenti marcas connivente majori parte conventus accepit, quod praefato regi cum illis quae de suis habere poterat pro instanti necessitate ut rebus consuleret pariter contulit. Verum in hoc facto nullum successoribus suis quod imitarentur [Col. 0394C] exemplum relinquere volens, mox dominicam villam suam, quae Peccheham vocatur, spatio septem annorum ejusdem Ecclesiae juri concessit, quatenus ex redditibus ipsius villae, qui circiter triginta librae denariorum illis diebus erant, illatum Ecclesiae damnum restitueretur. Et quidem eodem spatio ipsa Ecclesia eadem villa potita est; et silva, et villae, et toti redditus ejus in novo opere, quod a majori turre in Orientem tenditur, quodque ipse Pater Anselmus inchoasse dignoscitur, consumpta sunt. Haec ex gestae rei veritate proponimus, ut ora obloquentium qui usque hodie Anselmo depraedatae Ecclesiae crimen intentant, si fieri potest, obturemus, optantes quatenus tanto viro detrahere desinant, [Col. 0395A] ne quo se, quod sibi non prosit, peccati vulnere laedant. Ipso quoque tempore eamdem Ecclesiam res suas in majori quam solebat libertate, sua sanctione deinceps possidere constituit, et alia quaedam quae antecessores ejus in dominio suo tenebant, ipsi Ecclesiae perpetuo jure possidenda concessit. His brevi per excessum, sed, ut reor, non superflue dictis, ad quod coepimus revertamur. Igitur pacto inter fratres, regem videlicet Willhelmum et comitem Robertum, de praefato negotio facto, Willhelmus mare transiit, et traditam sibi a Roberto Northmanniam suae ditioni subegit.

Quo cum demoraretur, rex Hiberniae, Murchertachus nomine, et Dofnaldus [a 1Kb] episcopus cum caeteris episcopis, et quique nobiles cum clero et populo [Col. 0395B] ipsius insulae miserunt nuntios ac litteras ad Anselmum, innotescentes ei civitatem quamdam, Wataferdiam [b 1Kb] nomine, in una suarum provinciarum esse; cui ob numerosam civium multitudinem expediret episcopum institui, simulque petentes ipse quatenus primatus quem super eos gerebat potestate, et qua fungebatur vicis apostolicae auctoritate, sanctae Christianitati ac necessariae plebium utilitati instituendo eis pontificem subveniret. Jam enim saecula multa transierant, in quibus eadem civitas absque providentia et cura pontificali consistens, per diversa tentationum pericula jactabatur. Elegerant autem idem ipsi in hoc officium quemdam suae gentis virum, vocabulo Malchum, eumque sacrandum cum communi decreto [Col. 0395C] ad Anselmum transierunt. Decretum autem hoc est :

Anselmo, Dei gratia Anglorum archiepiscopo, clerus et populus oppidi Wataferdiae, cum rege Merchertacho, et episcopo Dofnaldo, salutem in Domino.

Pater sancte, caecitas ignorantiae nos diu detrimenta salutis nostrae sustinere coegit, quod magis eligimus serviliter Dominico jugo colla subtrahere quam liberaliter pastorali obedientiae subesse. Nunc autem quantum proficiat pastorum causa agnovimus, cum aliarum rerum similitudines ad mentem revocamus, quia sine regimine, nec exercitus bellum, nec navis marinum audet attentare periculum. Navicula ergo nostra, mundanis dedita fluctibus, [Col. 0395D] sine pastore contra callidum hostem qua ratione pugnabit? Propterea nos et rex noster Murchertachus, et episcopus Dofnaldus, et Dermeth dux noster frater regis, eligimus hunc presbyterum Malchum, Walkelini Wintonensis episcopi monachum nobis sufficientissime cognitum, natalibus et moribus nobilem, apostolica et ecclesiastica disciplina imbutum, fide catholica prudentem, moribus temperatum, vita castum, sobrium, humilem, affabilem, misericordem, litteratum, hospitalem, suae domui bene praepositum, non neophytum, habentem testimonium [Col. 0396A] bonum in gradibus singulis (l Tim. III, 2-7). Hunc nobis petimus a vestra paternitate ordinari pontificem, quatenus regulariter nobis praeesse valeat et prodesse, et nos sub ejas regimine salubriter Domino militare possimus. Ut autem omnium nostrorum vota in hanc electionem convenire noscatis, huic decreto canonico promptissima voluntate singuli manibus propriis roborantes subscripsimus. Ego Murchertachus rex Hiberniae subscripsi. Ego Dermeth dux, frater regis, subscripsi. Ego Dofnaldus episcopus SS. Ego Idunan episcopus Midiae SS. Ego Samuel Dunnelmensis episcopus SS. Ego Ferdumnachus Laginiensium episcopus SS.

Subscripserunt his multo plures, quos nos brevitati studentes notare non necessarium duximus
[Col. 0396B]

Igitur Anselmus considerans et intelligens eos justa et utilia petere, petitioni eorum libens annuit. Electum ergo pontificem diligenter in his quae sacra jubet auctoritas examinatum, ac multorum cum vitae suae testimonio, dignum episcopatu comprobatum, sumpta ab eo ex more de subjectionis suae obedientia professione, sacravit eum Cantuariae quinto Kl. Januarii, assistentibus et cooperantibus sibi in hoc ministerio suo duobus episcopis suis, Radulfo scilicet Cicestrensi et Gundulpho Roffensi.

Post hos dies rex, Northmannia sibi ad votum subacta atque disposita, Angliam redit, ac interposito parvi temporis spatio, super Walenses, qui contra eum surrexerant, exercitum ducit, eosque [Col. 0396C] post modicum in deditionem suscipit, et pace undique potitus est. Sed quid? Cum jam multi sperarent quod haec pax servitio Dei deberet militare, et attenti exspectarent aliquid magni pro emendatione Christianitatis, ex regis assensu, archiepiscopum promulgare, ecce spei hujus et exspectationis turbatorias littteras rex, a Gualis reversus, archiepiscopo destinat mandans in illis se pro militibus quos in expeditionem suam miserat nullas ei nisi malas gratias habere, eo quod nec convenienter, sicut aiebat, instructi, nec ad bella fuerant pro negotii qualitate idonei. Praecepitque ut paratus esset de his, juxta judicium curiae suae, sibimet rectitudinem facere, quandocunque sibi placeret [Col. 0396D] inde eum appellare. Ad quae Anselmus : Exspectavimus, inquit, pacem, et non est bonum; tempus curationis, et ecce turbatio. Licet enim jam olim sciverit se, eodem rege superstite, in Anglia Christo non adeo fructificaturum, tamen quod rogatus de subventione Christianitatis nonnunquam solebat respondere se propter hostes quos infestos circumquaque habebat eo intendere non valere, jam tunc illum pace potitum cogitaverat super hac re convenire, et saltem ad consensum alicujus boni fructus exsequendi quibus modis posset attrahendo delinire. [Col. 0397A] Sed ne cordis ejus affectus perveniret ad effectum, orta est instinctu maligni, quam dixi, causa discidii, utique non ex rei veritate producta, sed ad omnem pro Deo loquendi aditum Anselmo intercludendum malitiose composita. Quod ille dignoscens, et insuper cuncta regalis curiae judicia pendere ad nutum regis, nihilque in ipsis nisi solum velle illius considerari certissime sciens, indecens aestimavit pro verbi calumnia placitantium more contendere, et veritatis suae causam curiali judicio quod nulla lex, nulla aequitas, nulla ratio muniebat, examinandam introducere. Tacuit ergo nec quidquam nuntio respondit, reputans hoc genus mandati ad ea perturbationum genera pertinere quae jam olim saepe sibi recordabatur illata, et ideo hoc solum ut [Col. 0397B] Deus talia sedaret supplici corde precabatur. Praeterea videns ecclesias et monasteria solito intus et extra suis rebus spoliari, omnem in eis religionem exterminari, quosque saecularium tam majores quam minores corruptae vitae semitas tenere multas, mala ubique fieri, et ista de die in diem, cessante disciplina, multiplicari roborarique, verebatur ne haec Dei judicio sibi damno fierent, si quibus modis posset eis obviare non intenderet. Sed obviare sibi impossibile videbat, quod totius regni principem aut ea facere, aut eis favere perspicuum erat. Visum itaque sibi est auctoritatem et sententiam apostolicae sedis super his oportere inquiri.

Cum igitur in Pentecoste [a 1Kb] , festivitatis gratia regiae curiae se praesentasset, et modo, inter prandendum, [Col. 0397C] modo alias, quemadmodum opportunitas se efferebat, statum animi regalis quis erga colendam aequitatem esset studiose perquisisset, eumque qui olim fuerat omnimodo reperisset, nihil spei de futura ipsius emendatione in eo ultra remansit. Peractis igitur festivioribus diebus, diversorum negotiorum causae in medium duci ex more coeperunt. Quaerebatur etiam quo ingenio praelibata causa contra Anselmum sic ageretur, ut culpae addictus aut ingentem regi pecuniam penderet, aut ad implorandam misericordiam ejus caput amplius non levaturus, se totum impenderet. Interea Anselmus, accersitis ad se quos volebat de principibus regis, mandavit per eos regi se summa necessitate constrictum velle per [Col. 0397D] licentiam ipsius Romam ire. Ad quod ille stupefactus, Nequaquam, ait. Nec enim illum alicui tali peccato obnoxium credimus, ut necesse habeat inde singularem apostolici absolutionem petere, nec ita cujuslibet consilii expertem ut non magis illum sciamus apostolico quam apostolicum sibi in dando consilio posse succurrere. Relata sunt Anselmo haec, et respondit : Potestas in manu sua est, dicit quod sibi placet. At si modo non vult concedere, concedet forsitan alia vice. Ego preces multiplicabo. His pro licentia dictis, statim omnis commentatio implacitandi Anselmum compressa omissa est, et nos immunes ab illa quercla curia discessimus.
[Col. 0398A]

Insequenti autem mense Augusto cum de statu regni acturus rex episcopos, abbates, et quosque regni proceres in unum praecepti sui sanctione egisset, et, dispositis his quae adunationis illorum causae fuerant, dum quisque in sua repedare sategisset, Anselmus, coeptae petitionis suae non immemor, rogavit regem quatenus quaesitam jam olim licentiam vel tunc repetitis precibus non negaret. Sed secundo negat, sicut primo negarat. Postea conventu soluto, in mense Octobri Wintoniae ad regem ex condicto venimus. Instantius itaque tam per se quam per alios regem pontifex orat, quatenus bono animo sibi concedat quod se jam tertio postulare necessitas sua cogebat. Hinc ille taedio affectus, itaque permotus ait : Conturbat me, et intelligentem non concedendum [Col. 0398B] fore quod postulat, sua graviter importunitate fatigat. Quapropter jubeo ut amplius ab hujusmodi precibus cesset, et qui me jam saepe vexavit, prout judicabitur mihi emendet. Ad haec ille: Paratum me potius sciat ratione ostendere quod justa peto, et quod ipse mihi in his non debeat juste contradicere. Respondit : Rationes suas non admitto; sed si iverit, pro certo noverit quod totum archiepiscopatum in dominium meum redigam nec illum pro archiepiscopo ultra recipiam. Orta est igitur ex his quaedam magna tempestas diversis diversae parti acclamantibus. Quamobrem quidam permoti suaserunt in crastinam rem differri, sperantes eam alio modo sedari. Assensum est utrinque [Col. 0398C] in istis, et divisi hospitium inimus. Mane autem regressi cum in loco apto sedissemus, ecce quidam episcopi cum nonnullis principibus ad Anselmum venientes sciscitati sunt quid secum ab heri de causa tractaverit. Dixit : Non ea re concessi causam de qua agitis hesterno induciari, quasi ignoraverim quid hodie inde responsurus fuerim, sed ne viderer tantum meo sensui credere, ut nec una nocte ad sui discussionem dignarer aliorum consilio cedere. Nunc ergo sciatur quod in sententia, qua fui, sum, et ideo precor Dominum meum quatenus bona mente et alacri vultu, ut eum decet, mihi licentiam quam postulo det, indubitanter sciens quod causa meae salutis, et causa sanctae Christianitatis, et vere causa sui honoris ac profectus, si credere velit, ire dispo [Col. 0398D] no. Dixerunt : Si alia quae dicas habes, profer. De licentia nempe supervacue loqueris. Non dabit. Si dare, ait, non vult, ego utique illam super me accipiam quod scriptum est : Obedire oportet Deo magis quam hominibus (Act. V, 29). Ad haec Walchelinus Wentanus episcopus aspiciens in eum dixit: Et quidem dominus meus rex et proceres sui credunt te esse hujusmodi moris ut non facile ab iis quae certo incoeperis movearis. Verum in hoc scilicet ut, spreto tanti pontificatus honore simul et utilitate, Romam petas, non leve est credere quod stabilis maneas. At ille sciens animum viri, vivido vultu, intentis in eum oculis, respondit : Vere. Quo [Col. 0399A] dicto, ad regem reversi quae audierant retulerunt. Rege igitur consilia sua protelante, et summo pontifice cum suis sedente, occurrit animo episcopos aequius esse debere in suo quod erat Dei quam in consilio regis terreni. Mittens ergo praecepit eos venire ad se. Erant autem hi Walchelinus episcopus Wintoniensis, Robertus Lincoliensis, Osmundus Serberiensis, Joannes Bathoniensis [a 1Kb] . Qui cum laevaque dextra illius jussi consedissent, ait illis : Fratres, ideo feci vos venire ad me quod vestri officii est ea quae Dei sunt prae caeteris tractare, disponere, servare. Episcopi enim estis; praelati in Ecclesia Dei estis. Si ergo ita fideliter et districte vultis in mea parte considerare atque tueri rectitudinem, et justitiam Dei sicut in parte alterius perpenditis atque [Col. 0399B] tuemini jura et usus mortalis hominis, hocque mihi promittitis, exponam vobis sicut fidelibus et filiis Dei quo tendat haec mei praesentis consilii summa, et audiam sequarque consilium quod mihi inde vestra fida Deo industria dabit. Dixere : Loquemur, si placet adinvicem, et communem consensum referemus ad te. Surgentes itaque in partem sese tulerunt, et habitis inter se nonnullis verbis miserunt Wentanum pontificem et episcopum Lincolinum ad regem percunctari de negotio voluntatem ac jussum illius. Edocti ergo propter quae missi erant, ad socios reversi docuerunt eos quae didicerant. Quid plura? Placuit eis in commune sequi voluntatem hominis terreni, illicoque reversi una ad Anselmum dixerunt ei : Domine Pater, scimus te virum religiosum [Col. 0399C] esse ac sanctum, et in coelis conversationem tuam. Nos autem impediti consanguineis nostris, quos sustentamus, et multiplicibus saeculi rebus, quas amamus, fatemur, ad sublimitatem vitae tuae surgere nequimus, nec huic mundo tecum illudere. Sed si volueris ad nos usque descendere, et qua incedimus via nobiscum pergere, nos tibi sicut nobis ipsis consulemus, et negotiis tuis quaecunque fuerint, ubi opus fuerit, sicut nostris, opem feremus. Si vero te ad Deum solummodo quemadmodum coepisti tenere delegeris solus, quantum nostra interest in hoc ut hactenus fuisti et amodo eris, nos fidelitatem quam regi debemus non excedemus. At ille ait : Bene dixistis. Ite ergo ad dominum vestrum, ego [Col. 0399D] me tenebo ad Deum. Fecerunt ut dixerat, et remansit Anselmus quasi solus. Facta deinde aliquantula mora, et unoquoque nostrum qui admodum pauci cum eo remansimus ad imperium illius singulatim sedente et Deum pro digestione ipsius negotii interpellante, veniunt praedicti episcopi cum aliquibus baronibus regni, inferentes viro haec : Mandat tibi rex quod saepe diversis eum querelis exagitasti, exacerbasti, cruciasti. Verum cum tandem post placitum quod totius regni adunatione contra te apud Rochingeham habitum est, eum tibi sicut dominum [Col. 0400A] tuum reconciliari sapienter peteres, et adjutus meritis et precibus plurimorum pro te studiose intervenientium petitioni tuae effectum obtineres, pollicitus es ipsi te usus ac leges suas usquequaque deinceps servaturum, et eas sibi contra omnes homines fideliter defensurum. Quibus opem credulus factus, sperabat se de caetero quietum fore. Sed hanc pollicitationem, hanc fidem en tu patenter ipse egrederis, dum Romam non exspectata licentia ejus te iturum minaris. Inauditum quippe in regno suo est, et usibus ejus omnino contrarium quemlibet de suis principibus, et praecipue te quid tale praesumere. Ne igitur in hujuscemodi re ultra vel a te vel a quovis alio te forsan, cum in aliquo laesus fuerit, imitari volente fatigetur, vult et jubet quatenus aut jurejurando [Col. 0400B] promittas quod nunquam amplius sedem sancti Petri vel ejus vicarium pro quavis, quae tibi queat ingeri, causa appelles, aut sub omni celeritate de terra sua recedas. Et si mavis interposito hoc sacramento remanere quam recedere, tunc te ad judicium curiae suae praecepit sibi emendare quod de re in qua non eras certus te perseveraturum, ausus fuisti eum toties inquietare. Dixerunt, et ad regem protinus reversi sunt. Tunc Anselmus cum suis pauca locutus surrexit, atque ad regem nobis eum prosequentibus ingressus, ad dextram illius ex more assedit. Deinde mandatis quae a nuntiis acceperat in audientia ejus singulatim recapitulatis, percunctatus est utrumnam a facie ipsius eo quo sibi dicta fuerant [Col. 0400C] modo vere processerint, et audita revera processisse, illico quid inde sentiret tali subintulit voce dicens : Quod dicis me tibi promisisse usus et consuetudines tuas servaturum, et eas contra omnes homines tecum fideliter defensurum, fateor verum esse. Cognoscerem, si eo illas pacto distinguendo proferres quo tunc temporis, quando promissio ipsa de qua agis facta est, eas fuisse distinctas indubitanter recordor. Scio quippe me spopondisse consuetudines tuas, ipsas videlicet quas per rectitudinem et secundum Deum in regno tuo possides, me secundum Deum servaturum, et eas per justitiam contra omnes homines pro meo posse defensurum. In his verbis cum rex et principes sui caeca mente objicerent, ac jurisjurandi interjectione firmarent, nec Dei [Col. 0400D] nec rectitudinis in ipsa sponsione ullam mentionem factam fuisse, rupit voces eorum Anselmus, et ait : Papae! si nec Dei nec rectitudinis mentio, ut dicitis, facta fuit, cujus tunc? Absit ab omni Christiano, absit, leges vel consuetudines tenere, aut tueri, quae Deo et rectitudini contrariae esse noscuntur! Cum ad haec illi submurmurantes contra virum capita moverent, nec tamen quid certi viva voce proferrent, ad ea quae coeperat subinferens Pater ait : Sed quid asseris consuetudinis tuae non esse ut ego, causa salutis animae meae, causa regiminis Ecclesiae Dei [Col. 0401A] quod suscepi, beatum Petrum requiram et ejus vicarium? Pronuntio hanc consuetudinem Deo et rectitudini contraire, et idcirco ob omni servo Dei spernendam profiteor ac refutandam. Quod si per ista quae dico quisquam probaturum se dixerit me fidem quam tibi debeo non servare, paratum me sicut et ubi debeo ad demonstrandum inveniet magis in hoc me tibi esse fidelem quam si secus agerem. At nunc ad hoc ostendendum non intendo. Scitur tamen quod omnis fides quae cuivis homini legaliter promittitur, ex fide Dei roboratur. Sic enim spondet homo homini. Per fidem quam debeo Deo, fidelis tibi ero. Cum ergo fides quae fit homini per fidem Dei roboretur, liquet quod eadem fides, si quando contraria fidei Dei admittit, enervetur. Sed disputatio rei hujus [Col. 0401B] non est temporis hujus. Itaque fides quam debeo, et servitium ejus cogunt me ad caput christianitatis papam accedere, et ab eo pernecessarium Ecclesiae Dei et mihi consilium petere, nec videtur quod aliquis Deum offendere timens hoc debeat prohibere. Nec enim, tu rex, aequanimiter ferres, si quilibet de hominibus tuis potens ac dives ullum suorum fidelitati servitioque tuo intendentem praepediret, ac praepeditum minis et terroribus ab exsequenda utilitate tua prohiberet, verum debita in eum ultione violatae quam tibi debebat fidei reatum punires. Tunc rex et comes de Mellento, Robertus nomine, interrumpentes verba ejus : O o, dixerunt, praedicatio est quod dicit, praedicatio est, non rei de qua agitur ulla quae recipienda sit a prudentibus ratio. [Col. 0401C] Quibus cum quique procerum acclamarent, et os Patris suis vocibus oppilare laborarent, ipse inter ora perstrepentium, dimisso vultu, mitis sedebat, et clamores eorum quasi surda aure despiciebat. Fatigatis autem eis a proprio strepitu, sedatoque tumultu, Anselmus ad verba sua remeat dicens : Ad ea quae jubes ut, quo securus de me possis amodo esse, jurem tibi quod nunquam amplius pro qualibet causa beatum Petrum vel ejus vicarium in Anglia appellem, dico hujusmodi jussionem tuam qui Christianus es omnimodis esse non debere. Hoc enim jurare, beatum Petrum est abjurare. Qui autem beatum Petrum abjurat, Christum qui eum super Ecclesiam suam principem fecit, indubitanter abjurat. Cum igitur propter te (o rex) Christum negavero, [Col. 0401D] fateor, peccatum, quod in requirenda licentia admisi, judicio curiae tuae non segnis emendabo. His verbis praefatus comes indignando subjungens, ait : Eia, eia, Petro et papae te praesentabis, et nos quidem non transibit quod scimus : Cui Pater respondit : Deus quidem novit quid vobis manebit, et mihi ad apostolorum suorum limina properanti, si sibi placet, auxiliari valebit. Post haec surrexit, atque ad locum unde exieramus reversos e vestigio nuntii regis subsecuti intulerunt viro haec : Ecce ibis. Verumtamen scias dominum nostrum pati nolle te exeuntem quidquam de suis tecum ferre. At ille : Equitaturas habeo, vestes quoque et supellectilem, quae fortassis dicet aliquis [Col. 0402A] esse de suo? Haec si non permittit et mecum habeam, noverit quod potius pedes ac nudus abibe quam coepto desistam. In istis princeps, pudore suffusus, dictum suum non ita intellexisse se respondit : Nec enim dixi, ait, ut nudus aut pedes abiret. Attamen die qui erit undecimus ab isto, jubeo ut mare transiturus ad portum sit, et ibi nuntius meus ipsi obvius erit, qui dictabit ei quid ex permissu meo ille vel sui discedentes secum ferant. His tali modo digestis, statim volebamus ad hospitium secedere. Sed Anselmus, doctus in patientia possidere animam suam, jucundo et hilari vultu ad regem revertitur, dicens ei : Domine, ego vado. Quod si bono animo vestro fieri vobis placeret, utique et vos magis deceret, et omni bono homini acceptius [Col. 0402B] esset. At nunc rem in contrarium lapsam, licet moleste, quantum ad vos, quod tamen mea refert, aequanimiter pro posse feram, nec ob hoc me ab amore animae vestrae salutis, miserante Domino, auferam. Nunc igitur, ignorans quando vos iterum visurus sim, Deo vos commendo, et sicut spiritualis Pater dilecto filio, sicut archiepiscopus Cantuariensis regi Angliae, vobis Dei et meam benedictionem antequam abeam, si eam non abjicitis, tribuere volo. Tunc rex, Benedictionem, ait, tuam non abjicio. Mox ille surgens, levata dextra signum sanctae crucis super regem ad hoc caput humiliantem edidit, et abscessit, viri alacritatem rege cum suis admirante. Anno ab Incarnatione Filii Dei millesimo nonagesimo septimo acta sunt haec, feria [Col. 0402C] quinta quae fuit Idus Octobris.

Venit dehinc Cantuariam Anselmus, ubi sedes pontificalis, ubi totius regni caput est atque primatus. Postera die allocutis, et pro instanti negotio magnopere consolatis filiis suis, astante monachorum, clericorum, ac numerosa populorum multitudine, peram et baculum peregrinantium more coram altari suscepit, commendatisque omnibus Christo ingenti fletu et ejulatu prosecutus, egressus est. Ipso die ad portum Dofris ivimus, ibique clericum quemdam Willhelmum nomine a rege ex condicto, ut diximus, directum reperimus. Detenti autem ibi sumus quindecim diebus, vento nobis transitum prohibente. In qua mora idem Willhelmus [Col. 0402D] cum Patre intrans et exiens, et in mensa illius quotidie comedens, nihil de causa pro qua missus fuerat agere volebat. Die vero quintodecimo cum nos nautae urgerent naves petere, et nos transire avidi ad hoc fatigaremur, ecce videres rem miserandam. Patrem patriae, primatem totius Britanniae, Willhelmus ille quasi fugitivum, vel alicujus immanis sceleris reum, in littore detinuit, ac ne mare transeat ex parte domini sui jubet, donec omnia quae secum ferebat, sibi singulatim revelet. Allatae igitur ante illum bulgiae, et manticae reseratae sunt, et tota supellex illius spe pecuniae reperiendae subversa et exquisita est, ingenti plebis multitudine circumstante, ac nefarium opus, pro sui novitate, admirando spectante, et spectando exsecrante. Rebus [Col. 0403A] ergo eversis, sed nihil eorum quorum causa eversae sunt, in eis reperto, delusa sollicitudo perscrutantis est, et Anselmus cum suis abire permissus. Itaque navem ingredimur, ventis vela panduntur, et post modicum orta aliquanta difficultate, sed ea respectu clementiae Dei in brevi sedata, prosperrime marinos fluctus evecti Witsantdis [a 1Kb] , pro voto appulimus.

Rex autem Willhelmus ubi audivit Anselmum transfretasse, confestim praecepit cuncta quae illius juris fuerant in suum transcribi dominium, et irrita fieri omnia quae per ipsum mutata vel statuta fuisse probari poterant ex quo primo venerat in archiepiscopatum. Desaevit igitur quandoque per episcopatum tam saeva tempestas, ut tribulationes, quae [Col. 0403B] factae sunt in illo post mortem venerandae memoriae Lanfranci ante introitum Patris Anselmi, parvipensae sint comparatione tribulationum quae factae sunt his diebus.

Nos igitur mane a Witsandis discedentes, et post dies ad sanctum Bertinum [b 1Kb] venientes, magna plebis alacritate ac monachorum veneratione suscepti, quinque inibi dies morati sumus. Interca rogatus Anselmus a canonicis sancti Audomari ecclesiam suam visitare, ibique altare, quod in honorem sancti Laurentii martyris fecerant, dedicare, acquievit ille precibus eorum, ministerioque decenter expleto pransus abbatiam repetiit, objiciens clericis secum illum remorari petentibus Domini dictum, quod discipulos suos jubet de domo [Col. 0403C] in domum non transire.

Post haec nobis coeptum iter accelerantibus, fama viri multo celerius praecurrebat, et multiplici populos voce replebat. Unde turbarum concursus, clericorum coetus, monachorum exercitus ei, quacunque veniebat, occurrunt; isti gaudio et exsultatione concrepantes, illi vexillis et sonoris concentibus Deo pro illius adventu conjubilantes. Verum sicut quidam ad venerationem et ministerium ejus omni studio parabantur, ita quidam e diverso alio spiritu acti, eum capere, eum suis rebus spoliare moliebantur. Sed ubi adest divina protectio, quid valet humana molitio? Transita Francia, Burgundiam intravimus. Percussae autem fuerant aures ducis illius [c 1Kb] terrae, diviti fama archiepiscopi Cantuariensis, [Col. 0403D] per terram suam transire volentis. Unde succensus amore pecuniae, quam copiosam illum ferre rumor disperserat, proponit animo eam ipsi auferre. Quadam igitur die cum in itinere essemus, et refrigerandi gratia a via paulisper declinassemus, [Col. 0404A] ecce dux idem armata militum manu stipatus, in equis ocior advolat, et clamore valido quis vel ubi esset archiepiscopus interrogat. Quem cum sibi designatum mox equo sedentem torvo fuisset aspectu intuitus, subito pudore percussus, demisso vultu erubuit, et quid diceret non invenit. Cui Pater : Domine, ait, dux, si placet osculabor te. Et ille : Osculari et servire tibi, domine, paratus sum, ac de adventu tuo in Deo gratiosus exsulto. Dato igitur osculo pacis dicit ad illum Pater : Causa religionis Christianae, vir venerande, Angliam exivi, et, miserante Deo, Romam ire disposui. Nunc autem videns te laetor et gaudeo, tum quia cognitionem et amicitiam tuam, tum quia securitatem et pacem in terra tua me et meos deinceps [Col. 0404B] per te habere desidero. Respondit : Et quidem quod dicis multum amo et volo, meque tuis orationibus benedictionique committo. Quibus dictis praecepit cuidam qui de suis ibi potentior aderat quatenus virum per terram suam conduceret, eique ubi opus haberet non secus quam sibi ipsi ministraret. Discedens itaque odium Dei omnipotentis omnibus imprecatus est, qui se ad insequendum hominem Dei concitaverant. Nec enim hominis sed vultus, ait, angeli Dei fulget in eo. Unde sciant omnes qui ei scienter infesti sunt, quod maledicti a Deo sunt. Nos, huic Deo pro sua misericordia debitas ex corde gratias agentes, itinere coepto perreximus.

Venimus vero Cluniacum tertio die ante Nativitatem Domini, ibique a toto illius monasterii monachorum [Col. 0404C] agmine summa cum veneratione Pater suscipitur, et cuncta loci ipsius gaudio laetitiaque replentur. Quid deinde? Donec ibi fuit, ut paucis dicam, singulari prae omnibus id loci venientibus reverentia habitus est.

Mittit interea nuntium qui suum venerabili Hugoni archiepiscopo Lugdunensi [d 1Kb] notificet adventum. Erat quippe idem vir Anselmo jam ex multis praecedentibus annis notus, et, sanctae dilectionis illius igne succensus, magno videndi eum desiderio fatigabatur. Quem etiam Anselmus in tantum diligebat, ejusque prudentiam atque consilii auctoritatem tanti pendebat, ut statuerit apud se summam negotii sui considerationi et dispositioni ejus, necne [Col. 0404D] reverendi Hugonis Cluniacensis abbatis [e 1Kb] ex integro commendare. Hic itaque pontifex, audito Anselmum suis finibus accessisse, oppido laetatus est. Et dirigens ad eum quos familiariores ac digniores circa se habebat, quatenus Ecclesiam suam seque ipsum sine mora dignaretur invisere, obnixe deprecatus [Col. 0405A] est. Mandavit insuper episcopo Matisconensi [a 1Kb] ut viro decenti honore occurreret, et officiosissime deserviret. Quod ipse diligenter exsecutus est. Ubi vero Lugdunum venimus, qua veneratione ab ipso summo pontifice et suis omnibus suscepti sumus, et enarrare difficile, et dictu fortassis est incredibile. Quo cum demoraremur, didicit Anselmus ex his quae fama ferebat, non multum suae causae profuturum, si ipse in ulteriora procederet. Imbecillitas quoque sui corporis residuae viae laborem perhorrebat, et insidiae quae ab indigenis illarum regionum ea tempestate commeantibus et maxime religiosi ordinis viris struebantur, eum nonnihil retardabant. Itaque Lugduni resedit, cunctis valde acceptus et honorabilis.

[Col. 0405B] Scriptam dehinc epistolam unam sedis apostolicae praesuli destinavit, in qua quid illi de his quae acciderant suggesserit, quoque animi sui desiderium intenderit, tenor ipsius epistolae quam subscribimus, designavit.

Domino et Patri cum amore reverendo, et cum reverentia amando, summo pontifici Urbano, frater Anselmus, servus Ecclesiae Cantuariae, debitam subjectionem et orationum devotionem.

Novimus, domine reverende, et Pater diligende, quod Dominus noster Jesus Christus sublimavit sanctitatem vestram in Ecclesia sua ad consulendum et subveniendum his qui ad supernae patriae requiem anhelantes, in hujus saeculi exsilio diversis [Col. 0405C] fatigantur tribulationibus. Hac igitur spe et consideratione, ego humilis servus vester in angustiis cordis mei ad sinum paternae et apostolicae pietatis vestrae, per exhibitionem praesentiae meae confugere disposui : sed hoc utique facere non possum sicut desidero. Cur autem non possim, per praesentium latorem cognoscetis. Quoniam ergo per memetipsum praesentiam vestram secundum desiderium meum audire nequeo, per litteras, ut possum, clementiae vestrae angustias meas insinuo, quatenus ejus consolatione eaedem angustiae mitigentur, et anima mea desideratam tranquillitatem per affectum vestrae compassionis se adipisci gratuletur. Tanta enim est cordis mei tribulatio, ut nec verbis nec litteris sufficiam illam exprimere; sed oro Deum qui novit [Col. 0405D] occulta ut eam vos intelligere faciat, et per viscera misericordiae suae viscera vestra ad ejus miserationem secundum desiderium et necessitatem meam commoveat. De hac tamen mea necessitate et meo desiderio aliqua aperio, per quae vestram prudentiam posse intelligere quid mihi expediat non dubito. Notum est multis, mi Pater pie, qua violentia et quam invitus, et quam contradicens captus sim et detentus ad episcopatum in Anglia, et quomodo obtenderim repugnantiam ad hujusmodi officium, naturae, aetatis, imbecillitatis et ignorantiae meae, quae omnino omnes saeculi actiones fugiunt, et inconstabiliter [Col. 0406A] exsecrantur, ut nullatenus illas tolerare possim cum salute animae meae. In quo archiepiscopatu jam per quatuor annos manens nullum fructum feci, sed in immensis et exsecrabilibus tribulationibus animae meae inutiliter vixi, ut quotidie magis desiderem mori extra Angliam quam ibi vivere. Nam si ita vitam praesentem sicuti eram ibi finirem, plus videbam animae meae damnationem quam salutem. Videbam enim multa mala in terra illa, quae nec tolerare debebam, nec episcopali libertate corrigere poteram. Ipse quoque rex faciebat quaedam quae facienda non videbantur de Ecclesiis, quas post obitum praelatorum aliter quam oporteret, tractabat. Me etiam et Ecclesiam Cantuariensem multis modis gravabat. Terras namque ipsius Ecclesiae, [Col. 0406B] quas post mortem archiepiscopi Lanfranci, cum in manu sua archiepiscopatum teneret, militibus suis dederat, mihi sicut eas idem archiepiscopus tenuerat, non reddebat; sed insuper alias secundum libitum suum, me nolente, dabat. Servitia gravia et antecessoribus meis inusitata ultra quam ferre possem aut pati deberem, a me exigebat. Legem autem Dei, et canonicas et apostolicas auctoritates voluntariis consuetudinibus obrui videbam. De his omnibus cum loquebar, nihil efficiebam, et non tam simplex rectitudo quam voluntariae consuetudines obtendebantur. Sciens igitur quod si haec ita usque in finem tolerarem, in damnationem animae meae successoribus meis tam pravam [Col. 0406C] consuetudinem confirmarem, nec de his placitare [b 1Kb] poteram (nullus enim aut consilium aut auxilium mihi ad haec audebat dare) petii a rege licentiam adeundi vestram paternitatem, quatenus illi et cordis mei angustias ostenderem, et deinde ejus consilio et auxilio quod salubrius esset animae meae agerem. Qua de re iratus petiit ut de hujus licentiae petitione quasi de gravi offensa illi satisfacerem, et securum illum facerem me deinceps nullo modo requisiturum pro aliqua necessitate apostolicum, nec saltem inde locuturum, aut si unquam hoc facturus eram, in praesenti hoc facerem. Sic itaque mare transii causa ad vos veniendi. Quod sicut dixi facere non possum. Quoniam autem impossibile est me hujusmodi vitae concordare, aut animam meam in [Col. 0406D] tali episcopatu salvari, tum propter rerum quas dixi qualitates, tum propter meas multimodas et sensus, et morum, et naturae et aetatis imbecillitates. Haec est summa supplicationis meae propter quam ad vos ire volebam, ut sicut Deum animae meae, et animam meam Deo desideratis, per paternam et apostolicam pietatem, quae cor vestrum inhabitat, animam meam de vinculo tantae servitutis absolvatis, eique libertatem serviendi Deo in tranquillitate reddatis; ne abundantiore tristitia sicut jam nimis passa est absorbeatur, et de dolore temporali ad aeternum pertrahatur; deinde ut Ecclesiae Anglorum [Col. 0407A] secundum prudentiam et auctoritatem apostolatus vestri consulatis. Omnipotens Dominus vestram sanctitatem nobis in suae gratiae prosperitate diu servet incolumem, et conterat Satanam et portas inferi sub pedibus vestris. Amen.

Inter haec Romam usque vulgatum est archiepiscopum Cantuariae primatem Britanniae multo auri et argenti pondere onustum mare transiisse, Romam pergere. Accensi ergo nonnulli cupiditate non bona viam observant, exploratores ponunt, laqueos parant, ut eum capiant. His tamen quam maxime homines Alemannici regis [a 1Kb] intendebant, ob dissensionem quae fuerat illis diebus inter papam et ipsum. Supererat quoque ea tempestate Wibertus archiepiscopus Ravennas, qui de apostolatu quem [Col. 0407B] contra jus invaserat pulsus, omni religiosae personae Romam petenti per se suosque modis qualibus poterat struebat insidias. Unde quidam episcopi, monachi, et religiosi clerici ea saeviente persecutione capti, spoliati multisque contumeliis affecti, necati sunt. Spe igitur maxima manus iniqua sibi confisa est simili poenarum genere sese Anselmum damnaturum. Sed ille, ut diximus, Lugduni remansit, reditum nuntiorum suorum ibi operiens. Cum vero malignantes illi moram ex adventu ejus extra spem paterentur, didicerunt a peregrinis eum valida corporis infirmitate tentum, a Lugduno amplius non promovendum. Quod dictum peregrinorum non fuit ex toto veritati contrarium. Infirmatus nempe fuerat, ut de sanitatis illius recuperatione [Col. 0407C] desperatio nos non parva teneret. Quo. illi audito, consternati sunt animo; et quod de Anselmi disturbatione spem habebant, perdiderunt. Verum languore magna ex parte sopito, et rumore qui populos de processu ipsius repleverat circumquaque exstincto, ecce quos Romam miserat nuntii veniunt, et quod omni excusatione sublata eum ad se papa properare praecepit referunt. Quid moror? Nescius morae apostolicis jussis obaudit, viae se periculis, mortem pro Deo non veritus, tradit.

Discedentes igitur a Lugduno tertia feria quae ante Dominicam diem Palmarum erat, venimus in subsequenti Sabbato ad villam quamdam quae Aspera [b 1Kb] dicitur, in qua cum hospitati atque refecti [Col. 0407D] fuissemus, visum Patri est decentius inter monachos qui in eadem villa cohabitabant, quam inter villanos, nocte illa nos conversari, tum propter religionem monachici ordinis, tum propter officium imminentis noctis atque diei. De re itaque mandatum monachis est et alacres assenserunt. Eramus quippe tres monachi qui hoc quaerebamus, dominus videlicet et Pater Anselmus, praefatus Balduinus, et ego qui haec scribo frater Eadmerus. Qui ita ibamus [Col. 0408A] quasi pares essemus, nullo Patrem nostrum coram aliis dominandi jure sequente. Cum igitur monachi illi nobiscum, sicut peregrinis, vespertina hora loquerentur, et unde venissemus percunctarentur, respondimus de Franciae partibus nos adventasse et Romam usque, si Deus concederet, ire velle. At illi : In nihil tenditis, inquiunt. Nam viam istam quam aggredimini nullus in habitu religioso peragere potest quin capiatur multisque injuriis afficiatur. Quod archiepiscopus Cantuariensis intelligens, sapienti consilio usus est. Proposuit namque idem vir se pro sua, ut fertur, causa nuper Romam iturum, et venit usque Placentiam. Verum cum illic sequentis viae periculum didicisset, reversus est; et nunc Lugduni moratur. Ad haec Balduinus ait : [Col. 0408B] Et ille bene quidem fecit, et nos quia servitio Dei, et obedientia spiritualis Patris ire compellimur, quantum nobis licuerit ducente Domino progrediemur. Quando ultra non potuerimus, salva obedientia nostra revertemur. Ducat nos, aiunt, benignus Deus. Celebrato igitur inter eos noctis officio atque diei, nos viae reddidimus.

Ex hinc cum Romam prospero itinere pervenissemus, et Anselmus a papa decentissime susceptus de sui adventus causa requisitus fuisset, eo illam ordine retulit quo in epistola sua quam a Lugduno, ut diximus, ei dixerit, ipsam digessit. Audit ille quae feruntur, et subventionem pollicetur. Scribit litteras Willhelmo regi Angliae, in quibus ut res Anselmi liberas in regno suo faceret ac de suis [Col. 0408C] omnibus illum revestiret monet, hortatur, imperat. Scribit quoque Anselmus sub eadem materia litteras, et eas una cum litteris papae ipsi regi destinat. Mansimus ergo Romae decem diebus in palatio Lateranensi, cum papa degentes.

Praeerat eo tempore abbas quidam, Joannes nomine, coenobio Salvatoris quod prope Telesinam [c 1Kb] urbem situm est. Qui Joannes, Romanus genere, discendarum studio litterarum jam olim Franciam venerat, ibique fama permotus Anselmi qui tunc Becci abbas erat, eum religionis proposito fervens adiit, eoque audito, Becci monachus factus est. Quod ubi post aliquot annos ad aures summi pontificis Urbani pervenit, Joannem ipsum ad se accercitum [Col. 0408D] praefati coenobii abbatem fecit. Hic itaque agnito Patrem suum Anselmum Romam venisse, missis nuntiis omni studio deprecatus est, quatenus ad se veniret atque in sua quadam mansione cui salubris aura favebat, ad evitandas Romanae Urbis aegritudines, instanti dignaretur aestate conversari. Quibus ille auditis, supernae pietati ac fraternae sollicitudini gratias egit, summoque pontifici relatas preces innotuit. At ille : O, inquit, divinae miserationis [Col. 0409A] praedestinatio! Vere etenim praemisit Deus Joseph in Aegyptum ante Jacob Patrem suum. Quapropter, licet omnia quae habeo, tuis utpote viri propter justitiam necne beati Petri fidelitatem exsulantis proposuerim necessitatibus servitura, tamen quia urbis istius aer multis et maximae peregrinae regionis hominibus nimis est insalubris, laudo ut eas quo vocaris, ne quod superna dignatio tibi providit negligere videaris. Acquiescit Anselmus dicto pontificis, et exspectaturus quid rex Angliae respondeat litteris papae ac suis, partes ad quas invitabatur petiit. Occurritur ei cum laetitia et honore in omni loco ad quem ingreditur, et certatim ad ministrandum illi quique parantur. Ubi vero loco ad quem ibat appropinquavit, adjuncta secum fratrum caterva [Col. 0409B] Joannes obviam vadit, et Patrem suum more boni filii magna cum reverentia et exsultatione susceptum monasterio introducit. Exinde quoniam calor ibi cuncta torrebat, ducit eum in villam suam, Sclaviam nomine, quae, in montis altitudine sita, sano jugiter aere conversantibus illic habilis exstat.

His ferme diebus Rogerus dux Apuliae [a 1Kb] adunato grandi exercitu, Capuanam civitatem [b 1Kb] a sua ditione resilientem obsidebat. Et audita fama Anselmi, directis nuntiis, rogavit eum venire ad se, cupiens illum videre et alloqui, atque per eum his quae saluti suae adminiculari poterant, informari. Ivit ergo Pater ad eum. Adhuc longe eramus, et ecce dux ipse copiosa militum multitudine septus Patri [Col. 0409C] occurrit, ac in oscula ruens, ei pro suo adventu gratias egit. Plures exhinc dies in obsidione fecimus, remoti in tentoriis a frequentia et tumultu perstrepentis exercitus. Cum autem inter haec sedis apostolicae pontifex Urbanus illo adventaret, et ei ab Anselmo ac principibus totius exercitus obviam itum esset, ingenti saecularis gloriae pompa prosecutus, ductus est in tentorium quod ei prope nos erat caeteris excellentius constitutum. Sicque donec civitas in deditionem transiit, obsidio illius dominum papam et Anselmum vicinos habuit, ita ut familia illorum magis videretur una quam dua, nec facile quivis declinaret ad papam qui non diverteret ad Anselmum.

Sed quid faciam? Si dilectioni, si reverentiae, si [Col. 0409D] honori, qui Anselmo ab universis inter quos habitabat eo tempore et veniebat exhibebatur, scribendo singulatim immorari voluero, non immerito indiscretionis argui potero. Tantum dico quod licet rex Angliae qui illum, ut praedictum est, de regno suo pepulit, tam litteris quam largis muneribus omnes quos ratus erat ei posse detrimento existere conatus fuerit adversus eum commovere, tamen nihil profecit quin potius ex his perspicaciter intellectum est, virum simplicis justitiae viam tenere, [Col. 0410A] et omnino contra aequum fatigari. Nam cum litterae quae directae fuerant, nullam ipsi qua jure argui posset culpam referendo inveherent, nec latores earum a litteris ipsis pejora dicendo dissentirent, factum est ut et viri justitia firmius crederetur, et injustitia hominis eum non aequo judicio fatigantis, magis ac magis publicata detestaretur. Quique igitur ex hoc illius coeperunt causae favere, illius commodo, illius honori se suaque pro voto certatim impendere. Dux ipse, ad quem ipsa mandata prae caeteris lata fuerunt, non consideratis eis Patrem multis precibus ad hoc flectere nisus est, quatenus secum dignaretur remanere, et optimas terrarum suarum tam in villis quam in castellis seu civitatibus, juxta electionem suam, dono accipere, easque [Col. 0410B] in usus suos suorumque, dum viveret, proprio jure vindicare. Aliter igitur molimina regis in Anselmum processerunt ac ipse ratus fuerat. Obsidione dehinc soluta, Anselmus cum papa ad Aversanam [c 1Kb] civitatem vadit. Papa civitatem, Anselmus multa prece invitatus abbatiam Sancti Laurentii, hospitandi gratia, petit. Igitur Anselmo ab ipsius coenobii fratribus perfectae charitatis obsequium exhibetur, et loquenti solito more quae Dei sunt auditus studiose praebetur.

Considerans itaque Anselmus apud se, quantam mentis inquietudinem et perturbationem fuerit passus in Anglia, et quomodo nullus, exceptis aliquibus monachis, eum gratia fructificandi Deo, audire [Col. 0410C] voluerit, quantaque mentis tranquillitate potitus, et quam fructuoso studio sit a cunctis auditus postquam exivit de Anglia, omni desiderio fervebat curam Angliae cum pontificatu deserere, et eis perpetim abrenuntiare. Huic quoque desiderio non parum roboris impendebat, quod omnium dubietate sublata videbat impossibile fore suos et Willhelmi regis mores in unum amplius concordare. Ad ea nempe quae illum in Anglia positi facere solere cognoveramus, nova quaedam quotidie ab his qui inde veniebant publice referebantur, in quibus ita contra Dei justitiam obfirmatus intelligebatur ut multi regionum illarum viri simul ac mulieres aliam de eo aestimationem haberent quam de Christiano Christianos lex Christiana docet habere. De quibus [Col. 0410D] pauca brevi perstringere placuit, ne solummodo nudis verbis quae dicunt, dici putentur. Quae tamen sicut illa accepimus simpliciter ponam, non astruens vera an secus exstiterint, an non. Ferebant igitur hi qui veniebant quod eodem fere tempore, cum idem rex Rothomagi moraretur, videri, qui in civitate ipsa degebant, ad eum convenire, conquerentes nonnullos ex suis, spreto Judaismo, Christianos tunc noviter factos fuisse, atque rogantes ut sumpto pretio illos, rejecto Christianismo, ad [Col. 0411A] Judaismum redire compelleret. Acquiescit ille, et suscepto pretio apostasiae, jubet ex Judaeis ipsis adduci ad se. Quid plura? Plures ex illis minis et terroribus fractos, abnegato Christo, pristinum errorem suscipere fecit.

Erat praeterea, illis diebus, adolescens quidam Judaeus, cui uno dierum per viam forte eunti apparuit alter juvenis vultu ac veste decorus, qui interrogatus unde vel quis esset, dixit se, jam olim ex Judaeo Christianum effectum, Stephanum protomartyrem esse. Sed ea, inquit, causa nunc de coelo ad terras descendi ut tu, abjecta superstitione Judaica, Christianus efficiaris, et meo nomine, baptizatus in Christo, appelleris. Dixit, et ab oculis ejus elapsus non comparuit. Adolescens autem timore [Col. 0411B] correptus, illico presbyterum adiit, quid viderit, quidve audierit clara voce innotuit, seque in Christum credere confessus, baptismi gratiam statim adeptus est. Quod factum cum pater ejus agnovisset, acri cordis dolore afficitur. Et aestuans quonam modo suis sacris filium posset restituere, didicit quemadmodum Willhelmus rex Anglorum nonnullos hujusmodi pecuniae gratis nuper Judaismo reddiderit. Ivit ergo ad illum, et qualiter perdidit filium suum querula voce deprompsit. Orat sibi misereri, et unici more a se dilectum paternis rogat legibus imperiali sanctione restitui. Tacet ille ad rogata, nondum audiens quamobrem tali negotio sese deberet medium facere. Advertit Judaeus mysterium cur [Col. 0411C] suis precibus non responderet, et e vestigio sexaginta marcas argenti se illi daturum, si judaismo restitueret filium suum, pollicetur. Jubente igitur rege, juvenis ipse in conspectum suum adducitur, et rex illum hac voce alloquitur : Queritur pater tuus de te quod praeter licentiam suam Christianus effectus es; hoc si ita est, praecipio tibi quatenus voluntati ejus satisfaciens, omni ambage seclusa judaismo te sine mora restituas. Cui juvenis respondens : Domine rex, ait, ut puto, jocaris. At ille indignatus, Tecum, inquit, jocarer, stercoris fili? Recede potius, et praeceptum meum velocius imple, alioquin per vultum de Luca faciam tibi oculos erui. Tunc adolescens animae quior factus, voce constanti ita respondit : Utique non faciam. Verum noveris [Col. 0411D] quia, si bonus Christianus esses, nunquam de ore tuo talia protulisses. Christiani etenim est eos qui a Christo per incredulitatem separati sunt ei conjungere; non autem eos qui illi per fidem juncti sunt ab eo separare. Confusus princeps in istis, contumeliis affectum juvenem cum dedecore jussit suis conspectibus eliminari. Qui expulsus patrem suum eventum [Col. 0412A] rei pro foribus praestolantem, invenit. In quem animatus, Fili, ait, mortis, et pabulum externae perditionis, non sufficit tibi damnatio tua nisi et me tecum praecipites in eam? Ego vero cui jam Christus patefactus est, absit ut te unquam pro patre agnoscam quia pater tuus diabolus est! Dum ista ita dicuntur, ad jussum regis introducitur ante eum Judaeus, et ait illi rex : Ecce feci quod rogasti, redde quod promisisti. At ille : Filius meus jam nunc et in Christi confessione constantior, et mihi est solito factus infestior, et dicis : Feci quod petisti, redde quod promisisti? Imo quod coepisti, primo perfice, et tunc demum de pollicitis age. Sic enim convenit inter nos. Feci, dixit, quantum potui, verum quamvis non profecerim, minime tamen feram [Col. 0412B] me sine fructu laborasse. Angustiatusque Judaeus ex his vix obtinuit, ut data medietate promissae pecuniae, alia sibi medietas laxaretur.

Praeter haec quoque, per id temporis ferebatur eum in tantam mentis elationem corruisse ut nequaquam patienter audire valeret, si quivis ullum negotium quod vel a se, vel ex suo praecepto foret agendum, poneret sub conditione voluntatis Dei fieri. Sed quaeque acta simul et agenda suae soli industriae ac fortitudini volebat ascribi. Quae mentis elatio ita excrevit in eo ut, quemadmodum dicebatur, crederet et publica voce assereret nullum sanctorum cuiquam apud Deum posse prodesse, et ideo nec se velle, nec aliquem sapientem debere beatum [Col. 0412C] Petrum, seu quemlibet alium quo se juvaret interpellare. Hac fide in ipso proficiente, ad hoc quoque lapsus est ut Dei judicio incredulus fieret, injustitiaeque illud arguens, Deum aut facta hominum ignorare, aut aequitatis ea lance nolle pensare astrueret. Exempli causa, quinquaginta circiter viri, quibus adhuc illis diebus, ex antiqua Anglorum ingenuitate, divitiarum quaedam vestigia arridere videbantur, capti sunt, et calumniati [(20) 1Kb] quod cervos regis ceperint [a 1Kb] , mactaverint, manducaverint. Negant illi; unde statim ad judicium rapti judicantur injectam calumniam [(21) 7Kb] examine igniti [b 1Kb] ferri a se propulsare debere. Statuto itaque die, praefixi poenae judicii pariter subacti sunt remota pietate et misericordia. Erat ergo miseriam videre. Verum omnipotens [Col. 0412D] Deus, cui misericordiam et judicium canit Davidicus psalmus, innocentia eorum, servatis misericorditer ab exustione manibus omnium, cunctis ostendit, et malitia hominum eos impie destruere cupientium quam injusta fuerit, justo judicio declaravit. Igitur cum principi esset relatum condemnatos illos tertio judicii die simul omnes inustis manibus [Col. 0413A] apparuisse, stomachatus taliter fertur respondisse : Quid est hoc? Deus est justus judex? Pereat, qui deinceps hoc crediderit. Quare per hoc et hoc meo [a 1Kb] judicio amodo respondebitur. Non Dei quod pro voto cujusque hinc inde plicatur. Haec et hujusmodi plura his atrociora quae a diversis non ignobilis famae hominibus de Willhelmo illo tunc temporis nuntiabantur, magno, ut diximus, Anselmum accendebant pontificatui Angliae abrenuntiare, scientem videlicet mores suos moribus ipsius nulla posse ratione amplius concordare.

Postulaturus igitur a summo pontifice ipsius vinculi quo se nimis astringi gemebat relaxationem, eum adiit, ei sui cordis anxietatem innotuit, misereri sibi poposcit, id est ut ab onere curae pastoralis, [Col. 0413B] quod importabile sibi quia infructuosum videbat, se relevaret, obnixe rogavit. Audit papa quod ille postulat, et illico miratus exclamat : O episcopum ! O pastorem ! Nondum caedes, nondum vulnera perpessus es, et jam Dominici curam ovilis subterfugere quaeris? Christus in cura ovium suarum probat Petri amorem erga se, et Anselmus, Anselmus, inquam, ille sanctus, ille talis ac tantus vir, solummodo quiescere volens, oves Christi et ante pugnam luporum morsibus dilaniandas non veretur exponere? Ah ! quid dicam? Quo amore sperat Domino copulari qui hoc fugit quo ipse Dominus se teste probatur amari? Absint haec a te, absint a tua religione, dilectissime frater Anselme! Potiusne me in istis ulterius inquietes, scias quod non solum non concedo tibi [Col. 0413C] facere quod petis, imo ex parte Dei omnipotentis vice beatissimi Petri apostolorum principis tibi per sanctam obedientiam praecipio quatenus curam Anglici regni tibi commendatam, quandiu retinere ut hactenus poteris, non abjicias. Quod si propter tyrannidem principis, qui nunc ibi dominatur, in terram illam redire non permitteris, jure tamen Christianitatis semper illius archiepiscopus esto, potestatem ligandi atque solvendi super eam, dum vixeris, obtineris et insignibus pontificalibus more summi pontificis utens ubicunque fueris. Ad haec ille : Obedientiam, Pater, non abjicio, sed si non displicet, quid animo geram paucis suggeram. Credat, si placet, excellentia vestra quoniam si caedes, si vulnera, si mors ipsa mihi pro tutela et defensione [Col. 0413D] ovium Christi intenderetur, spero, non aufugerem, si me conscientia mea non fallit. At tunc ut de rege ipso, qui me, sicut notum est, de regno suo expulit, taceam, ipsi quos oves, et episcopi quos adjutores habere debebam, et qui mihi obedientiam professi sunt, omnes in commune ad hoc me ducere conabantur, quatenus sub obtentu justitiae contra justitiam facerem, id est obedientiae beati Petri abrenuntiarem, ne fidem quam debebam regi terreno violarem. Quibus dum niterer persuadere me utrumque [Col. 0414A] horum, altero inviolato, posse servare (quandoquidem Dominus jubeat, quae Caesari, et quae Dei sunt Deo reddi [Matth. XXII, 21]), objiciebat hoc apud se in usu non haberi, nec velle de domino suo hanc injuriam sustinere, ut aliquis in regno ejus cuilibet intenderet, nisi ei vel per eum. Et ego, Pater, inter tales quid facerem? Respondit : Ratione duceris. Ego quoque ne de his atque aliis tibi non jure illatis videar non curare, eaque gladio sancti Petri nolle vindicare, moneo quatenus concilio quod apud Barum ante corpus beati Nicolai, Kalendis Octob. celebrare constitui, praesentiam tuam exhibeas, ut quod de ipso rege Anglico, suisque, ac sui similibus qui contra libertatem Ecclesiae Dei se erexerunt, mediante aequitatis censura, me facturum [Col. 0414B] disposui, auditu visuque percipias. Dehinc ad habitaculum suum Sclaviam Anselmus revertitur, quietem et paupertatem oblatis divitiis anteponens.

Instante autem termino concilii, ad apostolicum reversus est, et cum eo Barum usque profectus. In ipso vero concilio [b 1Kb] , dum plurima de fide catholica summus pontifex, facunda ratione rationabilique facundia disseruisset, mota est quaedam quaestio ex parte Graecorum evangelica auctoritate probare volentium Spiritum sanctum processionem non habere nisi tantum a Patre. Huic errori tum multis argumentis, tum plurimis rationibus papa contraire nisus, inter alia [(22) 1Kb] quiddam de epistola sibi olim ab Anselmo de Incarnatione Verbi edita et directa, [Col. 0414C] exempli gratia, intulit, quod suae disputationi non parum claritatis ac firmitudinis attulit. Verum cum nonnulla objicerentur, et redditae rationes, quemadmodum instabilibus mos est, disquisitae enucleatius exponi peterentur, imperatum silentium primus ipse pontifex rupit alta voce dicens : Pater et magister Anselme, Anglorum archiepiscope, ubi es? Sedebat enim idem Pater in ordine caeterorum inter primos concilii Patres, et ego ad pedes ejus. Ubi ergo se requiri audivit, surrexit continuo, et respondit : Domine Pater, quid praecipis? Ecce me. At ille : Quid, quaeso, facis? Cur in aliorum silentio degis? Veni, veni, obsecro; ascende usque ad nos et pugnans pro Matre tua et nostra, adjuva nos, cui suam integritatem vides Graecos istos conari [Col. 0414D] adimere, et nos in idipsum nefas, si facultas eis tribuitur, praecipitare. Succurre igitur quasi vere pro hoc a Deo missus huc. Videres itaque circa solium papae quosque perstrepere, sedes mutare, locum sedendi viro parare, et sic demum honorifice levatum ad se prope papam collocare, concilio stupente ad haec, et percunctante quis esset aut unde. Tum compresso tumultu, omnibus in commune viri sanctitatem atque industriam papa exposuit, et quia propter justitiam multas persecutiones passus, atque [Col. 0415A] injuria de sua sit terra expulsus, reverenda voce innotuit. Cum igitur ad imperium ejus Anselmus praesto esset motae quaestioni mox respondere, visum nonnullis est melius fore in crastinum rem differri, quo liberioribus animis dicenda expeditius proponerentur. In crastimo itaque maturius conventu disposito, Anselmus ex condicto debitum solvere postulatus est. Surrexit ergo et coram universis in edito stans, sic de negotio, regente cor et linguam ejus Spiritu sancto, tractavit, disseruit, absolvit, ut in ipso conventu nemo existeret qui non inde sibi satisfactum consentiret. Sed quibus hoc argumentis, quibus rationibus, quibusve divinae Scripturae auctoritatibus et exemplis egerit, scribere supersedemus, eo quod ipsemet Anselmus postmodum inde diligentius [Col. 0415B] atque subtilius tractans, egregium opus [a 1Kb] scripsit, idque per multa terrarum loca, ubi ejusdem erroris fama pervenit, ab amicis suis rogatus direxit. Ergo ubi finem dicendi fecit, intendens in eum summus pontifex, ait : Benedictum sit cor et sensus tuus, et os et sermo oris tui sit benedictus. Hinc in laude viri demoratum est, et fides ejus atque prudentia divulgata ac magnificata, nec non eorum perfidia, si qui forent, qui ea quae de proposita quaestione docuit suscipere et credere nollent, exprobrata ac perpetuo anathemate percussa atque prostrata.

Procedente deinceps ratione de rege Anglorum sermo conseritur, et sinistra quaedam de ipso publice praedicantur, Anselmo inter illa demisso vultu [Col. 0415C] sedente et loquentes nullo favore prosequente. Tandem de venditione et oppressione Ecclesiarum de quibus inter alia vituperabatur, necne de injuriis Anselmo illatis apostolicus acriter questus est. Quem propterea, inquit, etiam regni sui fecit extorrem, quoniam a beati Petri fidelitate et obedientia nequivit separare. Et adjecit : Ecce vita illius tyranni qualis ad apostolicam sedem saepe dilata est. Cui pro correctione sui plura multoties cohortatoria simul et castigatoria suasione verba mandavimus, sed afflictio atque depulsio tanti viri, quem coram videtis, satis innuit quantum proficimus. Ad haec, fratres, quid sentitis? Quid decernitis? Dixerunt : Sententia plana est et judicium evidens. Si enim [Col. 0415D] semel, si secundo, si tertio vocasti, et renuit audire, renuit disciplinam accipere, restat ut, gladio sancti Petri sub anathematis ictu percussus, quod meruit sentiat, donec a sua pravitate discedat. Respondit: Ita est. Audiens haec Anselmus illico surrexit, et flexis genibus coram papa praefatum regem jam tunc excommunicare parato, vix obtinuit ne in regem faceret quod communis omnium sententia promulgavit. Qui ergo bonitatem viri solo prius fuerant [Col. 0416A] auditu edocti, nunc eum facto se experiri gavisi sunt, dum illum et pro malo bonum reddere, et pro persequente se non ficta vident prece intercedere. Admirabilis itaque universis factus est.

Inter haec ego Patri per omnia praesens aderam, paratus videlicet ad servitium ejus. Et quia mihi ab infantia hic mos erat, semper nova quae forte, sed maxime in ecclesiasticis, occurrebant diligenti intentione considerare, ac memoriae commendare, dispositum concilium, loca et ordines personarum, modos et examinationes causarum curiosa fortasse magis quam sagaci mente et oculo, hinc inde utpote qui nunquam prius talia videram, modesto intuitu consideravi. Ecce autem, cum illis intenderem, occurrit, quem antea bene noveram, archiepiscopus Beneventanus [b 1Kb] , [Col. 0416B] cappa prae omnibus qui conventui ipsi intererant pretiosiori decoratus. Papa enim non cappa, sed casula et pallio desuper redimitus concilio praesidebat. Ego igitur intuens cappam antistitis Beneventani, et eam, ut dixi caeteris praestare perspiciens, recordatus sum verborum quae puer a senioribus Ecclesiae nostrae, Edwio scilicet magnifico viro Blachemano, atque Farmanno aliisque nonnullis olim audieram. Solebant etenim iidem memorabiles viri saepe narrare quod ipsis, adolescentiae primordia agentibus, Imma [c 1Kb] regina, cujus in capite hujus operis habita mentio est, inter multa bona quae Ecclesiae Christi Cantuariensi contulit, brachio beati apostoli Bartholomaei, ipsam Ecclesiam, disponente [Col. 0416C] domino suo Cnudo rege Anglorum, sublimaverit. Quae res qualiter acta fuerit, hoc modo (quod per excessum coeptae narrationis dici patienter quaeso accipiatur) uno sensu, pari ordine referebant. Tempore, aiunt, quo ipsa domina, sicut regina, in regno Anglorum magna et praepotens habebatur, pontifex Ecclesiae Beneventanae venit in Angliam, quem, sicut ipse ferebat, immanis fames certis praesagiis totam Apuliam afflictura illo deduxerat, cupiens aliquo modo, si non posset toti provinciae, saltem suis civibus tantum malum propulsare. Is iter ingressus brachium beati Bartholomaei apostoli secum tulerat, spe sibi certa promittens se per illud multa lucraturum. Idem quippe brachium, ob hujusmodi necessitudinem contrahenda subsidia in ipsa [Col. 0416D] ecclesia Beneventi a reliquo corpore servabatur remotum. Episcopus itaque, transita Italia, venit in Galliam, quae sibi dabantur gratanter ubique bona suscipiens. Audita vero divitis fama regni Anglorum, ratus est sibi eo progrediendum, ex aliorum eventibus sperans se illic amplius caeteris regionibus acquisiturum. Praefata quoque regina magni nominis et divulgatae famae habebatur; quam bonitas sua, et qua super Ecclesias respiciebat largitas ei pepererat. [Col. 0417A] Pontifex igitur, Angliam veniens, ipsam reginam adiit, et illius allocutione potitus, quid detulerit, quam ob causam tam remotas orbis adierit partes insinuavit. At illa, hominis charitativo labore ad misericordiam flexa, de suis ei copiose largita est, et illum patriam remeare, nec non eis quibus imminens famis periculum formidabat, subvenire hortata est. Sed ipse intelligens non sufficere sibi ad suum negotium quae habebat, eos quos magis familiares in curia ipsi dominae esse acceperat percunctatus est utrum os quod attulerat, dato pretio, reginae in jus proprium transferre curae esset. Quid multa? Investigatur de re animus dominae, et invenitur promptissimus esse, certam se tantummodo episcopus faceret ipsum os nominati apostoli revera fuisse, et taliter [Col. 0417B] ut ipsamet testaretur sibi, sublata omni ambiguitate, satisfactum. Ad quod ille : Quo, inquit, modo? Super corpus, ait, Dominicum et super sanctorum reliquias quas ei proponam, jurejurando, reliquias de quibus agitur veraciter esse de corpore beati apostoli Bartholomaei, et id remota omni aequivocatione atque sophismate faciat. Hoc, inquit episcopus, secure me facturum polliceor. Veniens itaque Cantuariam cum brachio ipso, prout illi rex et regina dictaverant, decenter susceptus est. Astante igitur ipsa, monachorum quoque ac clericorum immenso agmine eam vallante, inter quos etiam supra memorati viri a quibus haec accepimus se praesentes fuisse testati sunt, numerosaque utriusque sexus et aetatis multitudine ob hoc [Col. 0417C] convolante et audiente, jurando super altare et corpus Christi necne sanctorum reliquias quas beatum Gregorium sancto Augustino, aliosque Romanos pontifices aliis archiepiscopis destinasse scitur, asseveravit ipsum os de quo sermo habebatur beati Bartholomaei apostoli proprium fuisse, nec ipsi assertioni suae aliquid omnino sophismatis aut aequivocationis inesse. Quo facto, memorabilis domina quamplures argenti libras antistiti contulit, et osse potita illud ecclesiae Christi Cantuariensi solemni donatione ex parte regis Cnudi suaque concessit. Illis quippe diebus hic mos Anglis erat patrocinia sanctorum omnibus saeculi rebus anteferre. Pontifex quippe sedis ipsius, Aegelnothus nomine, inter reliqua [Col. 0417D] quae homini dedit, cappam illi valde pretiosam aurifrigio ex omni parte ornatam dedit, quae et illius Ecclesiae decori, et Ecclesiae Cantuariensis futuris temporibus tantae rei existeret testimonio et probationi. Ego igitur cum, ut dixi, concilio praesens antistitem Beneventanum cappa reliquis praestante ornatum viderem, et eam ex his quae olim audieram optime nossem, non modice laetatus, et cappam et verba mihi puero exinde dicta Patri Anselmo ostendi. Mox celebrato concilio ubi Beneventanum ipsum adii, et inter alia mutuae dilectionis colloquia [Col. 0418A] coepi de eadem cappa loqui, et unde illam haberet quasi nescius interrogavi, summam rei exposuit, et eam ordine quo descripsi suam Ecclesiam ab Ecclesia Cantuariensi adeptam esse declaravit. Qua de re certior effectus, putavi aliquibus gratum hoc ipsum huic opusculo indere, licet propositum narrationis tramitem me hoc agento non nescirem excedere. Quo peracto, ad coeptum redeamus iter. Finito concilio a Baro discessimus, comitatum papae Romam usque non deserentes.

Interea revertit nuntius quem a Roma ad regem Angliae destinatum supradiximus, referens ipsum regem susceptis quidem quoquo modo litteris papae litteras Anselmi nullo voluisse pacto suscipere, imo cognito illum esse hominem ejus jurasse per vultum [Col. 0418B] Dei quia, si festine terram suam non exiret, sine retractatione oculos ei erui faceret.

Verum post dies aliquot, ex quo Romam reversi fuimus, venit missus a rege Willhelmus, cujus in exitu Angliae mentionem fecimus, domino papae ad litteras quas pro Anselmo miserat responsurus. Dicebat ergo pontifici : Mandat tibi dominus meus rex sibi non parvae admirationi esse quod vel in mentem tibi cadere potuit ut eum, pro restitutione rerum Anselmi, interpellares. Et subdidit : Si causam quaeris, haec est : Quando de terra sua discedere voluit, aperte minatus est se illo discedente totum archiepiscopatum in dominium suum accepturum. Quoniam igitur nec his minis constrictus quin [Col. 0418C] exiret omittere notuit, juste se putat fecisse quod fecit, et injuria reprehendi. Ad haec papa : Accusat eum, inquit, aliunde? Respondit : Non papae! ait, quis unquam audivit talia? Pro hoc solo primatem regni suis omnibus spoliavit, quia ne sanctam matrem Ecclesiam omnium Romanam visitaret, omittere noluit? Vere et sine omni ambiguitate dicere possumus a saeculo tale quid non esse auditum. Et pro tali responso, mirabilis homo, huc te fatigasti? Redi, quantocius redi, et praecipe illi ex parte beati Petri quatenus remota omni contradictione illum suis omnibus integre revestiat, si excommunicari recusat. Itaque fac ut quid hinc velit scire me faciat ante concilium, quod tertia hebdomada Paschae [a 1Kb] in hac urbe sum celebraturus, alioqui certissime noveris [Col. 0418D] se in eodem concilio damnationis sententia puniri quam promeruit. At ille : Priusquam abeam, tecum secretius agam. Mansit ergo ibi per dies plurimos idem Willhelmus, prudenter operam dando hos et illos suae causae fautores efficere, ac ut domini sui voluntati satisfaceret, munera quibus ea cordi esse animadvertebat dispertiendo, et pollicendo parvi habere. Deductus ergo a sententia Romanus pontifex est, ac pro voto Willhelmi inducias usque ad festum sancti Michaelis dedit regi. Acta sunt [b 1Kb] haec in ipsis solemniis Nativitatis Christi.

[Col. 0419A] Quod videntes, vane nos ibi consilium nihil auxilium operiri intelleximus, petitaque licentia Lugdunum remeare decrevimus. Quam licentiam cum nullatenus impetrare potuissemus, remansimus Romae usque ad praefinitum tempus concilii, continue circa papam degentes et quasi in commune viventes. Nec enim duae, sed una videbatur amborum curia esse. Unde et ipse papa frequenter ad Anselmum veniebat, laete cum eo sese agendo, et curiam faciendo ei; dedit quoque illi hospitium in quo conversabamur eo jure ut, si aliquando Romam rediret, contra omnes homines illud sibi vindicaret. Ipse in conventu nobilium, in processionibus, in stationibus, semper et ubique a papa secundus erat, prae cunctis honoratus, cunctis acceptus, et ipse [Col. 0419B] cunctis simplici humilitate submissus.

Cum vero ad concilium ventum esset, et episcopis qui de Italia et Gallia venerant suas sedes ex consuetudine vendicantibus, nemo existeret qui se vel audisse vel vidisse archiepiscopum Cantuariensem Romano concilio ante haec interfuisse diceret, vel scire quo tunc in loco sedere deberet, ex praecepto papae in corona [(23) 1Kb] sedes illi posita est [a 1Kb] , qui locus non obscuri honoris in tali conventu solet haberi. Igitur dum in ipso concilio multa tractarentur, multa disponerentur, multa observari decernerentur, nec tamen ab omnibus partim propter conventus immensitatem, partim propter intrantium et exeuntium a corpore B. Petri strepitum et concrepationem, [Col. 0419C] clare intelligerentur, praecepit ipse pontificum summus Lucensi episcopo, Reingero [b 1Kb] nomine, quatenus in medio caeteris eminentior staret, ac sonora qua pollebat voce quae statuta erant cunctorum auribus expresse deponeret. Pater ipse praesidentis imperio, verum nonnullis ab eo capitulis in audientia omnium diserte expositis, subito admirantibus cunctis, vultu, voce, ac gestu corporis in alium habitum demutatus est, unde suorum luminum acie in circumsedentes directa, vulneratae mentis dolorem ultra dissimulare non potuit. Rupta igitur decretorum serie, quae exponenda susceperat, intulit, dicens : Sed videlicet quid faciamus? Praeceptis subditos oneramus, et iniquis tyrannorum saevitiis non obviamus. Oppressiones namque quas ipsi sua [Col. 0419D] tyrannide Ecclesiis inferunt, et exspoliationes personarum quae tuendis illis institutae sunt quotidie ad [Col. 0420A] hunc sedem referuntur, consilia et auxilia, sicut a capite omnium, requiruntur. Sed quo terminentur effectu, heu totus mundus novit et inde conqueritur! De cujus mundi remotissimis partibus unus ecce inter nos modesta taciturnitate quiescens mitis residet, cujus silentium clamor magnus est, cujus humilitas et patientia quo declivior atque mansuetior, eo sublimior est ante Deum et in nos ferventior, iste unus, unus, inquam, iste, quam crudelissime afflictus quam injustissime suis omnibus exspoliatus venit huc judicium et aequitatem apostolicae sedis de negotio suo efflagitans. Jam annus secundus est [c 1Kb] quo huc venit, sed vel quid hucusque subventionis invenit? Si de quo dico non omnes agnoscitis, ipse est Anselmus archiepiscopus anglicae regionis. [Col. 0420B] His dictis virgam pastoralem, quam manu tenebat, tertio pavimento illisit, indignationem spiritus sui, compressis exploso murmure labiis et dentibus, palam cunctis ostendens. Ad haec papa ei innuens, ait : Frater Reingere, sufficit, sufficit. De hac re bonum consilium erit. At ille, producto in eum spiritu, inquit : Et equidem expedit. Nam aliter eum qui justa judicat, non transibit. Deinde ad perdicenda concilii decreta monitus, verba resumpsit ac in fine dicendi, ne parvi penderetur injuria Anselmo illata, repetit, monuit, et sessum ivit. Haec omnia, cum Pater Anselmus audisset et tandem circa finem verborum de se dicta intellexisset, oppido miratus est, sciens se nec homini de re locutum [Col. 0420C] fuisse, nec a se vel ullo suorum, ut talia diceret, processisse. Sedebat ergo uti solebat, silenter auscultans.

Inter ultima vero synodi, jam recisis quae recidenda et statutis quae visa fuerunt constituenda, in adversarios sanctae Ecclesiae excommunicationis sententiam cum toto concilio papa intorsit quia sententia omnes quoque laicos investituras Ecclesiarum dantes, et omnes easdem investituras de manibus illarum accipientes, necne omnes in officium sic dati honoris hujusmodi consecrantes, pari modo involvit. Eos nihilominus sub ipsius anathematis vinculo colligavit qui pro ecclesiasticis honoribus laicorum hominum homines fiunt dicens nimis exsecrabile videri manus quae in tantam eminentiam [Col. 0420D] excreverint, ut, quod nulli Anglorum concessum est, Deum cuncta creantem suo ministerio [Col. 0421A] creent, et eumdem ipsum pro redemptione et salute totius mundi summi Dei Patris obtutibus offerant, in hanc ignominiam detrudi, ut ancillae fiant earum manuum quae die ac nocte obscenis contagiis inquinantur, rapinis ac injustae sanguinum effusioni addictae commaculantur. His praesentes fuimus, haec conspeximus, his ab universis, fiat, fiat, acclamari audivimus et in his consummatum concilium scimus.

Postera die, accepta licentia, Roma digredimur, nihil judicii vel subventionis, praeterquam quod diximus, per Romanum praesulem nacti. Via vero redeundi tunc temporis multis erat periculis obnoxia, sed protegente nos Domino, pericula cuncta evasimus, ac Lugdunum illaesi pervenimus, ubi cum [Col. 0421B] summa veneratione gaudioque suscepti, et a pontifice civitatis detenti, mansionem nostram illic firmavimus, amissa omni fiducia ulterius tempore Willhelmi regis Angliam remeandi. Habitus est ergo ibi Anselmus, non sicut hospes, aut peregrinus, sed sicut indigena, et vere loci dominus unde nusquam ipse ipsius urbis antistes, eo praesente, suo volebat loco praesidere, sed praesidente ubique Anselmo, inferioris et suffraganei loco simul et officio mira ductus humilitate fungebatur. Anselmus festivitates, sacros ordines, ecclesiarum dedicationes celebrabat, et pontificalia quaeque officia administrabat.

Sed cum multi agnita benevolentiae ejus amplitudine [Col. 0421C] ad eum concurrerent, et sacramentum impositionis manus episcopi ab illo sibi ac suis conferri deposcerent, ipse qui in episcopalium officiorum administrationibus semper nutum pontificis exspectabat levi affabilitate respondebat suum non esse tale quid in parochia alterius episcopi, eo inconsulto, praesumere. In quo cum ratione agi intelligentes, mox ad suum episcopum nuntios dirigunt, et qua benignitate vir ad suas preces responderit innotescentes, orant illum rogari pro se. De re ergo a pontifice appellatus, imo per totam parochiam suam hoc et aliis pontificalibus officiis, in illius voluntatis deliberatione positis, omnes admittere, neminem ab ipsius gratia sacramenti patiebatur immunem discedere. Fiebat itaque frequens populorum concursus, [Col. 0421D] et nonnunquam in hoc solo expendebatur dies totus, ita ut nos, qui ei ministrabamus, gravi taedio saepe fatigaremur, ipso semper jucundo vultu et hilari existente. Crevit autem in eum mira quaedam ex his et inaudita dilectio omnium, et bonitas ejus divulgabatur per circuitum.

Inter haec, per populos fama dispersit Urbanum sedis apostolicae praesulem praesenti vitae modum fecisse. Siquidem prius obiit quam quae a rege Anglorum pro causis Anselmi exspectabat responsa [Col. 0422A] susciperet. Qui decessus vitae, ubi ejusdem regis auribus insonuit, respondit : Et Dei odium habeat qui inde curat. Adjecitque : Ille vero qui modo papa [a 1Kb] est, cujusmodi est? Cui cum in aliquibus Anselmo archiepiscopo similis diceretur, ait : Per vultum Dei, si talis est, non valet. Verumtamen sit modo ipse per se, quia per hoc et hoc papatus suus non ascendit hac vice super me. Ego interim libertate potitus agam quod libet. Nec enim putabat apostolicum orbis posse in regno suo esse cujuslibet juris, nisi permissus a se. Qualiter ergo deinceps sese habuerit, ad alia festinanti scribere opportunum non est. Attamen libertate qua se potitum gloriatus est non diu frui permissus est. Prius enim quam annus transiit, insperata et subita morte percussus [Col. 0422B] eam perdidit. October namque audivit eum gloriantem, secunda dies sequentis Augusti vidit eum exspirantem. Siquidem illa die mane pransus in silvam [b 1Kb] , venatum ivit, ibique sagitta in corde percussus, impoenitens et inconfessus e vestigio mortuus est, et omni homine mox derelictus [(24) 2Kb] . Quae sagitta utrum, sicut quidam aiunt, jacta ipsum percusserit, an, quod plures affirmant, illum pedibus offendentem superque ruentem occiderit, disquirere otiosum putamus, cum scire sufficiat eum justo judicio Dei prostratum atque necatum [c 1Kb] . Hic occurrit animo quid rex iste quondam, ut supra retulimus, Roffensi episcopo dixerit, videlicet quod : Deus nunquam eum bonum habiturus esset pro malo [Col. 0422C] quod sibi inferret, et perpendo quid postmodum Deus erga illum egerit, donec vitae praesenti superfuit. Scitur enim quia ex quo illa verba, depulso languore, quo notum est illum fuisse gravatum, protulit, tantum in deprimendo et subjugando inimicos, in acquirendo terras, in exercendo voluptates suas prosperatus est, ut omnia sibi arridere putares. Ventus insuper, et ipsum mare videbantur ei obtemperare. Verum dico, non mentior, quia cum de Anglia in Northmanniam transire, vel inde cursum, prout ipsum voluntas sua ferebat, redire volebat, mox, illo adveniente, et mare appropinquante, omnis tempestas, quae nonnunquam immane saeviebat, sedabatur, et transeunti mira tranquillitate famulabatur. Quid amplius? Ita fateor [Col. 0422D] in cunctis erat fortunatus, ac si verbis ejus hoc modo respondit Deus : Si te pro malo, ut dicis, nunquam bonum habebo, probabo an saltem pro bono possim te bonum habere, et ideo in omni quod tu bonum aestimas velle tuum adimplebo. Sed quid? In tantum ex successibus suis profecit ut, sicut hi qui factis ejus die noctuque praesentes exstiterunt attestantur, nunquam vel de lecto surgeret, vel in lecto se collocaret quin seipsum aut collocante aut surgente semper deterior esset. [Col. 0423A] Quapropter dum nec malo corrigi voluit, nec bono ad bene agendum attrahi potuit, ne in perniciem bonorum diutino furore saeviret, compendiosa illum [Col. 0424A] et momentanea caede aequus Arbiter huic vitae subtraxit.


[Col. 0423A]
LIBER TERTIUS

Secundo itaque anno [a 1Kb] ex quo a Roma Lugdunum venimus, qui erat nostri exsilii annus tertius, venerunt ad Anselmum jam tertium diem in coenobio, quod Casa-Dei [b 1Kb] dicitur, agentem, duo monachi, unus Cantuariensis, et alter Beccensis, nuntiantes ei jam saepe memorati Willhelmi regis vitae excessum. Quo ille vehementi stupore percussus, mox est in acerbissimum fletum concussus. Quod videntes admirati [Col. 0423B] admodum sumus. At ille, singultu verba ejus interrumpente, asseruit, in ipsa veritate quam servum Dei transgredi non decet, quia si hoc efficere posset, multo magis eligeret seipsum corpore quam illum, sicut erat, mortuum esse.

obis post haec Lugdunum reversis, ecce alius e fratribus Ecclesiae Cantuariensis advenit, litteras deferens, preces offerens, quibus obnixe ab Anglorum matre Ecclesia interpellatur, quatenus, exstincto tyranno, filios suos, rupta mora, revisere consolarique dignetur. Audito igitur de re consilio memorati reverendi Hugonis ipsius urbis episcopi, iter Angliam remeandi ingressus est, ipso pontifice, et toto populo terrae super hoc dolente, et nisi rationi contrairet, modis omnibus, ne fieret, prohibere [Col. 0423C] volente. Magno denique solatio se in discessu ejus destitui videbant. Prosecuti autem illum sunt de villa in villam per plures dies tam viri quam mulieres, singuli certatim currentes et pro sua desolatione gemebundas voces edentes. Necdum pervenimus Cluniacum, et nihilominus alter nuntius, ex parte novi regis Anglorum et procerum regni Patri occurrens, moras ejus in veniendo redarguit, totam terram in adventu ejus attonitam, et omnia negotia regni ad audientiam et dispositionem ipsius referens pendere dilata. Cujus verba litterae regis quas attulerat attestantes, et dicta plenius explanantes, preces et vota ipsius regis virum festinato venire magnopere postulantis, et seipsum regnumque suum ejus consilio [Col. 0423D] ac moderamini se subjecturum pollicentis continebant. Haec et hujusmodi plura quam dicere velim, nos ad patriam properare coegerunt.

Prosperrimo itaque cursu marina pericula transvecti nono Kalend. Octobris Dofris appulimus, et ingenti gaudio totam terram in adventu Anselmi exsultantem reperimus. Quaedam etenim quasi novae resurrectionis spes singulorum mentibus oriebatur, qua et ab oppressione calentis adhuc calamitatis se quisque liberandum, et in statum optatae prosperitatis aditum sibi pollicebatur. Quae spes inde maxime procedebat quod Henricus qui tunc noviter fratri defuncto in regnum successerat, in ipso suae consecrationis die bonas et sanctas omni populo leges se servaturum, et omnes oppressiones et iniquitates quae sub fratre suo emerserant in omni sua dominatione, tam in Ecclesiis quam in saecularibus [Col. 0424B] negotiis, prohibiturum et subversurum spoponderat, et haec omnia jurisjurandi interjectione firmata, sub monimento litterarum sigilli sui testimonio roboratarum, per totum regnum divulgatum iri praeceperat. Praesentia nihilominus communis omnium Patris jam ipsi spei non parum roboris apud hominum mentes adjiciebat, constantem illius probitatem agnoscentium, et sancta quaedam ad reformandum Christianae religionis statum qui post obitum venerandae memoriae Lanfranci archiepiscopi in multis deciderat, proxime ab eo prodire et statui arrectis sensibus exspectantium.

Sed cum post paucos sui reditus dies Serberiam ad regem venisset, et ab eo gaudenter susceptus, [Col. 0424C] rationi illius [c 1Kb] qua se excusavit cur, in suscipienda regiae dignitatis benedictione, illum cujus juris eam esse sciebat non exspectaverit, acquievisset, postulatus est pro consuetudine antecessorum suorum regi hominium facere, et archiepiscopatum de manu ejus recipere. Quibus cum ille nequaquam se aut velle aut posse assensum praebere responderet, interrogantibus quare, statim quid super his et quibusdam aliis in Romano consilio acceperit, manifesta relatione innotuit, itaque subinferens ait : Si dominus rex ista suscipere, et suscepta servare voluerit, bene inter nos et firma pax erit. Sin autem, non video remanere meum in Anglia utile fore vel honestum, praesertim cum si episcopatus aut abbatias dederit, privari me penitus tam a sui quam et [Col. 0424D] corum qui susceperint communione necesse sit. Nec enim ea de causa Angliam redii, ut si ipse Romano pontifici obedire nolit, in ea resideam. Unde quid velit precor edicat, ut sciam quo me vertam. His rex auditis graviter conturbatus est. Grave quippe sibi visum est investituras Ecclesiarum et hominia praelatorum perdere, grave nihilominus Anselmum a regno, ipso nondum in regno plene confirmato, pati discedere. In uno siquidem videbatur sibi quasi [Col. 0425A] dimidium regni perderet, in illo verebatur ne fratrem suum Robertum qui tunc de Jerusalem Northmanniam redierat, Anselmus adiret, et eum in apostolicae sedis subjectionem deductum, quod facillimum factu sciebat, regem Angliae faceret. De verbis igitur altrinsecus motis induciae usque Pascha petitae sunt, quatenus utrinque Romam mitterentur, qui decreta apostolica in pristinum regni usum mutarent, et interim Ecclesiis Angliae in quo erant statu manentibus, Anselmus redditis terris quas rex mortuus Ecclesiae Cantuariensi abstulerat, suis omnibus revestiretur, sicque fieret ut si a sententia flecti papa nequiret, totius negotii summa in eum quo tunc erant statum rediret. Haec Anselmus, quamvis frivola esse et in nihil utile tendere sciret atque [Col. 0425B] praediceret, tamen ne novo regi seu principibus ullam contra se suspicionem de regni translatione aut aliunde incuteret, precibus illorum passus est vinci, et quod volebant annuit, dimissaque curia in pace ad sua secessit.

Hinc paucis diebus interpositis, Mathildis filia Malcholmi nobilissimi regis Scotorum, et Margaretae [a 1Kb] , quae scitur exorta de semine regum Anglorum, nupsit praefato Henrico regi Anglorum. Ipsa quippe Margareta filia fuit Edwardi filii regis Edmundi, qui fuit filius regis Ethelredi filii gloriosissimi regis Eadgari, cujus mox in capite hujus operis mentio facta est. Negotium itaque ipsius copulae, licet propositi operis intentionem, ut quibusdam forte videtur, haudquaquam respiciat, tamen quia [Col. 0425C] per Anselmum administratum est (nam et eos in conjugium benedixit, et illam pariter in reginam consecravit) brevi autumo describendum qualiter actum sit. Hoc autem ea re nobis maxime in voluntatem cecidit, quoniam Anselmum in hoc a rectitudine deviasse nonnulla pars hominum, ut ipsi audivimus, blasphemavit. Siquidem eadem Mathildis, inter sanctimoniales in monasterio ab infantia nutrita et adulta, credebatur a multis in servitium Dei a parentibus oblata, eo quod publice visa fuerat earum inter quas vivebat more velata. Quae res, dum illa jam olim dimisso velo a rege amaretur, [leg. cum] plurimum ora laxaret, et eos a cupitis amplexibus retardaret, ipsa Anselmum, cujus in hoc [Col. 0425D] nutum omnes exspectabant, adiit, consilium de negotio, et auxilium submissa prece quaesivit. Cui ille, famam quae ferebatur injiciens, affirmabat nulla se unquam ratione in hoc declinandum, ut suam Deo sponsam tollat, et eam terreno homini in matrimonium jungat. Refert illa, et penitus se [Col. 0426A] negat oblatam; negat etiam se vel semel aliquando sua voluntate fuisse velatam, et haec si credere aliter nolit, offert se judicio totius Anglorum Ecclesiae probaturam : Attamen, inquit, me velum portasse non abnego. Nam cum adolescentula essem, et sub amicae meae Christianae, quam tu bene nosti, virga paverem, illa servandi corporis mei causa contra furentem et cujusque pudori ea tempestate insidiantem Northmannorum libidinem, nigrum panniculum capiti meo superponere, et me illum abjicientem acris verberibus et nimium obscenis verborum conviciis saepe cruciare simul et dehonestare solebat. Quem pannum in ipsius quidem praesentia gemens ac tremebunda ferebam, sed mox ut me conspectui ejus subtrahere poteram, arreptum in humum jacere, [Col. 0426B] pedibus proterere, et ita quo in odio fervebam, quamvis insipienter, consueveram desaevire. Isto, non alio modo, teste conscientia mea, velata fui. Ac si me oblatam quisque dicet, et hoc quale sit ex eo colligi potest, quod, sicut plurimi qui adhuc supersunt noverunt, pater meus cum me, quemadmodum dixi, velatam forte vidisset, furore succensus, injecta manu velum arripuit, et dissipans illud, odium Dei imprecatus est ei qui mihi illud imposuit, contestans se comiti Alano me potius in uxorem, quam in conturbernium sanctimonialium praedestinasse [b 1Kb] . Haec est unde calumnior ratio mea, quam, quaeso, perpendat prudentia tua, et agat pro me sicut novit agendum paternitas tua. Quid plura? Differt Anselmus sententiam ferre, et causam [Col. 0426C] judicio religiosarum personarum regni determinandam pronuntiat. Statuto itaque die coeunt ad nutum illius episcopi, abbates nobiles, quique, ac religiosi ordinis viri in villa Sancti Andreae de Rovecestra, quae Lambeta vocatur, quo et ipsum praesentis negotii tunc tenor adduxerat. Causa igitur juxta praescriptam seriem in medium deducta est. Prodeunt hinc inde idonei testes, verba puellae purae veritati subnixa protestantes. Accedunt istis archidiaconi duo, Willhelmus videlicet Cantuariensis, et Humbaldus Serberiensis, quos Pater Anselmus Wiltuniam [c 1Kb] , ubi illa fuerat educata, pro ejus rei certitudine rimanda direxerat, qui publica voce testati sunt se et rem a sororibus [Col. 0426D] diligentissime perquisisse, et nihil quod relatae rationi obsisteret ab eis capere potuisse. Monet ergo Anselmus et per Christianam obedientiam omnibus imperat ut nullum a veritate favor aut timor deflectat, sed sicut revera causae Dei, quo juste determinetur, unusquisque pro viribus opem ferat, ne, quod [Col. 0427A] absit, aiens, talis judicii sententia prodeat cujus exemplo in superventuris temporibus, vel sua quilibet libertate non jure privetur, vel Deus his quae sui juris esse debent injuria defraudetur. Acclamant omnes ita faciendum, et se non aliter facturos spondent. Remoto itaque a conventu solo patre, Ecclesia Angliae quae convenerat in unum de proferenda sententia tractat. Deinde illo in medium reverenter adducto, expositum est quid de negotio communis omnium consensus invenerit. Ratum aiunt perspecta re sibi videri, et ad hoc comprobandum paratos se asserunt nulla sententia posse puellam pro causa sua jure constringi, quin libertate corporis sui quocunque modo legaliter velit, valeat uti. Quod licet, inquiunt, levi argumento probare possemus, eo tamen, [Col. 0427B] cum opus non sit, supersedemus, nostris argumentis firmiorum tenentes parem judicii hujus sententiam, a venerandae memoriae praedecessore vestro et Patre et magistro nostro Lanfranco simili de causa promulgatam. Nam quando ille magnus Willhelmus hanc terram primo devicit, multi suorum sibi pro tanta victoria applaudentes, omniaque suis voluntatibus atque luxuriis obedire ac subdi debere autumantes, non solum in possessiones victorum, sed et in ipsas matronas et virgines, ubi eis facultas aspirabat, nefanda libidine coeperunt insanire. Quod nonnullae praevidentes, et suo pudori metuentes monasteria virginum petivere, acceptoque velo sese inter ipsas a tanta infamia protexere. Quae clades cum postmodum sedata, et pro temporis qualitate [Col. 0427C] pax rebus data fuisset, quaesitum ab eodem Patre Lanfranco est quid de his, quae tali refugio suam pudicitiam servaverunt, ipse sentiret, essentne videlicet constringendae in monasterio velum tenere quod acceperant, necne. At ipse quaestionem ipsam consilio generalis concilii taliter solvit, ut eis pro castitate quam se tam manifestae rei ostensione amare testatae fuerant, debitam magis reverentiam judicaret exhibendam quam ullam servandae religionis continentiam, nisi propria illam voluntate appeterent, violenter ingerendam. Et adjunxerunt : His interfuimus, haec approbari a sapientibus viris audivimus, et haec in praesenti negotio valere volumus, ac roborari postulamus. Licet enim sciamus causam illarum [Col. 0427D] istius esse leviorem, dum illa sponte, ista coacta pari de causa velum portaverit, tamen, ne quis nos favore cujusvis duci existimet, non ultra progredi in judicio volumus, hoc solo contenti, ut quod valuit in majori valeat in minori. Tunc Anselmus ad haec : Scitis quid monuerim, quid praeceperim, quidque polliciti sitis. Cum igitur secundum quod vobis visum est justius, in commune judicaveritis, sicut asseritis, ego judicium vestrum non abjicio, sed eo securius illud [Col. 0428A] suscipio quo tanti Patris auctoritate suffultum audio. Illa dehinc in medium ducitur, gesta comi vultu audit et amplectitur, auditum sibi praestari paucis precatur. Loquens ergo obtulit se vel sacramento vel alia, quam magis eligerent, ecclesiastica lege, probaturam solidae veritati subnixam esse jam definitam rationem suam. Quod non propterea facturam fatetur, quasi sibi non creditum esse putet, sed ut malevolis hominibus omnem deinceps blasphemandi occasionem amputet. Respondetur nihil horum opus esse, quoniam, si malus homo de malo thesauro cordis sui protulerit mala, dicto citius opprimetur ipsa veritate, jam tantarum personarum astipulatione probata, et roborata. Allocutione posthaec et benedictione Anselmi potita abiit, pauculis diebus [Col. 0428B] evolutis fit, ut dixi, regina et conjux. Verum, cum ipsa conjunctio juxta ritum Ecclesiae fieri firmarique deberet, Pater ipse totam regni nobilitatem populumque minorem, pro hoc ipso circumfluentem, necnon pro foribus ecclesiae regem et illam circumvallantem, sublimius caeteris stans in commune edocuit, quo ordine causa virginis, quam fama vulgarat, per episcopos et religiosas personas ventilata fuit et determinata. Quo facto, monendo, auctoritate Dei praecepit, quatenus si quis aliter de negotio illo sentiret, ac sententia tulerat (unde scilicet ipsam copulam, secundum legem Christianam, fieri non debere posset ostendi), nihil haesitans, salva pace omnium, coram proferret. Ad quae, cunctis una clamantibus, rem juste definitam, nec in ea quid [Col. 0428C] residere unde quis, nisi forte malitia ductus, jure aliquam posset movere calumniam, legitime conjuncti sunt, honore quod decuit regem et reginam. En ordinem gestae rei, teste conscientiae meae veritate; sicut eam praesens audivi et vidi in nullam partem declinando descripsi, verba puellae ita duntaxat in medio ponens, ut non asseram vera exstiterint necne. Si ergo quis in istis Anselmum contra aequum aliquid egisse dicere ultra voluerit, ipse viderit. Nos vero, qui cor ejus in hoc et in multis agnovimus, testimonium ei perhibemus, quia sicut ipse fateri solebat, nec scire nec posse illo tempore habuit, quomodo in hac remelius aut aequius faceret quam fecit [a 8Kb] .
[Col. 0428D]

Eodem anno venit in Angliam Guido archiepiscopus Viennensis, functurus, ut dicebat, legatione totius Britanniae, ex praecepto et auctoritate apostolicae sedis. Quod, per Angliam auditum, in admirationem omnibus venit : inauditum scilicet in Britannia cuncti scientes, quemlibet hominum super se vices apostolicas gerere nisi solum archiepiscopum Cantuariae. Quapropter sicut venit ita reversus est, a nemine pro legato susceptus, nec in aliquo legati [Col. 0429A] officio functus. Exinde, cum ad tempus induciarum Pascha [a 1Kb] ventum esset, et qui Romam missi fuerant nuntii nec dum redissent, usque ad adventum illorum induciae dilatae sunt.

In subsequenti autem solemnitate Pentecostes, adventus comitis Roberti, fratris regis, in Angliam praevia fama totam regalem curiam commovit, et quorumdam animos, ut postmodum patuit, in diversa [Col. 0430A] permovit. Rex igitur principes, et principes regem suspectum habentes : ille scilicet istos, ne a se instabili, ut fit, fide dissilirent, et isti illum formidando, ne undique pace potitus, in se legibus efferatis desaeviret, actum ex consulto est ut certitudo talis hinc inde fieret, quae utrinque quod verebatur excluderet. Sed ubi ad sponsionem fidei regis ventum est, tota regni nobilitas cum populi numerositate [Col. 0431A] Anselmum inter se et regem medium fecerunt, quatenus ei vice sui, manu in manum porrecta, promitteret, justis et sanctis legibus se totum regnum quoad viveret in cunctis administraturum. Hoc facto, sibi quisque quasi de securitate applaudebat. Postquam autem certitudo de adventu fratris sui regi innotuit, mox ille, coacto exercitu totius terrae, ipsi bello occurrendum impiger statuit. Exercitus vero grandis erat atque robustus, et circa regem fideliter cum suis in expeditione excubabat Pater Anselmus. At ubi Robertum ipsum cum sociis transfretasse insonuit, statim majores regni, quasi suae sponsionis immemores, ad illum, relicto rege, semet transferre parabant. Quod sic esse Anselmus certo relatu agnoscens, doluit; eoque magis, [Col. 0431B] ne quid adversi regi accideret, intendere coepit. Sed talis vir quid de talibus ageret, ignorabat : nullum enim de tali crimine publice poterat calumniari, dum nulli testes adessent : et crimen ipsum non audebat reticendo nutrire, ne perjuri effecti regem seducerent. Rex ipse, non modo de regni amissione, sed et de vita sua suspectus, nulli credere, in nullo, excepto Anselmo, fidere valebat : unde saepe ad illum venire, principes quos magis a se labi timebat illi adducere; quatenus, audito verbo illius, et ipse a formidine relevaretur, et illis metus si a fide quam sibi spoponderant aliquatenus caderent, incuteretur. Ipse igitur Anselmo jura totius Christianitatis in Anglia exercendae se relicturum, atque decretis et jussionibus apostolicae sedis se [Col. 0431C] perpetuo obediturum summopere promittebat. Quibus ita se habentibus Anselmus adunatis principibus cunctis, omnem circumfusi exercitus multitudinem simul et eos, silita [a 1Kb] omni calumnia, quam exsecrabiles Deo et omni bono homini forent, qui fidem quam principi suo debebant quoquo modo violarent, ita indissolubili verborum ratione edocuit, ut cuncti, perspecto ipsum via virtutis incedere, illico spreta vita non sequius eligerent morte procumbere, quam violata fide sua regem seducere. Quapropter indubia licet assertione fateri, quoniam si post gratiam Dei fidelitas et industria non intercessisset Anselmi, Henricus rex ea tempestate perdidisset jus Anglici regni. Robertus igitur amissa fiducia quam in principum traditione habebat, et non levem deputans [Col. 0431D] excommunicationem Anselmi, quam sibi ut invasori (nisi coepto desisteret) invehi certo sciebat; paci acquievit, et in fraternum amorem reversus est, exercitusque in sua dimissus.

Itaque posthac, dum omnes intenti exspectarent aliquid tanto beneficio dignum in Anselmum a rege processurum, ecce ad curiam regis venire mandatur, responsurus de negotio quo de induciae dilatae fuerunt. Nuntii quippe jam Roma reversi, litteras a Paschale papa, qui Urbano successerat, regi destinatas [Col. 0432A] attulerunt, quae quid in se continuerint, textus earum subter annexus declarabit.

Paschalis episcopus, servus servorum Dei, dilecto filio Henrico regi Anglorum, salutem et apostolicam benedictionem. Legationis tuae verba, fili charissime, etc. Vide in Paschali II.

Cum igitur ad curiam venissemus, rex, usus consilio fratris sui et amicorum illius, qui acerbo contra Anselmum, pro regni amissione, odio erant inflammati, exegit ab eo ut aut homo suus fieret, et eos quibus episcopatus vel abbatias se daturum dicebat, pro more antecessorum suorum consecraret, aut terram suam sine retractatione et festinanter exiret. Cui ille respondit : Dixi quemadmodum Romano concilio interfuerim, quidque ibi a sede B. Petri acceperim. [Col. 0432B] Si ergo excommunicationi, cujus in hoc regno relator exstiti, memet alicujus rei causa subjicio, cui quaeso deinceps adhaerere potero, meo judicio excommunicatus. Nuntii haec ipsa mutare directi, infecto negotio reversi sunt. Horum igitur quae cum salute et honestate mea nequeo transgredi, me transgressorem fieri, non videtur sani consilii. Refert : Quid ad me? usus antecessorum meorum nolo perdere, nec in regno meo, qui meus non sit, quemquam sustinere. Dixit : Audio quo tendant ista quae dicuntur : exercitatus in ejusmodi sum. Attamen interim non extra terram, ut ipse jubet, sed ad Ecclesiam meam ibo, et faciendo quae me debere facere intelligam, quisnam mihi vel meis [Col. 0432C] aliquam velit violentiam inferre, considerabo. Acta sunt in hunc modum de his multa, sed corum omnium haec exstitit summa. Episcopis regnique proceribus, ut sub alio rege solebant, verba hinc inde ferentibus et in singulis regiae voluntati parere certantibus, imo ne Romani pontificis obedientiae subderentur summopere insistentibus, reversus est Anselmus ad sua, Deo in cunctis placere studens, et oppressionibus Ecclesiarum Angliae gravi contritione cordis ingemiscens.

Non multum temporis fluxerat, et ecce cum Pater suarum securus injuriarum, Ecclesiae damnis nonnihil metueret, litterae sibi amicabiles a rege transmissae deferuntur : in quibus primo salutationis alloquio, cum perfectae pacis oblatione soluto, rogatur venire [Col. 0432D] ad regem, gesti negotii sententiam alio consilio moderari volentem. Auditurus itaque, num forte Deus sua gratia cor ejus tetigerit; quo mandatur, Wintoniam vadit, ubi episcopis terraeque principibus sub uno coactis, communi assensu apud Anselmum actum est, quatenus sub aliis induciis, alii nuntii prioribus excellentiores ex utraque parte Romam mitterentur, Romano pontifici viva voce exposituri, illum aut a sententia necessario discessurum, aut, Anselmo cum suis extra Angliam pulso, totius regni subjectionem et commodum, quod inde singulis annis [Col. 0433A] habere solebat, perditurum. Ab archiepiscopo igitur missi sunt monachi duo, praefatus scilicet Balduinus Beccensis, et Alexander Cantuariensis; non quidem ut eorum instinctu Romanus pontifex rigorem justitiae causa Anselmi ullo modo exiret, sed partim ut curialibus minis testimonium, cui papa incunctanter crederet, ferrent; partim ut de negotio certam apostolicae sedis sententiam Anselmo referrent. Ad ipsum vero negotium conficiendum directi a rege sunt tres episcopi, Hirardus videlicet de Herefordensi, nuper factus archiepiscopus Eboracensis; Herbertus [a 1Kb] Theodfordensis, Robertus [b 1Kb] Cestrensis. Sed horum episcoporum duos sua quoque causa Romam agebat, Girardum scilicet adeptio pallii, et Heribertum intentio recuperandi ablatam [Col. 0433B] Ecclesiae suae curam Christianitatis super abbatiam S. Edmundi [c 1Kb] . Ante paucos siquidem annos Balduinus ipsius coenobii abbas Romam adierat, et apud Alexandrum papam [d 1Kb] privilegium ipsi abbatiae acquisierat, per quod eam a subjectione omnium episcoporum, salva primatis obedientia, liberam effecerat. Quod factum Lanfrancus archiepiscopus moleste accipiens, ipsum privilegium abbati abstulit, nec illud ei, nisi circa finem vitae suae, multorum precibus motus reddere voluit. Praefatus ergo episcopus episcopatum Theodfordensem seu Norwicensem, in cujus parochia eadem abbatia esse scitur, suo jure non jure privatum esse aegre ferens, ut diximus, Romam ire; et si forte posset, in antiquam dignitatatem Ecclesiam cui praesidebat restituere, adminiculante [Col. 0433C] aequitate, cogitabat. Hic itaque Herbertus, cum relictis sociis Burgundiam cum suis venisset, et partes Lugdunensis provinciae impiger attigisset; comprehensus a quodam Guidone viro praepotente ac fero est, et quod de Anglia episcopus esset, quodve pro damno domini sui Anselmi Cantuariorum archiepiscopi Romam iret, ab eodem calumniatus. Negat ille; nec ei creditur. Instat negando et dejerando : sed nequidquam. Tandem, prolatis sanctorum reliquiis, super eas jurare cogitur et asseverare, se nulla omnino ratione Romae scienter quid acturum, quod aut honori aut voluntati Patris Anselmi videri posset obnoxium. Post quae, ut pace ac securitate viri comitatus viae reddi mereretur, ferme [Col. 0433D] quadraginta, sicut fertur, marcas argenti non grata ei largitate reliquit, quas suo negotio super Ecclesiam S. Edmundi Romae adminiculaturas, Angliam egrediens, mage putavit.
[Col. 0434A]

Emensa dehinc longitudine viae, nuntii Romam una veniunt; sui adventus causam, pro eo quem praeferebat tenore, apostolicis auribus suggerunt; tanti mali dirimendi consilium proni deposcunt. Audit ille quae feruntur, et non invenit verba quibus exprimat quantum inde miretur. Cum tamen ab episcopis magnopere precaretur suis rebus praecavere, ac definitae praedecessoris sui sententiae rigorem, ut undique pax esset, temperare; asseruit se nec pro capitis sui redemptione hoc facturum, decreta, dicens indignando, et institutiones sanctorum Patrum, minis actus unius hominis, dissiparem? Finierat in istis. Super haec scriptas epistolas regi et Anselmo, cuique suam, destinavit : regi inter alia Ecclesiarum investituras judicio sancti Spiritus [Col. 0434B] interdicens; et Anselmum, ut quae agebat ageret et quae loquebatur loqueretur, affectuose deprecans, firmata et apostolicae sedis auctoritate roborata, in omnibus sui primatus dignitate. Quae ut melius pateant, epistolas ipsas legentium oculis ecce praefigimus.

Paschalis episcopus, servus servorum Dei, charissimo filio Henrico regi Anglorum, salutem et apostolicam benedictionem. Regi regum Domino gratias agimus, etc., usque ad Ecclesiarum siquidem investituras nos, sancti Spiritus judicio, regibus et principibus, imo laicis omnibus, interdicimus : nec enim decet ut a filio mater in servitutem addicatur, ut sponsum quem non optavit accipiat. [Col. 0434C] Habet sponsum suum regem ac Dominum nostrum, qui te misericordia sua in potentia et probitate custodiat, et a terreno regno ad coeleste perducat. Amen.

Paschalis episcopus, servus servorum Dei, venerabili fratri et coepiscopo Anselmo, salutem et apostolicam benedictionem. Non ignoras divinae voluntatis esse consilium, etc. Vide in Paschali II, infra.

Scripsit quoque, per idem tempus epistolam unam episcopo et clericis Ecclesiae [e 1Kb] Excestrensis, quam huic opusculo indere non omnino alienum putamus, quandoquidem illam futuris temporibus alicujus negotio forte profuturam speremus. Est autem haec. Paschalis episcopus, servus servorum Dei, venerabili [Col. 0434D] fratri Osberno episcopo et clericis Excestrensis Ecclesiae salutem et apostolicam benedictionem. Et Patrum sanxit auctoritas, etc. Vide in Paschali II.
[Col. 0435A]

Reversis episcopis, et aliis qui Romam, ut diximus, directi fuerant, lex adunatis Lundoniae principibus regni, Anselmum per internuntios ex more convenit, quatenus sibi aut consuetudines paternas ultra non negaret, aut regni sui cultor esse desineret. Respondit : Inspiciantur si placet litterae quae allatae sunt, et salva honestate mea, salva sedis apostolicae obedientia, quantum potero voluntati ejus morem gerere praetentabo. Si vult, ait, suae videantur; meae, sciat, hac vice non videbuntur. Refert, Cum igitur, inquiens, alia vice sibi eas ostendere placuerit, tunc et me ad eas quas modo habet, promptum habebit. Respondit : Nequaquam de litteris ago vel agam; sed an meae voluntati, omni ambage dimissa, in cunctis concurrere [Col. 0435B] velit, edicat ut audiam. Quod auditum multis magnae admirationi fuit, dicentibus inter se quia si litterae veto ipsius concordarent, eas. etiam nolente Anselmo, ultroneus publicaret. Non ergo nobis eo tempore innotuerunt. Attamen quo tam sollicitius sunt celatae, eo latius post aliquot dies sunt divulgatae. Verum lectis atque relectis coram omnibus, auditum praebere volentibus, litteris Anselmo directis, subjunxerunt episcopi, qui Roma venerant, se alia Romae ab apostolico verbis accepisse, quam litterae ipsae vel etiam illae quas regi detulerant continerent in se. Requisitique contestati sunt in episcopali veritate, papam ipsum regi verbis puris mandasse per se, quoniam, quandiu in aliis vitam boni principis ageret, de Ecclesiarum investituris aequanimiter [Col. 0435C] illum toleraret; nec eum ullo excommunicationis vinculo necteret, si religiosas personas per dationem virgae pastoralis eis investiret; cur autem hanc tanti doni dignitatem ei per chartae inscriptionem noluerit delegare, eam ferebant causam esse, videlicet, ne in aliorum notitiam principum prolata, ipsi eam sibi usurparent, Romani pontificis auctoritate contempta. Ad haec cum hi, qui ex parte Anselmi missi fuerant, viva voce testarentur, papam nil cuilibet verbis mandasse, quod litteris aliquatenus adversaretur; objecerunt episcopi, se clam illis alia egisse, palam alia. Quod Baldwinus audiens, et infamem apostolicae sedis inconstantiam, quae notabatur, sustinere non valens, eos, sicut erat spiritu fervens, et boni amans, nonnihil etiam in istiusmodi [Col. 0435D] dictis contra fidem et sacramenta, quae se coram Romae fecerant apostolico, agere calumniatus est. Orta igitur dissensio non modica inter proceres est. Hi etenim astruere nitebantur, semoto verborum incerto, scriptis sigillo papae signatis, verbisque monachicis omnino credendum : illi econtra trium potius episcoporum assertionibus, quam vervecum pellibus atramento denigratis, plumbique massula oneratis, fore credendum, abjecto monachellorum testimonio, qui ubi saeculo se abrenuntiare professi sunt, omne, inquiunt, saecularis negotii testimonium perdiderunt. Ast hoc, ait Baldwinus, negotium saeculare non est. Aiunt : Et quidem te virum prudentem et strenuum scimus, sed [Col. 0436A] ipse ordo expostulat ut archiepiscopum unum pontificesque duos majoris testimonii quam te esse judicemus. ---Et de litterarum, inquit, testimonio quid? Responderunt : Testimonium monachorum contra episcopos non recipimus, et ovinae pellis reciperemus? Vae, vae, aiunt, ad ista quilibet religiosi, nonne et Evangelia pellibus ovinis inscribuntur? O hinc simultatis detecta confusio! Quid in his Anselmus ageret, quod se verteret, aliquandiu dubitavit. Grave quippe judicavit quomodocunque ostendere, fidem se litteris apostolicis non habere; et fomitem gravis scandali vidit esse, verba tantarum personarum, in episcopali veritate illa vera esse contestantium, adversa fronte refellere. Textus autem litterarum hic est :
[Col. 0436B]

Paschalis episcopus, servus servorum Dei, venerabili fratri Anselmo, Cantuariensi archiepiscopo, salutem et apostolicam benedictionem.

Adversus, etc. Vide in Paschali II ad an. 1118.

Rex itaque ex his quae episcopi dicebant, in sua sententia animosior factus constanter insistere coepit, faventibus simul et incitantibus eum episcopis regnique proceribus quatenus sine retractatione sibi Anselmus hominium faceret, et eos quibus se daturum protinus episcopatus dicebat, consecraturum sponderet, servata in omnibus antecessorum consuetudine. Tunc ille : Si suorum, dixit, verbis episcoporum litterae concordarent, intellecta ratione forsan quod exigit facerem. Nunc autem, ne in ullo [Col. 0436C] decipiar, electius videtur Romanum super his pontificem consulere quam in re tam ambigua sententiam praecipitare. Ad quae, qui Roma venerant episcopi respondere : Quae diximus dicimus, quae testati sumus confirmamus, inque his omnibus apostolicae sedis testimonium, si nobis non credis, appellamus. Super haec quoque tibi ex parte domini papae, qui hoc jussit, denuntiamus quatenus consilio nostro te nihil haesitans credas quia, dum voles, nos paratos habebis reipsa probare his quae dicimus nihil duplicitatis inesse. At ille : Adversus ea quae asseritis lites conserere nolo. Verum quia sentio ex illis quae auditu secretius didici voluntatem procerum in hoc unam factam esse, scilicet ut si rex investituras Ecclesiarum, sicut se facturum minatur, dederit, [Col. 0436D] licet id me nec approbante nec consentiente faciet, ego causa vestri nec danti nec accipienti meam quasi excommunicatis communionem subtraham, donec nuntiis quos pro negotii hujus discussione Romam destinabo reversis pro certo sciam quid agam, solus ab eis discrepare nolo. Hoc interim observato penes me, ut nulla penites ratione quemquam in officium sic suscepti honoris consecrem, aut cuivis alii consecrare praecipiam vel concedam. Soluta in istis controversia est, et utrinque res sopita. Tunc rex tanquam cupitae potestati donatus, exsultans et hilaris per dationem virgae pastoralis illico duos de clericis suis duobus episcopatibus investivit, Rogerium videlicet cancellarium [a 1Kb] [Col. 0437A] episcopatu Serberiensi, et alium Rogerium, larderarium [b 1Kb] suum, pontificatu Herefordensi.

Per idem tempus celebratum est generale concilium episcoporum et abbatum totius regni in ecclesia beati Petri apostolorum principis, quae in occidentali parte Lundoniae sita est. Cui concilio praesedit Anselmus archiepiscopus Dorobernensis, considentibus secum archiepiscopo Eboracensi, Gerardo, Mauritio episcopo Lundoniensi, Willhelmo electo episcopo Wintoniensi, Roberto episcopo Lincolniensi, Samsone Wigornensi, Roberto Cestrensi, Joanne Barthoniensi, Herberto Norwicensi, Radulpho Cicestrensi, Gondulpho Roffensi, Herveo Pangorensi, et duobus noviter institutis, Rogerio scilicet Serberiensi et Rogerio Herefordensi. Osbernus autem [Col. 0437B] Exoniensis, infirmitate detentus [c 1Kb] , interesse non potuit. In hoc concilio multa ecclesiasticae disciplinae necessaria servari Anselmus instituit, quae postmodum sedis apostolicae pontifex sua auctoritate confirmavit. Cujus concilii seriem, sicut ab eodem Patre Anselmo descripta est, huic operi inserere non incongruum existimavimus. Scribit itaque sic:

Anno Dominicae Incarnationis millesimo centesimo secundo, quarto autem praesulatus Paschalis summi pontificis, tertio regni Henrici gloriosi regis Anglorum, ipso annuente, celebratum est concilium in ecclesia beati Petri, in occidentali parte juxta Lundoniam sita, communi consensu episcoporum et abbatum et principum totius regni. In quo praesedit Anselmus, archiepiscopus Dorobernensis et primas [Col. 0437C] totius Britanniae, considentibus venerabilibus viris Gerardo Eboracensi archiepiscopo, Mauritio Lundoniensi episcopo, Willhelmo Wintoniae electo episcopo, aliisque tam episcopis quam abbatibus. Huic conventui adfuerunt, Anselmo archiepiscopo petente a rege, primates regni, quatenus quidquid ejusdem concilii auctoritate decerneretur, utriusque ordinis concordi cura et sollicitudine tutum servaretur. Sic enim necesse erat, cum multis retro annis, synodali cultura cessante, vitiorum vepribus succrescentibus, Christianae religionis fervor in Anglia nimis refriguerat.

Primum itaque ex auctoritate sanctorum Patrum [Col. 0438A] Simoniacae haeresis subreptio in eodem concilio damnata est. In qua culpa inventi depositi sunt Guido abbas de Perscore [d 1Kb] , et Wimundus de Vavestoch, et Ealdwinus de Rameseia, et alii nondum sacrati, remoti ab abbatiis, scilicet Godricus de Burgo, Haimo de Cernel, Egelricus de Mideltune; absque simonia vero remoti sunt ab abbatiis pro sua quique causa, Ricardus de Heli, et Robertus de Sancto Edmundo, et qui erat apud Micelenei.

Statutum quoque est ne episcopi saecularium placitorum officium suscipiant, et ut, non sicut laici, sed ut religiosas personas decet, ordinatas leges habeant, et ut semper et ubique honestas personas testes habeant suae conversationis.

Ut etiam archidiaconatus non dentur ad firmam [e 1Kb] .
[Col. 0438B]

Ut archidiaconi sint diaconi.

Ut nullus archidiaconus, presbyter, diaconus, canonicus uxorem ducat, vel ductam retineat. Subdiaconus vero quilibet, qui canonicus non est, si post professionem castitatis uxorem duxerit, eadem regula constringatur.

[f 1Kb] Ut presbyter, quandiu illicitam conversationem mulieris habuerit, non sit legalis, nec missam celebret, nec, si celebraverit, ejus missa audiatur.

Ut nullus ad subdiaconatum aut supra ordinetur sine professione castitatis.

Ut filii presbyterorum non sint haeredes Ecclesiarum patrum suorum.

Ne quilibet clerici sint saecularium praepositi, vel procuratores aut judices sanguinis.
[Col. 0438C]

Ut presbyteri non eant ad potationes, nec ad pinnas [g 1Kb] bibant.

Ut vestes clericorum sint unius coloris, et calceamenta ordinata.

Ut monachi et clerici qui ordinem suum abjecerunt, aut redeant, aut excommunicentur.


Ut clerici patentes coronas habeant.
Ut decimae nonnisi Ecclesiis dentur.
Ne ecclesiae aut praebendae emantur.
Ne novae capellae fiant sine consensu episcopi.
Ne ecclesia sacretur donec provideantur necessaria et presbytero et ecclesiae.
[Col. 0439A]

[(25) 3Kb] Ne abbates faciant milites a 1Kb] , et ut in eadem domo cum monachis suis manducent et dormiant, nisi necessitate aliqua prohibente.

Ne monachi poenitentiam cuivis injungant sine permissu abbatis sui, et quod abbates eis licentiam de hoc dare non possunt, nisi de iis quorum animarum curam gerunt.

Ne monachi compatres, vel monachae commatres fiant.

Ne monachi teneant villas ad firmam.

Ne monachi ecclesias nisi per episcopos accipiant, neque sibi datas exspolient suis redditibus, ut presbyteri ibi servientes in iis quae sibi et ecclesiis necessaria sunt penuriam patiantur.

Ut fides inter virum et mulierem occulte et sine testibus de conjugio data, si ab alterutro negata [Col. 0439B] fuerit, irrita habeatur.

Ut criniti sic tondeantur ut pars aurium appareat, et oculi non tegantur.

Ne cognati usque ad septimam generationem ad conjugium non copulentur, vel copulati simul permaneant, et si quis hujus incestus conscius fuerit, et non ostenderit, ejusdem criminis se participem esse cognoscat.

Ne corpora defunctorum extra parochiam suam sepelienda portentur.

Ut presbyter parochiae perdat quod inde illi juste debetur.

Ne quis temeraria novitate corporibus mortuorum, aut fontibus, aut aliis rebus, quod contigisse cognovimus, [Col. 0439C] sine episcopali auctoritate reverentiam sanctitatis exhibeat.

Ne quis illud nefarium negotium quo hactenus homines in Anglia solebant [(26) 1Kb] velut bruta animalia venundari, deinceps ullatenus facere praesumat.

Sodomiticum flagitium facientes, et eos in hoc voluntarie juvantes, in hoc eodem concilio gravi anathemate damnati sunt, donec poenitentia et confessione absolutionem mereantur. Qui vero hoc crimine publicatus fuerit, statutum est, siquidem fuerit persona religiosi ordinis, ut ad nullum amplius gradum promoveatur, et, si quem habet, ab illo deponatur. Si autem laicus, ut in toto regno Angliae, legali suae conditionis dignitate privetur. Et ne hujus criminis absolutionem iis qui se sub regula [Col. 0439D] vivere non noverunt, aliquis nisi episcopus facere praesumat.

Statutum quoque est ut per totam Angliam in omnibus Dominicis diebus excommunicatio praefata renovetur.

Et hoc quidem Lundoniensis concilii textus est. [Col. 0440A] qui post non multos institutionis suae dies multos sui transgressores in omni hominum genere fecit. Sane quod ultimum de renovanda excommunicatione Dominicis diebus statutum fuit, ipsemet Anselmus rationabili dispensatione usus postponi concessit. Finito concilio, Anselmus Lundonia discessit.

Praefatus ergo Rogerius, qui, ut diximus, in episcopatum Herefordensem assumptus erat, e vestigio in ipsa civitate Lundoniae gravi infirmitate percussus ad extrema deductus est. Qui, cum se proximum morti sentiret, misso nuntio cum epistola rogavit Anselmum quatenus praeciperet duobus episcopis suis, Lundoniensi videlicet atque Roffensi, ut cum, antequam moreretur, sub celeritate episcopum consecrarent. Quod ipse audiens insipientiam hominis admiratus paululum subrisit, nihilque respondens ad [Col. 0440B] postulata, nuntium a se, sicut venit, vacuum emisit. Et ille quidem mox Lundoniae mortuus est, et cancellarius reginae, Reinelmus nomine, loco illius pari investitura subrogatus.

Mittens ergo rex rogavit Anselmum, quatenus pro suo jure hos noviter electos cum Willhelmo jamdudum Wentanae civitatis episcopo electo consecraret. Respondit : Equidem Willhelmum libens consecrabo, sed quod de nuper investitis inter me et illum convenit, non mutabo. At ille, nonnihil ab animi tranquillitate mutatus, unum sine aliis illum, se vivente, non sacraturum, interposito sacramento, asseruit. Erat quippe idem Willhelmus in episcopatum Wentanae, ut praelibavimus, civitatis, Anselmo necdum ab exsilio revocato, electus, sed ipse nec [Col. 0440C] electioni consentire, nec baculum sibi a rege porrectum suscipere, nec rebus vel causis episcopalibus ullo volebat pacto intendere. Revocato autem Anselmo, clerus et populus ei insistere, ac ut electum suum sibi praeficeret, magno coeperunt opere postulare. Differt ipse, nec subitum praebet assensum. Tandem tamen et eorum assiduitate, et ecclesiasticae necessitatis consideratione promotus, connivente rege, Willhelmum in Ecclesiam, exsultantibus cunctis et monachis ipsius Ecclesiae festive procedentibus, adduxit, ac Wentani pontificatus curam ei, sub praesentia totius multitudinis dato baculo pastorali, delegavit. Hunc igitur ita electum visum est pontificali benedictione non esse jure defraudandum. Sed [Col. 0440D] cum rex illum sine aliis sacrarii permittere nequaquam, nec Anselmus eos cum illo sacrare ullatenus acquiescere vellet, praecepit rex ut Gerarous Eboracensis simul omnes sacraret. Quod ubi praefatus Reinelmus advertit, retulit regi baculum et annulum quos se injuria suscepisse dolebat, sciens quia maledictionem pro benedictione susciperet, si tali [Col. 0441A] ordine benedicendus se manibus Gerardi submitteret. Unde rex nimis iratus eum gratia sua curiaque privavit. Gerardus itaque, sociatis sibi cunctis episcopis Angliae, residuos duos, id est Willhelmum atque Rogerium, spreta omni aequitate, statuto die Lundoniae voluit consecrare, Anselmo in villa quae non longe est, Murtclac nomine, consistente et eventum rei praestolante. Verum episcopis ad examinationem sacrandorum pro more paratis atque dispositis, Willhelmus, amore compunctus justitiae, mox inhorruit, et suis omnibus spoliari quam tam infando ministerio sub tanti mysterii administratione collum inclinare delegit. Quapropter episcopi, sua confusione percussi, infecto negotio ab invicem sunt illico divisi. Ad haec totius multitudinis quae rei exitum [Col. 0441B] spectare convenerat, clamor insonuit, una voce Willhelmum recti amatorem, et episcopos, non episcopos, sed justitiae praecipitatores esse concrepantis. At illi, mentis suae rancorem ex vultus immutatione pandentes, regem adeunt, illatae sibi contumeliae querimoniam coram illo depromunt. Willhelmus in medium deducitur, patrati delicti reus accusatur, minis non levibus hinc inde concutitur. Ille stat nec avelli potest a recto, et ideo suis omnibus exspoliatus eliminatur a regno. Quaerit Anselmus super istis a rege judicium et justitiam nequidquam. Iterum atque iterum preces et querelas, pro qualitate negotii suggerit, sed ille nec prece nec querimonia motus coepto desistere voluit.
[Col. 0441C]

Subsequenti dehinc media quadragesima fere, rex Cantuariam venit, quaedam, ut ferebantur, regni negotia Dofris cum comite Flandriae tractaturus. Moratus autem triduo Cantuariae est, et quod de comitis agebatur adventu nihil fuisse agnitum est. Agnitum vero est quare venerit, et ipsius more occasio patuit. In illis quippe diebus per suos convenit Anselmum quatenus sua jam diutina patientia delibutus paternarum consuetudinum amplius sibi nihil derogaret, ne irritatus cogeretur actu monstrare qualiter ea quae contra se faciebat sibi sederent in mente. Nam, sicut per eos qui secretorum illius conscii erant nonnullis innotuit, disposuerat apud se illum aut aliquo gravi corporis damno laesurum, aut certe inhoneste trans mare pulsurum, ac demum omnia [Col. 0441D] juri Ecclesiae competentia direpturum, si eum ad exsecutionem suae voluntatis de nota querela non reperiret omnino paratum. Quibus agnitis, ita Pater Anselmus respondit : Nuntii quos pro verbis quae detulerunt episcopi Romam direxi, jam reversi sunt, et veritati attestantes, ut aiunt, litteras attulerunt. Ipsae, quaeso, litterae inspiciantur, si forte in illis aliquid quod me voluntati suae condescendere sinat inveniatur. Nequaquam, ait, ambages hujusmodi ultra non feram, finalem causae volo habere sententiam. [Col. 0442A] Quid mihi de meis cum papa? Quae antecessores mei hoc in regno possederunt, mea sunt. Haec si quis auferre mihi voluerit, quod inimicus meus sit, omnis qui me diligit certissime noverit. Tunc praesul ad ista : Nihil eorum quae ipsius esse scio ipsi tollo, aut tollere volo. Verumtamen noverit quod nec pro redemptione capitis mei consentiam ei de iis quae praesens audivi in Romano concilio prohiberi, nisi ab eadem sede interdictorum absolutionis sententia prodeat, a qua constitutionis ipsorum vinculum prodiit. Multiplicata sunt ergo verba istius discidii, tantumque gravata ut filii Ecclesiae magno timerent ne Patrem suum protinus perderent. Ipsos principes, quorum consibiis rex innitebatur, consideratione futurorum malorum ingemiscentes lacrymis [Col. 0442B] maduisse conspeximus. Fiunt preces et orationes ab Ecclesia ad Christum, et pio gemitu interpellatur quatenus suae pietatis intuitu sedet instantia mala. Haec inter, voce submissa rex antistiti mandat et multis precibus obsecrat quatenus ipse per se Romam ire, et quod alii nequiverant sua sibi industria conetur acquirere, ne ipse perdendo suorum jura antecessorum eis vilior fiat. Sensit Pater quo haec vergerent, et respondit : Differantur haec, si placet, usque in Pascha, ut, audito episcoporum regnique primatum consilio qui modo non adsunt, respondeant huic. Terminata in istis ea vice causa est, et abinvicem sunt in pace divisi.

[a 1Kb] Igitur in Pascha curiam venit, regni ingenuitatem [b 1Kb] de negotio praesens consuluit, communis consilii [Col. 0442C] vocem unam accepit, aequum scilicet fore illum, tantae rei gratia, viae laborem debere non subterfugere. Refert : Dum in commune vultis ut eam, ego corpore licet imbecillis, senioque confinis iter aggrediar, iturus quo consulitis, prout vires concesserit Deus, omnium finis. Attamen, si ad apostolicum pervenire potuero, noveritis quod ipse nihil quod vel Ecclesiarum libertati, vel meae possit obviare honestati, meo faciet vel rogatu vel consilio. Dixerunt : Legatum suum dominus noster rex suas preces regnique negotia apostolicis auribus expositurum tecum diriget, et tu solummodo iis quae vera dixerit attestare. Ait : Quod dixi dico, nec vera dicenti, Deo miserante, contradictor existam.

Finitis itaque paschalibus festis a curia discessit [Col. 0442D] Anselmus, iter Angliam exeundi quantocius acceleratus. Vulneraverat enim quodammodo mentem ejus, quod rex nec per se nec per suos, ut dixi, audire volebat quid litterae Roma nuper allatae continerent in se. Quod ideo illum facere quidam opinati sunt, quoniam materiam earumdem litterarum ei jam revelatam per unum illorum quos Anselmus Romam direxerat sensim intellexerunt. Formidabat ergo Anselmus ne si verbis episcoporum in litteris ipsis papa non concordaret, pro investituris Ecclesiarum [Col. 0443A] quae factae fuerant, et etiam consecrationibus quorumdam abbatum, quos ea tempestate investitos Robertus Lincolinus episcopus et Joannes Bathioniensis sacraverant, saepe dicta excommunicationis sententia tales nonnullos involverit, a quorum communione se nequaquam, sine gravi scandalo, cohibere valeret. Litteras etenim nondum inspexerat, praecavens ne si forte, mutato consilio, rex eas inspiciendas requireret, sigilloque exclusas reperiret, aliquid haberet quod earum auctoritati objicere non injuria posset. Festinato igitur ratus est Anglia exeundum, ne illic, excommunicatis communicando, aliqua excommunicationis culpa involveretur. Venimus ergo Cantuariam, ubi non ultra quatuor dies demorati, accepta sacrae benedictionis licentia a [Col. 0443B] monachis dilectissimis filiis suis, necne a civium circumfluentiumque populorum numerositate, ingenti pietatis affectu prosecuti ad portum maris properavimus. Itaque naves ingressi Witsandis appulimus. Acta sunt haec anno incarnati Verbi millesimo centesimo tertio, V Kalend. Maii. Regia igitur pace suisque omnibus investitus mare transiit, et libera via per Bononiam iter Northmanniam veniendi assumpsit, quorumque nobilium terrae non vili obsequio fretus.

Cum autem Becci fuisset (ubi qua devotionis, qua dilectionis, qua gaudii et omnis boni jucunditate susceptus sit, taceo, dum id nulli possibile dictu existimem) litteras ibi praenominatas sigillo absolvit. Quid itaque in eis invenerit, textus earum quem [Col. 0443C] subscribimus declarabit.

Paschalis episcopus, servus servorum Dei, Anselmo Cantuariensi venerabili fratri et coepiscopo, salutem et benedictionem.

Suavissimas dilectionis tuae suscepimus litteras, etc. Vide in Paschali II.

Cum autem de Becco Carnotum in festivitate Pentecostes, utpote propositum iter inde acturus, Anselmus venisset, accepit ab Ivone [a 1Kb] civitatis episcopo, et a multis non spernendi consilii viris, satius fore coeptum iter in aliud tempus differendum, quam Italicis ardoribus ea se tempestate cum suis tradere cruciandum. Nimis etenim fervore aestatis ita ubique, sed maxime, ut ferebatur, in Italia, tunc temporis [Col. 0443D] quaeque torrebat, ut incolis vix tolerabilis, peregrinis vero gravis et importabilis. Quod Pater intelligens, consilio credulus Beccum revertitur. Resedit ergo illic usque ad medium mensis Augusti, monachorum aedificationi indefessus invigilans. Deinde posthac, in iter Carnotum reversus est. Quid agam? Si potentum occursus, si honores, si obsequia ei delata et ultra quam recipere vellet, oblata singulatim describere manum imponerem, nimirum aliis occupatos taedio nimiae prolixitatis afficerem. Quapropter paucis accipiatur dictum, eum, vallante ubique divino praesidio, summa pace ac prosperitate [Col. 0444A] iter peregisse, atque incolumem cum suis omnibus Romam pervenisse.

Itaque, veniente illo, Guillelmus quidam a rege directus Angiorum, aliquantis diebus praevenerat Romanos in causam quam agitandam sciebat, sua sollicitudine pro voto traducturus regis. Qui Willhelmus simili modo contra eumdem virum ab alio rege missus Romam venerat, et quemadmodum rei gestae series supra designat, iis quae tunc ecclesiastica gerebantur pro viribus opem impenderat. Ubi ergo adventus Anselmi summae sedis antistiti nuntiatus, illico mandans illum deprecatus est quatenus diem illum atque sequentem a fatigatione sui apud Sanctum Petrum quietos duceret ac demum se ipsius praesentiae Lateranis exhiberet. Ille paternae pietatis [Col. 0444B] mandatum gratiose suspiciens paret, quodque sibi a papa Urbano, ceu supra meminimus, in palatio Lateranensi datum fuerat, die tertia hospitium subit; dein papae praesentatus honorifice suscipitur, ac pro ejus adventu ipse, et quae confluxerat Romana curia vehementer se laetari fatetur. Die post hoc constituto, causa propter quam illo potissimum venerat, in medium duci jubetur. Adest et Willhelmus legationi qua fungebatur toto studio curam impendens, hoc est ut regi Henrico omnes patris et fratris sui consuetudines et usus apostolicae sedis auctoritate firmaret. Exponi etiam statum regni, regiamque in Romanos munificentiam, unde ampliori quadam et digniori prae caeteris sublimitate ex apostolica largitione reges Anglorum probat antiquitus usos, eaque [Col. 0444C] re non solum molestum et indecens fore huic suorum antecessorum jura perdere, verum etiam, sicut se certo cognovisse ferebat, magno Romanis hoc ipsum damno futurum si contingeret, et dum forte locum recuperandi inventuri non essent, ab eis sero lugendum. Quid plura? Ducti sunt iis atque aliis necne perducti in causam regis Romanorum nonnulli, admittendae rationis esse conclamantes quae ferebantur, neque vota tanti viri ulla consideratione postponenda. Inter ista silet Anselmus operiens in omnibus examen summi pontificis. Nec enim verba sua dare volebat, ut mortis homo Ecclesiae Dei ostium fieret, ne postposito Christo qui se ostium ovium esse pronuntiat, et per quem si quis intrat salvatur, [Col. 0444D] et ingreditur atque egreditur et pascua invenit (Joan. X, 9), ovile intrare volentes aliunde ascenderent, ac si non ovium pastores, sed fures fierent atque latrones (ibid., 1). Ipse nihilominus pontificum pastor cum ad cuncta sileret, et quid quisque diceret, prudenti consideratione examinaret, aestimans Willhelmus jamjam illum pro favore Romanorum in se nihil eorum quae quaerebat sibi negaturum erupit et ait : Quidquid hinc indeve dicatur, volo norint quicunque assistunt dominum meum regem Anglorum nec pro amissione regni sui passurum se perdere investituras Ecclesiarum. [Col. 0445A] Tunc vir apostolicus paucis haec verba locutus est : Si quemadmodum dicis, rex tuus nec pro regni amissione patietur Ecclesiarum donationes amittere, scias ecce, coram Deo dico, quia nec pro redemptione sui capitis eas illi aliquando Paschalis papa impune permittet habere. Quo auditum oppido conturbavit Willhelmum. Romanis autem dicto pontificis acclamantibus optatum in commune est quatenus ista existimatio procul ab omnibus filiis Ecclesiae fieret, apostolicam videlicet sedem nunquam facturam ostium ovilis Dei laicum quemlibet. Quapropter aliud, aiunt, regi respondeatur quod et illum ac bene agendum paulatim demulceat, et aliorum offensam principum exinde Roma non incurrat. Itaque Romanorum consilio papa nonnullos paternos usus, interdictis omnino Ecclesiarum investituris, [Col. 0445B] regi concessit, eumque ab excommunicatione, quam antecessorem suum fecisse superius diximus, immunem ad tempus constituit, eis duntaxat qui a manu ipsius investituras susceperant vel deinceps susciperent, usque ad dignam tanti reatus satisfactionem, pro servanda ecclesiastici disciplina rigoris, sub excommunicationis catena retentis. Regia igitur causa quae agebatur, tali modo Romae acta determinata est. Satisfactionem sane investitorum censurae ac dispositioni Anselmi papa delegavit.

Post haec Anselmus, actis cum pontifice suis et aliorum de Christianae religionis observantia multiplicibus causis, quae post principale negotium sui itineris non vilipendendae causae fuerunt, reditum [Col. 0445C] suum apostolica petiit benedictione tueri. Cui papa : Benedictio, quam desideras, ita te comitetur ubique sicut ipsemet optas. Et ne a liminibus pastorum Ecclesiae videaris immunis abscedere, en vice illorum tibi scripta, suae auctoritatis sigillo roborata, manu nostra porrigimus, et ea quae continent sub illorum testimonio tibi et successoribus tuis in perpetuum confirmamus. Datis ergo litteris, osculatus Patrem, et nos qui cum eo eramus, Deo nos commendavit ac sic in pace dimisit. Litterarum autem series haec est.

Paschalis episcopus, servus servorum Dei, venerabili fratri Anselmo, Cantuariensi episcopo, salutem et apostolicam benedictionem.

Fraternitatis tuae postulationibus, etc. Vide in [Col. 0445D] Paschali II.

Nobis itaque Roma discedentibus, Willhelmus remansit, asserens sese voto constrinxisse beatum Nicolaum adire, re autem vera Romae moraturus, et si posset, Anselmo absente, quod eo praesente nequiverat, antistitem a data sententia traducturus. Quod quia nequaquam facere potuit, persuasorias litteras regi deferendas, ne nihil videretur egisse, [Col. 0446A] a papa obtenuit, sicque Romanos fines remeandi via mutavit. Quem nos, ductu gloriosae Mathildis [a 1Kb] comitissae per Alpes [b 1Kb] euntes, cum apud Placentiam reperissemus, tam velocem hominis cursum a beato Nicolao admirati admodum sumus. Epistolae quam regi detulit textus hic est :

Paschalis episcopus, servus servorum Dei, illustri et glorioso regi Auglorum, Henrico, salutem et apostolicam benedictionem.

In litteris quas nuper ad nos, etc. Vide in Paschali.

Ac nos, una cum Willhelmo Placentinos fines deserentes, protecti gratia Dei, sani et incolumes Lugdunum usque pervenimus, acturi illic festum quod instabat Dominicae Nativitatis. Sed cum Willhelmus festinaret, nec nobiscum Lugdunum divertire vellet, [Col. 0446B] separando se a Patris comitatu, dixit ei : Putabam Romae causam nostram alio eventu processuram, et idcirco distuli ea quae rex dominus meus tibi dicenda mandavit hucusque propalare. Nunc autem quia, citato gressu, ad eum redire dispono, quae mandat ulterius abscondere nolo. Dicit quia si sic ad eum redieris, ut talem te illi per omnia facias quales antecessoribus suis antecessores tui se fecisse noscuntur, tunc libenti animo tuum in Angliam reditum volet et amplectetur. Cui Pater : Ne amplius dices?---Prudenti loquor, ait. Hac de re nihil amplius dicto. At ille : Scio quid dicas atque intelligo. Divisi ergo sunt in istis ab invicem, et Anselmus summo cum honore et gaudio a venerabili Hugone Lugdunensi archiepiscopo et toto clero susceptus, [Col. 0446C] in majorem ecclesiam ductus est, ibique ut Pater et dominus loci ab omnibus habitus. Directis interea nuntiis ac litteris ad regem Angliae, gesti negotii summam innotuit, et quid a Willhelmo ex parte illius acceperit, inter alia non celavit. Quae litterae sunt hae :

Suo reverendo domino, Henrico regi Anglorum, Anselmus Cantuariensis archiepiscopus, fidele servitium cum orationibus.

Quamvis per Willhelmum de Varelwast cognoscatis quid Romae fecerimus, tamen quod ad me pertinet breviter ostendam. Romam veni, causam pro qua veneram, domino papae exposui. Respondit se nequaquam velle dissentire a statutis antecessorum suorum, et insuper praecepit mihi ut nullam [Col. 0446D] haberem communionem cum illis qui de manu tua investituras acceperunt Ecclesiarum post hujus prohibitionis notitiam, nisi poenitentiam agerent, et sine spe recuperationis quod acceperant desererent, neque cum episcopis, qui tales consecrarunt, nisi ad apostolicae sedis judicium se praesentarent. Horum omnium testis esse potest praedictus Willhelmus, si vult. Qui Willhelmus, quando ab invicem discessimus, [Col. 0447A] ex vestra parte commemorans amorem et benignitatem quam semper erga me habuistis, submonuit me sicut archiepiscopum vestrum ut talem me facerem quatenus sic intrarem in Angliam, ut sic esse possem vobiscum sicut fuit antecessor meus cum patre vestro, et vos me eodem honore et libertate tractaretis qua pater vester antecessorem meum tractavit. In quibus verbis intellexi quia nisi me talem facerem, reditum meum in Angliam non velletis. De amore quidem et benignitate gratias ago. Ut autem ita sim vobiscum sicut antecessor meus fuit cum patre vestro, facere non possum, quia nec vobis homagium facere, nec accipientibus de manu vestra investituras Ecclesiarum propter praedictam prohibitionem me audiente factam audeo communicare. [Col. 0447B] Unde precor ut mihi vestram, si placet, mandetis [Col. 0448A] voluntatem, utrum sic, quemadmodum dixi, possim in pace vestra et officii mei potestate redire in Angliam. Paratus enim sum et vobis et populo, divina mihi dispositione commisso, officii mei servitium pro vir bus et scientia mea, servata regulari obedientia, fideliter exhibere. Quod si vobis non placuerit, puto quia, si quod animarum detrimentum inde contigerit, mea culpa non erit. Omnipotens Deus sic regnet in corde vestro ut vos per omnia regnetis in gratia ejus.

His ita gestis, ipse, paucis de suis secum retentis, Lugduni resedit in summa pace et quiete propriam praedicti pontificis domum inhabitando, nuntios suos exspectans, et ne ad horam quidem ab iis quae Dei [Col. 0448B] sunt verbo se vel actu elongans.


[Col. 0447B]
LIBER QUARTUS.

Igitur ubi Willhelmus Angliam pervenit, et gesti negotii seriem Henrico regi exposuit, rex illico omnes redditus archiepiscopatus Cantuariensis in suos usus redigi praecepit. Cura tamen ipsorum reddituum colligendorum duobus hominibus archiepiscopi ab ipso rege delegata est, ea videlicet ut abs [Col. 0447C] re credere non est consideratione, ea pietate, ut tanto diligentius aliis hominibus et rebus ipsius domini sui studium impenderent ne vexarentur, ne opprimerentur, ne diriperentur, quanto majori fide ac sacramento eos illi astrictos fuisse cognoscebatur. Verum sive obtemperatum tam consideratae pietati et piae considerationi sit ab illis, sive non sit, dum non multum mea intersit, vane scribendi operam insumerem. Veniet namque Dominus tenebrarum abscondita illuminaturus, et singulorum meritis aequa lance sua praemia retributurus. Ego, ducente Deo, coepto narrandi calle progrediar.

Evoluto igitur post haec aliquanto tempore, venit ad nos unus ex monachis Cantuariensibus, nomine Everardus, deferens Anselmo litteras regis, in quibus [Col. 0447D] idem rex plane testabatur se eorum quae Willhelmus dixerat discedens ab Anselmo, ut praefati sumus, auctorem esse, hoc est, ut Anselmus Angliam non repedaret, nisi omnes patris ac fratris sui consuetudines se illi servaturum primo promitteret. Quod dum Anselmus facere noluit, suis spoliatus Lugduni remansit, degens circa saepe nominatum venerabilem Hugonem ipsius civitatis antistitem, anno integro et mensibus quatuor. Quae autem mala ex hoc diutino exsilio ejus per Angliam quaque emerserint, vel cujusmodi studio illius ipsum exsilium, multi reditum illius desiderantes, eaque re minus rei ipsius veritatem considerantes, ascripserint, melius puto liquebit, si aliqua ex iis quae illi a religiosis viris ac Deum amantibus scripto mandata sunt, huic operi paucis infigo. Scribit itaque ei quidam servus Dei sic.

Domino venerabili, et sancto Patri Anselmo Cantuariensi archiepiscopo, illius devotissimus, et omnis familiae Domini famulus, in Domino salutem.

Considerata loci nostri et sensus inopia, merito [Col. 0448C] decrevisse potuerim, Pater sancte, ne verbis simplicioris ingenii semel vel iterum impedirem studium sanctae mentis tuae, in quo religionis insigne refulget, et quidam splendet virtutis comes, nitor sapientiae. Attamen extollit me, etiam supra me, tranquilla et beata gratia opinionis tuae, quatenus tibi qualiscunque est dirigatur sermo noster, non ut te doceam qui vix humana indiges doctrina, sed ut tecum nostrum et tuum reminiscar dolorem. In cujus nostri sermonis exordio eo pacto convenire postulo cum reverentia tua, ut liceat mihi interim vindicare dulciores partes pie objurgantis, non amaras fraudes adulantis. Sanctitatem quippe tuam nosse velim quod animos nostros, quorum in te affectus idem est, immoderatior tristitia absorbeat de [Col. 0448D] absentia tua qui, ni fallor, utilius nostro adesses periculo, ut saltem te consortem filiorum discriminis exhiberes, quam nostrae quodammodo et Ecclesiae oblitus injuriae absens permittas nos turbari ab hostibus impuris et crudelibus, qui nec pudicitiae parcant, nec saluti. Ego plane te, Pater sancte, eo ipso infelicem arbitror. Nam qui eras sanctae spei fiducia in tuos, si nunc urgeri Angliam tam inopinato hoste pigeret, quantum ingemisceres, quantum affectares succurrere, vel subire nobiscum nova acerbitatum genera? Sponte tua nullo penitus cogente ereptus es periculis nostris, fortasse ne sentires quae nos perpeti, et quod gravius est, spectare cogimur, sublimari ad sacros ordines quosdam de curialibus quibus nec canonica electio, nec justitia [Col. 0449A] consentit. Quoniam dubium non est, si eosdem verus Ecclesiae ostiarius, qui Christus est, in sacra jura admitteret, neque posse perpetrari quae quotidie cernimus in provincia nostra, principum injustam et immitem tyrannidem, rapinas pauperum, damna ecclesiarum, adeo ut locus corporis et sanguinis Domini libertatem amittat. Gemere viduas, flere senes incommoda sua, eo quod eripiatur eis satis angusta, quam vix merentur, victus sui portio. Rapi virgines, et illicito incestari concubitu; quodque omnium primum malum est, ad dedecus honestatis nostrae, sacerdotes uxores ducere. Et exceptis his, alia perplura flagitia quae nefas est vel impossibile meminisse aut retulisse. Quod si dispensationis ecclesiasticae regulam et antiquae consuetudinis [Col. 0449B] ordinem sollicita studuisses consideratione pensare, nec tibi aliqua exsulandi causa subriperet, nec alii occasione tuae absentiae tam grave discrimen incurrerent. Itane putas inimicorum Dei contumaciam inflectere, qui nec Deo crederent, nec veritati nisi inviti locum praeberent? Qua vero ratione ad hoc paternitas tua aspiret, ignoro. Qui enim regendam navim suscepit, tanto amplius necesse est vigilet, quanto amplius procellas timet. Sed tunc fortassis pro sola voluntate invidentium fugisse pudebit, cum videris ante tribunal Christi ducentes choros animarum illos fortissimos divini gregis arietes, quibus nec lupus nocuit, nec alicujus terror in fugam vertit. Quam beata erit tunc memoria inter caeteros illius sanctissimi Patris nostri [Col. 0449C] Ambrosii qui, sicut narrat ecclesiastica Historia, non erubuit Theodosio imperatori in faciem restitisse, et pro reatu suo limina ecclesiae illi denegasse. Quid non impetraret talis affectus, et tanta constantia? Etiam, Pater sancte, si quispiam incarceratum et afflictum evisceraret, hoc modo recessisse non debueras. Quanto magis cum nihil horum expertus fueris, nec sedes tua tibi negata sit, sed pro uno verbo cujusdam Willhelmi fugere decrevisti, et relicto hoste, dilacerandas impiis oves tuas dimisisti. Pudet ergo quod evenit recolere, quoniam omnes illi, vel pene omnes quos Ecclesiarum praesens aerumna exspectabat ad suae necessitatis solatium, occasione timoris accepta, magis elegerunt tecum succumbere quam frustra sine te resistere. [Col. 0449D] Quid enim facerent quibus Pater deerat, et quibus caput non suppetebat. Proinde admonenda est sanctitas tua, non erudienda, ut matures adventum sanctae matris Ecclesiae, depellas opprobrium, et [Col. 0450A] adversus hostes nostros jam penetralibus insistentes festinum praetendas auxilium. Licet adhuc morbum ejicere, dum in superficie vulnus videtur apertum. Scio namque, si ad sedem tuam redire velis, in promptu multos, ut aiunt, reperies qui tecum partes Dei viriliter defendant, nisi enervaverit eos tuae paternitatis defectus. Si Angliam, uti audivimus, suspendere vel excommunicare volueris, quid ego fratresque nostri faciemus qui semper tibi obedire praesto fuimus, remandare quaeso digneris. Vale.

Cum igitur haec et nonnulla istis deteriora, exsulante Anselmo, per Angliam fierent, et quidam, malorum magnitudine afflicti, regi insisterent ut ipsum, scilicet patriae Patrem, qui ea corrigeret revocaret, ipse, tam religiositate viri inductus quam [Col. 0450B] et immanium malorum exuberatione animo consternatus, fieri quidem de reditu viri, quod petebatur, se libenter velle fatebatur, sic tamen ut paternarum consuetudinum nihil sibi ab eo ulterius derogari ulla ratione pateretur. Unde nobis adhuc Lugduni degentibus nuntii Romam ab ipso rege directi sunt, qui modis omnibus elaborarent apostolicum ad hoc deducere ut Anselmum Angliam redire et regiae voluntati juberet in cunctis subdi et obedire. Ad quod dum minime illum flectere possent, sicut venerunt, infecto negotio reversi sunt.

In diebus illis Gualo [a 1Kb] episcopus Parisiacensis de Roma veniens ad nos, reliquias corporis beatae martyris Priscae sibi Romae datas attulit, et inde mihi in praesentia Patris Anselmi partem aliquantulam [Col. 0450C] dedit. Quae pars dum admodum parva mihi visa fuisset, rogantem me ut donum antistes augeret, Anselmus compescuit, dicens sufficere quod habebam. Cum enim, inquiens, os ipsum de corpore illius sit, donec eo caruerit, integritatem sui non habebit. Quapropter si illud digne servaveris, et dominae cujus est qua potes devotione in illo servieris, tam gratanter officii tui munus accipiet quam si toti corpori ejus deservires. Acquievi dicto, et quod acceperam diligenti custodia servo. In secundo autem anno [b 1Kb] adventus nostri a Roma Lugdunum, ipse papa coacto Lateranis generali concilio, comitem de Mellento, cujus saepe superius habita est mentio, et complices ejus qui regem ad investiturae flagitium sicut dicebatur impellebant, [Col. 0450D] necne illos qui ab eo investiti fuerant, a liminibus sanctae Ecclesiae judicio Spiritus sancti repulit, et hoc ipsum per epistolam quam ecce supponimus Anselmo sub celeritate innotuit :

[Col. 0451A] Paschalis episcopus, servus servorum Dei, venerabili fratri Cantuariensi archiepiscopo Anselmo, salutem et apostolicam benedictionem.

De illata tibi injuria, etc. Vide in Paschali.

Hanc igitur epistolam postquam Anselmus suscepit, inspexit, intellexit se amplius frustra Lugduni Romanam opem praestolari, praesertim cum jam saepenumero ipsi Romanae sedis antistiti legatos et litteras de sui negotii consummatione transmiserit, et eo usque nihil nisi quamdam quasi consolatoriae exspectationis promissionem de termino in terminum ab eo meruerit. Tertio quoque litteras suas regi Angliae pro suarum rerum resaisitione direxerat, nec aliquid ab eo, nisi quod blandientem sibi dilationem ingereret, responsi acceperat. Consulto [Col. 0451B] itaque venerabili praefato Lugdunensis civitatis episcopo Lugduno Franciam petiturus decessit, moerente super hoc pontifice ipso et omni populo terrae.

Cum ergo Cluniacum ad Charitatem [a 1Kb] , quae cella Cluniacensis coenobii est, venissemus, didicit Anselmus comitissam Bleisensem, majoris Willhelmi regis filiam, nomine Adalam [b 1Kb] , apud castrum suum Bleisum [c 1Kb] infirmari. Vertit itaque iter quo se Remis ire (sicut a Manasse [d 1Kb] ipsius urbis antistite multis erat et obnixis precibus per internuntios interpellatus) disposuerat, et Bleisum abiit ad comitissam, omnem cujuslibet vituperii notam pro suo more ubique devitans. Ipsa siquidem comitissa in pluribus ei tam in hoc quam et in alio exsilio ejus magnifica liberalitate ministraverat, eumque sicut virum sanctum [Col. 0451C] ac religiosum vitae suae, post Deum, institutorem elegerat atque tutorem. Si itaque illam extrema, ut dicebatur, agentem paterna praesentia non visitaret, notam justae reprehensionis non evaderet. Igitur ubi ad illam venimus, eamque languore sopito ferme convaluisse invenimus, detenti ab ea in ipso castro per aliquot dies decentissime sumus. In quibus diebus cum verba saepe inter se consererent antistes et illa, antistes illam pro suo officio studiose ad bene agendum instigando, illa antistitem pro vitae suae qualitatibus, ut Patrem, quae inquirenda esse sciebat interrogando, Anselmus comitissae causam reditus sui Franciam ab ea inquisitus innotuit, et quia fratrem ipsius Henricum, videlicet regem Anglorum, pro injuria, quam Deo [Col. 0451D] sibique jam per biennium et ultra fecerat, excommunicare veniebat non celavit. Quod illa audiens fraternae damnationi vehementer indoluit, ac ut illum potius pontifici concordaret operam dare disposuit. Egit ergo apud virum ut Carnotum secum pergeret.

Ego tempore ipse rex in Northmannia erat, ipsamque [Col. 0452A] pene totam suae ditioni subegerat. Potestas nempe Roberti Northmannorum comitis, fratris scilicet ejusdem regis, ita cunctis ea tempestate viluerat ut vix ullus pro eo quidquam facere vellet quod pro terrae principe quaque gentium fieri solet. Pium etenim cor et terrenarum rerum minima cupido, quae in eo juxta vigebant, hoc ei pepererant. Omnes igitur ferme Northmannorum majores illico ad regis adventum, spreto comite domino suo, et fidem quam ei debebant postponentes, in aurum et argentum regis cucurrerunt, eique civitates, castra et urbes tradiderunt.

Cum itaque rex per legatos comitissae Anselmi adventum, et quamobrem relicta Burgundia Franciam venerit accepisset, qualiter animum viri a proposita [Col. 0452B] intentione deflectere posset perquisivit. Inito igitur cum suis consilio, per nuntios deprecatus est comitissam quatenus ad loquendum sibi virum Northmanniam duceret, pollicens se in multis de querela pristina voluntati ejus, pacis gratia, condescensurum. Quid plura? Statuto termino archiepiscopus et comitissa in castrum, quod Aquila [e 1Kb] vocatur, pro colloquio regis, uti petiverat, una venerunt, et regem vehementi gaudio pro adventu Anselmi exsultare, ac non parum a pristina feritate descendisse repererunt. Deinde, habito inter eos colloquio, Anselmum rex de redditibus sui pontificatus revestivit, et in pristinam amicitiam utrinque recepti sunt. Quibusdam igitur ad hoc sollicite operam dantibus ut antistes statim Angliam remearet [Col. 0452C] rex annuit, sic tamen ut nulli eorum qui a se investituras Ecclesiarum susceperant vel eos consecraverant, suam in aliquo communionem subtraheret. Cui conditioni Anselmus minime acquiescens (obedientiam videlicet papae in nullo praetergredi volens) extra Angliam manere delegit, donec illi qui ad ipsum negotium et quaedam alia, de quibus inter eos illa vice convenire non poterat, determinanda, ex condicto Romam mittendi erant reversi fuissent. Haec autem inter ipsos acta sunt anno tertio exitus nostri de Anglia, XI Kalend. Augusti.

Pro magna itaque exsultatione quam ex hac reconciliatione Anselmi rex concepit apud se, videres illum, quandiu in praefato castro morabamur, non facile pati ad se venire Anselmum, sed quoties erat [Col. 0452D] aliquid inter illos agendum semper ipsum ire ad Anselmum. Jam enim multis in locis per Angliam, Franciam atque Northmanniam fama vulgaverat regem ipsum ab Anselmo proxime excommunicandum, et idcirco ei, utpote potestati non adeo amatae, multa mala struebantur, quae illi a tanto viro excommunicato efficacius inferenda putabantur. Quod [Col. 0453A] ille sciens versam a se viri sententiam magnifice laetabatur. Denique omne malum quod eum exspectabat, averso Anselmo, ab eo versum est reverso in amicitiam ejus Anselmo. Itaque ut homo citius in episcopatum suum ad suorum exsultationem ac totius patriae revelationem rediret, pollicitus est rex ita se nuntios suos Romam destinaturum ut in proxima Nativitate Christi curiae suae Anselmus in Anglia posset adesse. Misit super haec in Angliam litteras, praecipiens ut omnes res et homines Anselmi, ubicunque essent, in pace essent et quiete, nec ullus eos gravaret aut implacitaret, sed, ab omni debito liberi, quae tenebant cum honore tenerent, ac in cunctis ad nutum Anselmi jussionemque penderent. Haec ergo dum hominibus ad archiepiscopatum [Col. 0453B] pertinentibus innotuissent, mox quoddam quasi insperatum jubar solis illi emicuit, quod illos a pristinae oppressionis immanitate et tenebris non modicum ejecit.

Cum posthac Anselmus Beccense coenobium, et rex Angliam remeasset, ortis quibusdam occasiunculis, legati, qui Romam mitti debuerunt, diu ultra statutum terminum morati sunt. Unde vehemens admiratio multorum corda concussit, arbitrantium tantam de reditu viri dilationem diaboli esse seductionem, et aperte videntium immanem totius Christianitatis in Anglia esse destructionem. Quod melius, ut puto, liquebit, si quaedam scripta de his quae ad nos in hac mora a quodam non contemnendae auctoritatis viro transmissa sunt brevi subinferam. [Col. 0453C] Scribit itaque inter alia sic.

Charissime Pater et domine, quamvis optime sciatis quid facere debeatis et quid facere velitis, videtur tamen omni fere homini sano sensu sapienti omnino nihil aliud esse id quod inter vos et regem sub tam morosa exspectatione agitur nisi diabolicae fraudis illusio et illudens dilatio, et, ut manifestius dicam, totius Anglorum Ecclesiae, ac religionis ac legis Christianae quotidiana diminutio et summa destructio. Ecclesiarum namque quae tam diu manent pastoribus viduatae possessiones diripiuntur. Ordo sanctae religionis in eis neglectus annihilatur. Legis Christianae rectores non jam rectores, sed praecipitatores, ac juxta regiae voluntatis arbitrium [Col. 0453D] et suum libitum, pene omnis justitiae sunt effecti subversores. De clericis quid dicam, qui circiter omnes revoluti sunt ad iniquitatem pristinam ? Quid de laicis? Ipsi quippe, sed principes maxime, vix nisi ex propria parentela conjuges sibi accipiunt, clam desponsant, desponsatas contra legem ecclesiasticam scienter tenent et sibi defendunt. De Sodomitis vero, quos ipse in magno concilio usque ad poenitentiam et confessionem excommunicastis, et de crinitis, quos in Paschali postmodum solemnitate pontificali stola redimitus coram universo populo a liminibus sanctae Ecclesiae removistis, quid dicendum, cum, ut deberetis, non subvenitis, nec vel unus in toto regno existat, qui haec et alia multa, Deo et omni servo Dei contraria, vice nostra reprehendere [Col. 0454A] audeat aut emendare contendat ? Et si veritatem vultis audire, fateor omnia haec multo deterius fieri quam possint scripto edici in tantum ut ipse etiam rex testetur nunquam tantae fortitudinis nequitiam in patria ista fuisse, sicut modo est. Haec autem omnia procul dubio vos solum respiciunt et vestrae sanctitati imputantur. Videte igitur et intendite oneri quod suscepistis, et cui curam ejus vestri loco disponendam commisistis, quando vos, qui talibus obviare constituti estis, pro nihilo tam diu regno in quo exercentur abestis. Considerate quoque, si vobis placet, si cor vestrum ita soli Deo vacat et si in tanta securitate vestri jam conservamini ut talibus animarum miseriis alia vigilantia [Col. 0454B] condescendere non debeatis. Scio equidem et bene scio vos optime scire quid est quod facitis, sed ipsum scire vestrum perparum prodest nobis. Fructum etenim communi utilitate ex tam diuturno negotio vestro nullum adhuc procedere videmus; mala autem solius vestri occasione in Ecclesia et populo Dei undique succrescere omni die conspicimus.

Et haec quidem ille vir tot mala exosus scripsit, autumans Anselmum non nisi propria voluntate ab ingressu Angliae remorari. Sed revera rex Henricus nullo eum pacto ingredi patiebatur, nisi postposita, ut supra meminimus, obedientia papae, episcopis et abbatibus excommunicatis communicaret. Attamen Anselmo Remis consistente (illuc enim obnixis precibus antistitis et canonicorum ipsius loci devictus [Col. 0454C] iverat, et, majori quam litteris queat exponi, honore festivoque occursu omnium id loci degentium susceptus, circa pontificem Manassen magna et officiosa charitate detentus, per plures dies ibi morabatur) misit ei epistolam unam idem rex, quam ecce supponimus.

Reverendissimo et amantissimo Patri Anselmo, Cantuariensi archiepiscopo, Henricus, Dei gratia, rex Anglorum, salutem et totius bonae voluntatis affectum.

Venerabilis Pater, non tibi displiceat quod eorum iter, quos Romam ad negotium meum peragendum, dirigere decrevi, tandiu detinuit. Quod mox, ut Willhelmus de Warelwast ad te pervenerit, quem ad hoc negotium peragendum, sicut decrevimus, [Col. 0454D] Romam dirigo, tibi expediet. Te supplex igitur deprecor, et devotus exoro, uti cum eodem Willhelmo Balduinum de Tornaio Romam dirigas ad nostram rem tractandam, et Deo volente finiendam. Vale.

Ad hanc scripsit Anselmus epistolam hanc :

Suo charissimo domino Henrico glorioso regi Anglorum, Anselmus archiepiscopus Cantuariae, fidele servitium cum orationibus.

Quod vestra magnitudo me in suis litteris tam honorifice tanto bonae voluntatis affectu salutat, gratias magnas ago, sicut debeo. Quod autem tam suppliciter me rogatis ut non mihi displiceat quod legatus vester Romam mittendus tantum moratur, utique vestram precem, quantum in me est, contemnere non debeo, sed causa magis Dei est quam [Col. 0455A] mea ; unde corde fideli et benigno animo vobis dico quod tacere non debeo. Mihi quidem aliquid displicere, nisi cum propter Deum displicet, non est magnum, sed displicere Deo aliquid, nullatenus est contemnendum. Utique non parum displicet Deo episcopum spoliari rebus suis, quod jam gratia Dei vobis inspirante correxistis; sed episcopum segregari a suo officio et Ecclesiam a suo episcopo, sine causa quam Deus approbet, nimis grave judicat. Expedit itaque animae vestrae quatenus satagatis ut ego, qualiscunque sim episcopus, Ecclesiae, quam Deus regiae vestrae potestati custodiendam commendavit, et regno vestro in pace vestra celerius restituar, et mihi opportunitas utendi secundum possibilitatem meam, officio pro quo ibi positus sum [Col. 0455B] diutius non impediatur. Valde quoque mihi timendum est ne Deo displiceat et me dominus papa juste reprehendat, quia, postquam vos et ego simul convenimus apud castrum, quod vocatur Aquila, in tam longo tempore non illi misi legatum nostrum, per quem quid de tanta re inter nos factum et quid peragendum sit cognosceret, et ego ejus consilium et jussionem acciperem. Quapropter periculosum est mihi diu exspectare vestrum legatum, quem ante proximam Nativitatem Domini, sicut in verbis vestris intellexi, Romam rediturum speravi, praesertim cum nescio quo consilio quave ratione nullum terminum modo mihi constituitis. Quoniam igitur plus mihi debet esse de hoc quod ego Ecclesiae mihi commissae praesens esse nequeo quam de ulla [Col. 0455C] terrena possessione, precor ut mihi aliquem proximum terminum nominetis per litteras vestras quando possim legatum vestrum Romam iturum expectare, quia ego non audeo differre, ut multum dicam, ultra proximam Nativitatem Domini, quin meum legatum mittam.

Scripsit quoque saepe memorato Roberto comiti de Mellento tunc temporis in hunc modum, utpote illi cujus consilio cuncta negotia sua rex ipse disponebat.

Anselmus archiepiscopus, domino et amico Roberto comiti de Mellento, salutem.

Vos scitis quia, quando rex et ego convenimus apud castrum Aquilae, dictum fuit quod rex mitteret [Col. 0455D] legatum suum Romam pro iis in quibus concordare non poteramus nisi per dominum papam. Quod intellexi ut ita fieret quatenus ante proximam Nativitatem Domini legatus rediret. Videtis autem quia dominus meus rex hoc quod tunc dixit facere moratur. Sed hoc solum mandat mihi qui legatum [Col. 0456A] meum cum ejus legato mittere volebam, non mihi displiceat quia suus tantum moratur, nullum mihi constituens terminum quando venturus est. Unde quidam opinantur et dicunt quod rex non multum curat festinare ut ego redeam in Angliam, et Ecclesia Dei, quam Deus ille custodiendam commendavit, quae jam fere per tres annos desolata est, suo vivo pastore ejus reditu et praesentia consoletur, et pro consilio animae suae, quo diu privata est, in illis qui hoc amant et desiderant laetificetur. Quapropter dico vobis quia valde timeo ne ipse super se provocet iram Dei, et super eos quorum consilio differt tam necessariae rei, tam rationabili succurrere, cum ad illum hoc pertineat et facere possit ut nihil perdat de iis quae secundum Deum ad regiam pertinent [Col. 0456B] potestatem. Sicut amicus, et sicut archiepiscopus, qualiscunque sim, consulo illi et iis qui circa illum sunt, ut non plus studeant satisfacere voluntati suae quam voluntati Dei, quia Deus aliquando satisfaciet voluntati suae contra voluntatem illorum qui hoc faciunt. Consulite ergo illi et vobis, priusquam Deus ostendat iram suam quam adbuc suspendit, exspectans ut humiliemini ad voluntatem suam. Deus dirigat eum et consiliarios ejus ad verum honorem, et ad veram utilitatem ejus.

Haec idcirco ita describimus ut quicunque ista legit vel audit plane intelligat cui mala, quae in Anglia exsulante Anselmo facta sunt, moramve exsilii ejus potissimum ascribere debeat.

Itaque posthac missi sunt Romam, ex parte quidem [Col. 0456C] Anselmi, Baldwinus monachus, vir utique sanctae libertatis Ecclesiae et omnis boni non fictus amator; et ex regis, Willhelmus saepe superius memoratus, pro libertate Ecclesiae sicut solebat acturus. Quas vero quantasve oppressiones inter haec tota Anglia oppressa sit, difficile dictu esse scio. Rex enim ipse a Northmannia digressus, quia eam totam eo quo supradiximus modo sibi subjugare nequiverat, reversus in Angliam est, ut copiosiori pecunia fretus rediens, quod residuum erat, exhaeredato fratre suo, sibi subjiceret. In cujus pecuniae collectione nullus in collectoribus pietatis aut misericordiae respectus fuit, sed crudelis exactio super omnes, ut nobis qui inde veniebant testabantur, [Col. 0456D] desaevit. Denique videres, sicut aiebant eos quidem qui non habebant quid darent, aut a suis domunculis pelli, aut avulsis asportatisque ostiis domorum [a 1Kb] penitus diripiendos exponi, aut ablata vili supellectile in summam penuriam redigi, aut certe aliis miserabilibus modis affligi et cruciari. [b 1Kb] In eos [Col. 0457A] autem qui videbantur aliquid habere nova et excogitata quaedam foris facta, objiciebantur, et sic cum adversus regem terrae defendendi se placitum ingredi non audebant, ablatis rebus suis in gravem aerumnam dejiciebantur. Sed haec ab aliquibus levia dictu fortassis aetimabuntur, eo quod ista non solum sub rege Henrico, sed et horum similia multa facta fuerunt sub fratre ejus, ut de patre taceam, rege Willhelmo. Attamen ista illis graviora et intolerabiliora visa sunt, quoniam multo minus solito quod jam spoliatis et exhaustis auferretur inveniebatur. Ad haec. In concilio Lundoniensi societas mulierum, ut in superioribus diximus, omnibus presbyteris et canonicis Angliae interdicta erat, ipsumque interdictum, Anselmo exsulante, retentis [Col. 0457B] vel certe resumptis mulieribus, a pluribus eorum violatum fuerat. Hoc ergo peccatum rex impunitum esse non sustinens, suos ministros eos implacitare, et pecunias eorum pro hujus peccati expiatione praecepit accipere. Sed ubi perplures eorum ab illa transgressione sunt immunes reperti, pecunia, quae ad opus principis quaerebatur, minorem quam exactores sperare poterant copiam administrabat. Quapropter mutata, imo super innocentes cum nocentibus sententia versa, omnes Ecclesiae quae parochias habebant sub debito positae sunt, et unaquaeque, indicta pecuniae quantitate, per personam quae in ea Deo serviebat redimi jussa est. Erat ergo miseriam videre. Cum enim exactionis istius tempestas ferveret, et nonnulli, quid vel darent non habentes vel rem [Col. 0457C] inauditam exsecrati nihil pro tali causa dare volentes, contumeliose raperentur, incarcerarentur, cruciarentur, contigit regem ipsum Lundoniam venire. Adunati ergo, ut dicitur, ferme ducenti presbyteri, induti albis et sacerdotalibus stolis, regi ad palatium suum eunti nudis pedibus occurrerunt, una voce misereri implorantes. At ille forte, ut fit, ad multa divisus, nulla ad preces eorum miseratione permotus est, vel saltem quavis eos, sicut homines omnis religionis expertes, responsi honestate dignatus, suis obtutibus festine abigi praecepit. Qui confusione super confusionem induti, reginam adeunt, et interventricem flagitant. Illa, ut fertur, pietate mota in lacrymas solvitur, sed, timore constricta, ab interventione arcetur. Ferebantur eo tempore [Col. 0457D] plura his in hujusmodi per Angliam acta. Sed nos brevitati studentes, pauca quae dicta sunt pro intentione praesentis opusculi sufficere posse putamus.

Attamen dicendum quod eo usque mala super Angliam ipsis diebus inundaverunt ut ipsi episcopi, qui semper libertatem Ecclesiae et Anselmum eamdem libertatem sublevare tuerique nitentem, ut ex superioribus intelligi potest, cum principe deprimere nisi sunt, tantorum malorum immensitate compulsi, mandata Anselmo cum epistola dirigerent, et opem subventionis ejus proponi deposcerent, seque illum amodo secuturos in Dei rebus, ut Patrem, promitterent. Sed haec, ut opinor, melius liquebunt, si [Col. 0458A] epistola ipsa subscribatur quam ei miserunt. Est igitur haec :

Patri dilectissimo Anselmo, Cantuariensi archiepiscopo, Gerardus Eboracensis archiepiscopus, et Robertus Cestrencis, et Herbertus Norwicensis, et Radulphus Cicestrensis, et Samson Wigorniensis episcopi, et Willhelmus Wintoniensis electus, salutem.

Sustinuimus pacem, et ipsa longius recessit, quaesivimus bona, et invaluit turbatio. Viae Sion lugent (Thren. I, 4), quia eas conculcant incircumcisi. Templum moeret, quia intra Sancta sanctorum et ad ipsam aram irruperunt laici. Exsurge, ut olim senex ille Mathathias (I Much. II, 1). Habes in filiis tuis virtutem Judae, strenuitatem Jonathae, prudentiam [Col. 0458B] Simonis (ibid., 3-5). Hi tecum praeliabuntur praelium Domini, et, si ante nos appositus fueris ad patres tuos, de manu tua suscipiemus haereditatem laboris tui. Sed jam non est tibi pigritandum. Ut quid enim peregrinaris, et oves tuae sine pastore pereunt? Jam apud Deum nulla tibi remanet excusatio. Te enim non solum subsequi, sed et praeire, si jusseris, parati sumus. Veni ergo ad nos, veni cito, vel nos aut ex nobis aliquos ad te venire jube, ne dum sejuncti a te sumus in sinistram te partem inclinent eorum consilia qui sua quaerunt. Nos enim jam in hac causa non quae nostra, sed quae Dei sunt quaerimus.

Rescriptum Anselmi ad eos :

Anselmus archiepiscopus Cantuariensis, amicis [Col. 0458C] suis et coepiscopis quorum litteras suscepit, salutem.

Condoleo et mente compatior tribulationibus quas vos et Ecclesia Angliae sustinetis, sed ad praesens, secundum meam et vestram voluntatem, subvenire nequeo, quia nondum quid, et quantum confidere possim sum certus, donec per legatos nostros, quos in proximos Roma redituros exspecto, quid apud dominum papam effecerint cognoscam. Bonum tamen est et gratum mihi quia tandem cognoscitis ad quid vos perduxit, ut mitius dicam, vestra patientia, et quia promittitis mihi auxilium vestrum, non in mea, sed in Dei causa, et invitatis me non pigriter venire ad vos. Quamvis enim hoc modo facere non possim, quia rex non vult me esse in Anglia [Col. 0458D] adhuc, nisi discordem a jussione papae et ejus concordem voluntati, et ego nondum certus sim quid possim, sicut dixi, tamen gaudeo pro vestra bona voluntate, et episcopali constantia quam promittitis, et exhortatione quam mihi facitis. Ut autem aliquos ex vobis ad me venire faciam, sicut poscitis, ne, dum sejuncti sumus ab invicem, pervertant consilium meum qui sua quaerunt, ad praesens non opinor oportere. Spero enim in Deo quia nullus cor meum a veritate, in quantum cognoscam, poterit avertere, et quia in proximo Deus mihi quid facere queam ostendet, et ego quam citius potero vobis notificabo. Quid autem vobis interim faciendum sit, prudentia vestra satis intelligit, sed tamen dico quia ego, in [Col. 0459A] quantum sperando in Deo conscientiam meam sentio, pro redimenda vita mea non praeberem assensum, neque ministrum aut exsecutorem ejus mali me facerem quod audio noviter super Ecclesias Angliae promulgari. Valete.

Inter haec crebris de Anglia nuntiis Northmanniam venientibus, id quod de presbyteris Angliae rex faciebat nimis divulgabatur, et non solum hos qui infamia ejus, verum et eos qui laude illius pascebantur, in odium et vituperium ejus adducebat. At Anselmus, tam malam famam de rege non ferens eumque a tanta injuria revocare desiderans, scripsit ei de negotio semel et iterum, totiesque responsi ejus scripta recepit. Quae scripta eo quo missa sunt ordine subter adnotanda putavit, ratus ea futuris [Col. 0459B] temporibus, exempli gratia, profutura, si altiori consilio Deus non sedaverit in regno Anglorum quae sub oculis ejus hodie fiunt maxima mala. In quo tamen ab iis qui ista legunt vel audiunt petitum iri optamus, ne nobis succenseant quod scribendis epistolis tantum occupamur. Negotii enim, quod manu versamus, quaedam et magna pars est, nec totum alicujus rei, ignotis partibus ejus, sciri potest. Ipsarum igitur epistolarum textus hic est :

Henrico suo charissimo domino, gratia Dei, regi Anglorum, Anselmus archiepiscopus Cantuariae, fideles orationes cum fideli servitio.

Ad me pertinet, si audio quod faciatis aliquid quod animae vestrae non expediat, ut hoc vobis non taceam, ne, quod avertat, Deus irascatur et vobis, [Col. 0459C] si facitis quod illi non placeat, et mihi pro taciturnitate mea. Audio quod vestra excellentia vindictam exercet super presbyteros Angliae et foris facturam exigit ab eis qui non servaverunt praeceptum concilii, quod ego cum vestro favore tenui apud Lundoniam cum aliis episcopis et religiosis personis. Quod hactenus inauditum et inusitatum est in Ecclesia Dei de ullo rege et de aliquo principe. Non enim pertinet, secundum legem Dei, hujusmodi culpam vindicare, nisi ad singulos episcopos per suas parochias; aut, si et ipsi episcopi in hoc negligentes fuerint, ad archiepiscopum et primatem. Precor igitur vos sicut charissimum dominum cujus animam diligo plus quam praesentem vitam corporis mei, [Col. 0459D] et consulo sicut vere fidelis corpori et animae vestrae, ne vos contra ecclesiasticam consuetudinem in tam grave peccatum mittatis, et, si jam incoepistis, ut omnino desistatis. Dico enim vobis quod valde timere debetis quod pecunia taliter accepta, ut taceam quantum noceat animae, non tamen, cum expendetur, adjuvabit terrena negotia quantum postea perturbabit. Denique vos scitis quia me in Northmannia in pacem vestram suscepistis, et de archiepiscopatu meo me resaisistis, et quod cura et vindicta talis offensae maxime pertinet ad archiepiscopatum, quoniam plus [Col. 0460A] sum episcopus pro spiritali cura quam pro terrena possessione. Omnipotens Deus sic et in hoc, et in aliis actibus vestris dirigat cor vestrum secundum voluntatem suam, ut post hanc vitam perducat vos ad gloriam suam. Amen.

Henricus, Dei gratia, rex Anglorum, Anselmo archiepiscopo Cantuariae, salutem.

In die sancti Gregorii apud Tenebrigge mihi fuerunt delatae litterae repostae in tuo sigillo. Et per eas mihi mandasti talia unde multum miror quia quod feci credo me per te fecisse. Et in die Ascensionis Domini habebo omnes barones meos mecum congregatos, et per consilium eorum ita convenienter tibi respondebo quod, cum tecum loquar, non credo te me inde blasphematurum [a 1Kb] . Et quidquid fiat alias, [Col. 0460B] scito quod tui, quidquid ipsi fecerint, per omnes terras tuas in pace permanserint.

Suo charissimo domino Henrico, gratia Dei, regi Anglorum, Anselmus archiepiscopus Cantuariensis, fidele servitium et fideles orationes.

Gratias ago Deo, et dignationi vestrae quae in litteris suis promisit se convenienter responsuram mihi de hoc unde precatus eam fueram in litteris meis de sacerdotibus Angliae, et oro Dominum, cujus consilium manet in aeternum, ut ipse vobis consulat respondere et facere quod illi placeat, et unde fideles dilectores animae vestrae gaudeant. De hoc autem quod legi in litteris vestris quod creditis vos facere per me quod facitis, pro certo scitote, mi domine, quod non est per me, quoniam contra Deum facerem, [Col. 0460C] si per me esset. Quapropter adhuc precor magno et fideli affectu quatenus in tali incepto nullius consilio persistatis. Valete.

Henricus rex Anglorum, Anselmo archiepiscopo Cantuariae, salutem et amicitiam.

De hoc quod mihi mandasti de sacerdotibus, scias quod ita decenter feci, ut opinor, secundum quod facere debui. Nec tibi sit incognitum brevi intervallo temporis me transfretaturum. Et ex quo tecum locutus fuero, si qua commisi in his, omnipotentis Dei, et tuo consilio corrigam. Teste Waldrico cancellario apud Merlebergam.

Dum haec ita fiunt, ecce qui Romam missi fuerant redeunt. Suspensus autem fuerat ab officio episcopali [Col. 0460D] jam olim Willhelmus archiepiscopus Rothomagensis, et per hos nuntios intercesserat pro eo apud dominum papam Anselmus archiepiscopus Cantuariensis. Mandavit itaque ei dominus papa ut de causa ipsa quod faciendum intelligeret sua vice faceret, sciens eum a justitiae semitis nullius rei interventu scienter flecti posse. Ivit ergo Rothomagum, et in synodo clericorum, quae tunc erat adunata, adventus sui causam exposuit. Profert litteras Willhelmus legatus regis quas, ex parte apostolici, de re Roma detulerat, et coram omnibus recitantur sic :

[Col. 0461A] Paschalis episcopus, servus servorum Dei, venerabili fratri Willhelmo Rothomagensi episcopo, salutem et apostolicam benedictionem.

Licet causae tuae qualitas, etc. Vide in Paschali II.

Misit quoque dominus papa epistolam hanc Anselmo :

Paschalis episcopus, servus servorum Dei, venerabili fratri Anselmo Cantuariensi episcopo, salutem et apostolicam benedictionem.

Quod Anglici regis cor, etc. Vide ibid.

His diebus venit Rothomagum Boemundus [a 1Kb] , unus de nominatissimis Hierosolymitanae viae principibus, habens in comitatu suo quemdam Romanae Ecclesiae cardinalem, nomine Brunonem [b 1Kb] . Huic erat magister [Col. 0461B] militum, Hgyrus [c 1Kb] nomine, vir strenuus, et non ignobilis famae inter suos. Hic, ab adolescentia sua notus Anselmo, multa fuerat ejus beneficia consecutus. Familiariter itaque cum eo agens inter plurima quae ipsi de superatis bellis, de urbibus captis, de situ locorum aliisque nonnullis quae in expeditione Hierosolymitana acceperat delectabili allocutione disseruit. Quod multas sanctorum reliquias haberet, quoque modo eas adeptus fuerit aperuit. In quibus, imo super omnibus quas habebat, praecipue gloriatus est de capillis beatae matris Dei Mariae, quorum aliquos sibi datos ferebat a patriarcha Antiocheno [d 1Kb] , ubi magistratum militum ipse sub Boemundo agebat, Et ad haec intulit : Hos capillos, fateor, suscipere ausus non fuissem, si me amor patriae istius in qua [Col. 0461C] natus fui et educatus ad hoc non animasset. Sperabam enim me huc quandoque perventurum, et ipsis hanc meam patriam sublimaturum. Quoniam igitur illa spe, protegente Domino, fraudatus non sum, duos ex ipsis huic Ecclesiae quae totius Northmanniae principatum obtinet Christianitatis, dare disposui; duos abbatiae Beati Petri, et Sancti Audoeni, duos monasterio ejusdem Virginis virginum, in quo sub tuo patrocinio ad aetatem hominis provectus sum, et duos tibi. Duodecim enim numero de illis mihi praefatus episcopus dedit, contestans illos, ab ipsa domina sibimet avulsos [e 1Kb] , cum juxta crucem Filii sui stans gladius animam ejus pertransivit, secundum quod in antiquarum monumentis litterarum quae [Col. 0461D] magnae auctoritatis apud illos habebantur, et in [Col. 0462A] archivis Ecclesiae cui praesidebat servabantur, sicut astruebat, scriptum reperit. Et haec ille. Super quibus Anselmus admodum exhilaratus, actis cum pontifice Rothomagensi et Boemundo ac Hierosolymitanis quae videbantur agenda, Beccum revertitur. Ac crines, de quibus praedictus miles locutus fuerat, quoniam Carnoti, ubi familia et pene tota supellex Boemundi reditum ejus praestolabatur, remanserant, missi ab archiepiscopo Rothomagensi, et abbate Beccensi [f 1Kb] religiosi ordinis viri sunt qui illos deferrent. Et factum est. Appropinquantibus eis qui quos Rothomagus habere debebat apportabant ipsi civitati, adjunctis sibi canonicis et omni clero civitatis, cum monachis Sancti Audoeni, ac totius populi innumera multitudine, pontifex longa processione [Col. 0462B] devotus occurrit, et quanto potuit honore susceptos in ecclesiam detulit et sacratiori loco reposuit. Quatuor autem ex illis Beccum delati sunt, quorum duos ipsi loco residuos Anselmus reverenter sibi excepit. Mihique, utpote qui capellae illius custos eram atque dispositor, custodiendos commendavit, quod usque hodie facio. Quid itaque de istis aliorum sensus habeat nescio. Ego tamen certissime scio dominum et reverendum Patrem Anselmum eos in magna semper veneratione habuisse, et meipsum sacro et grandi experimento sensisse magnum quid et mundo amplectendum insigne sanctitatis illis inesse. De his ita.

Itaque Willelmus [g 1Kb] , ubi ad regem in Anglia venit, et ei quae de negotio ejus ad Romanum pontificem [Col. 0462C] acta fuerant enarravit, laetus ille ad audita, illico Anselmum ad Ecclesiam suam redire per eumdem Willhelmum postulavit; qui Willhelmus, ad nos post paucos dies reversus, Anselmum infirmum invenit, et valde conturbatus est. Erat enim tunc jam ad libertatem Ecclesiae Dei cor habens, et, in quantum poterat, sollicite operam dans ut Anselmus suae sedi in pace et honore restitueretur. Timens ergo ne virum loci ac fratrum amor non minus quam ea qua gravabatur corporis invaletudo ab itinere Angliae praepediret, modis quibus poterat, tam per se quam et per nos qui secum eramus, agere coepit, qualiter virum loco evelleret, et in iter quod desiderabat promoveret. Praemissis igitur precibus quibus eum [Col. 0462D] ex parte domini sui regis Anglorum interpellavit [Col. 0463A] quatenus Angliam, ejus absentia desolatam, citato reditu visitaret, affirmabat, et affirmando promittebat regem ipsum penitus ad volantatem ipsius in omne quod deinceps praeciperet promptissimam mentem habere, nec ulterius a Romana Ecclesia velle dissentire. Et subjungens, ait : Propterea obsecro ut omnem moram rumpatis in veniendo, ne forte ex adverso aliqua saecularis aura prorumpat, quae eum ab istis subvertat. Haec ille audiens Deo super admirabili dono ejus gratias egit, acceptaque licentia a fratribus inter quos jamdiu magno cum amore et honere habiti fueramus, in Angliam iturus Gemeticum [a 1Kb] venit. Ubi renovata infirmitate qua, ut memoravimus, Becci gravatus fuerat, a loco progredi nequaquam potuit. Quapropter missis in Angliam [Col. 0463B] nuntiis, intimavit regi quid sibi ne rediret obstabat. Turbatur ille ad audita et vehementer indoluit, jurans, per verbum Dei, scilicet omnia damna aequanimius toleraturum quam Anselmi decessum. Remissis ergo celerrime nuntiis, orat virum sibi ipsi parcere ac omnimodis indulgere quieti. Praecepit quoque ut de iis quae sui juris in Northmannia erant pro voto acciperet, et sibi ac suis exinde ministrari sufficienter juberet, seque in proximo transfretaturum exspectaret; quo ipse gratiose accepto, circiter mense uno ibi remansit. Mitigato deinde languore Beccum rediit, ratus sibi opportunius et honestius fore illic quam alias regium praestolari adventum. Ubi omnibus mira alacritate de reditu ejus exsultantibus, ecce lacrymabile malum concussit atque subvertit [Col. 0463C] gaudium ipsum. Nam tam gravis infirmitas iterum invasit Anselmum ut de eo praeter mortem nihil exspectaremus. Confluunt episcopi et abbates terrae illius, ac de funere ejus quique pertractant. Sed omnipotens Deus, sua pietate, ipsum contra omnium opinionem sanitati restituit, et multos magno exinde gaudio laetificavit.

Igitur in Assumptione beatae Mariae rex Beccum venit, celebratoque ab Anselmo solemni missae officio, una rex scilicet et ipse convenerunt, et tandem omnia quae illos in diversa traxerant pacem et concordiam invenerunt. Siquidem Ecclesias Angliae quas Willhelmus rex frater regis Henrici sub censum, ut longe superius retuli, primus redegerat, liberas ab eadem exactione rex in manus Anselmi reddidit, et [Col. 0463D] se de ipsis, dum viveret, nihil accepturum quandiu essent sine pastore, promisit. Pro pecunia autem quam a presbyteris, ut praefati sumus, acceperat, eam emendationem spopondit ut ii qui nondum inde quid dederant nihil darent, et qui dederant tribus annis sua omnia in pace et quiete libera possiderent. Cuncta vero quae de archiepiscopatu, exsulante Anselmo, [Col. 0464A] suo jussu accepta fuerant se redditurum, cum in Angliam esset reversus, dato vadimonio pollicitus est.

His et aliis quae res expetebat inter viros compositis, Anselmus iter Angliam remeandi ingressus est, et, divino tutamine fretus, sanus et alacer cum suis omnibus Dofris est appulsus. Qua vero exsultatione, qua jucunditate, qua spe boni in Angliam veniens susceptus sit, reor, ex consideratione malorum quae paucis tetigimus illic ante reditum ejus provenisse, aliquantulum subintelligi posse; unde, ut diversae aetatis et ordinis hominum gaudia sileam, de ipsa regina hoc breviter dixerim quod nec terrena negotia, nec pompa saecularis gloriae ulla poterant eam detinere quin virum loca diversa adeuntem praecederet, [Col. 0464B] et, monachis seu canonicis ei pro more obviam procedentibus, ipsa procederet, hospitiaque ejus, sua providentia, dignis apparatibus adornaret.

Itaque post haec, ii qui ecclesiis ac monasteriis pro exigenda regia pecunia fuerant intromissi, ejecti sunt, et personis cujusque ecclesiae res intus et extra ad communem utilitatem commendatae. Presbyterorum etiam causae, sicut regem Anselmo promisisse diximus, dispositae sunt, atque id ipsum per totum regnum divulgatum.

Rex ipse inter haec Northmanniam sibi bello subegit [b 1Kb] , et id Anselmo per epistolam, quam ecce subscribimus, significavit.

Henricus rex Anglorum, Anselmo Cantuariensi [Col. 0464C] archiepiscopo, salutem et amicitiam.

Paternitati et sanctitati vestrae significamus Robertum comitem Northmanniae, cum omnibus copiis militum et peditum quos prece et pretio adunare potuit, die nominata et determinata mecum ante Tenerchebraium acriter pugnasse [c 1Kb] , et tandem sub misericordia Dei vicimus, et sine multa caede nostrorum. Quid plura ? Divina misericordia ducem Northmanniae et comitem Moritonii, et Willhelmum Crispinum, et Willhelmum de Ferreris, et Robertum de Stuteville senem, et alios usque ad quadringentos milites, et decem millia peditum in manus nostras, et Northmanniam dedit. De illis autem quos gladius peremit, non est numerus. Hoc autem non elationi vel arrogantiae, nec viribus meis tribuo, sed dono [Col. 0464D] divinae dispositionis attribuo, quocirca, Pater reverende, supplex et devotus genibus tuae sanctitatis advolutus te deprecor ut supernum judicem, cujus arbitrio et voluntate triumphus iste tam gloriosus et utilis mihi contigit, depreceris ut non sit mihi ad damnum et detrimentum, sed ad initium bonorum operum et servitii Dei, et sanctae Dei Ecclesiae statutum [Col. 0465A] tranquilla pace tenendum et corroborandum, ut amodo libera vivat, et nulla concutiatur tempestate bellorum.

Igitur ob pacem quam rex fecerat cum Anselmo hac victoria eum potitum multi testati sunt.

Northmannia ergo sub regia pace disposita, et duce Roberto cum comite Moritonii in Angliam sub captione praemissis, rex ipse in regnum suum reversus est. Adunatis autem ad curiam ejus in Pascha terrae principibus, dilata est ecclesiarum ordinatio quam rex se facturum disposuerat, eo quod summus sedis apostolicae pontifex Paschalis Franciam venerat [a 1Kb] , et sibi ad concilium [b 1Kb] quod Trecis erat celebraturus, a rege Henrico et ab Anselmo archiepiscopo, saepe supra memoratos viros, Willhelmum et [Col. 0465B] Baldwinum mitti mandaverat. Ratus itaque rex aliquid novi se in reditu illorum accepturum, in subsequens festum Pentecostes omnia distulit, quatenus, eis reversis, securius quaeque, agnita pontificis voluntate, disponeret.

Soluta igitur curia Anselmus ad abbatiam sancti Eadmundi vadit crucem magnam ibi consecraturus, et alia quaedam episcopalia officia administraturus. Quibus expletis, cum jam rediturum se putaret gravi corporis infirmitate corripitur, et ingravescente languore ad extrema fere perducitur. Detentus autem est ibi propter ipsam infirmitatem usque ad octavas Pentecostes, et concilium quod, sicut diximus, dilatum erat, causa infirmitatis ejus, inducias in Kalend. Augusti accepit.
[Col. 0465C]

Inter haec, ex parte apostolici allata est Anselmo epistola ista:

Paschalis episcopus, servus servorum Dei, venerabili fratri Anselmo, Cantuariensi episcopo, salutem et apostolicam benedictionem.

De presbyterorum filiis, etc. Vide in Paschali II.

In Kalendis ergo Augusti, conventus episcoporum, abbatum, procerum regni Lundoniae in palatium regis factus est. Et per tres continuos dies, absente Anselmo inter regem et episcopos satis actum de Ecclesiarum investituris, quibusdam ad hoc nitentibus ut rex eas faceret more patris ac fratris sui, non juxta praeceptum et obedientiam apostolici. Nam papa, in sententia quae exinde promulgata fuerat, [Col. 0465D] minus stans, concesserat hominia quae Urbanus papa aeque ut investituras interdixerat, ac per hoc regem sibi de investituris consentaneum fecerat, ut ex epistola quam supra descripsimus colligi potest. Dehinc, praesente Anselmo, astante multitudine, annuit rex et statuit ut ab eo tempore in reliquum nunquam per dationem baculi pastoralis vel annuli quisquam episcopatu vel abbatia per regem vel [Col. 0466A] quamlibet laicam manum investiretur in Anglia, concedente quoque Anselmo ut nullus in praelationem electus pro hominio, quod regi faceret, consecratione susecpti honoris privaretur. Quibus ita dispositis, pene omnibus Ecclesiis Angliae, quae suis erant pastoribus diu viduatae, per consilium Anselmi ac procerum regni, sine omni virgae pastoralis aut annuli investitura Patres a rege sunt instituti. Instituti quoque sunt ibidem et eodem tempore ab ipso rege quidam ad regimen quarumdam Ecclesiarum Northmanniae, quae similiter suis erant Patribus destitutae.

Inter ista coepit Anselmus coram rege regnique episcopis atque principibus exigere a Gerardo archiepiscopo Eboracensi, professionem de sua obedientia [Col. 0466B] et subjectione, quam non fecerat ex quo de episcopatu Herefordensi in archiepiscopatum Eboracensem, ut supra meminimus, translatum fuerat. Ad quae cum rex ipse diceret sibi quidem non videri necesse esse ut professioni quam ordinationis suae tempore Gerardus fecerat aliam superadderet, praesertim, cum licet Ecclesiam mutaverit, idem tamen qui fuerat in persona permanserit, nec a prima professione absolutus exstiterit, Anselmus, ut praesentis quidem regis verbis acquievit ea conditione ut Gerardus in manum sibi daret se eamdem subjectionem in archiepiscopatu ei servaturum quam in episcopatu professus fuerat. Annuit Gerardus, et sua manu imposita manui Anselmi, interposita fide sua, pollicitus est se eamdem subjectionem et obedientiam [Col. 0466C] ipsi et successoribus suis in archiepiscopatu exhibiturum quam Herefordensi Ecclesiae ab eo sacrandus antistes promiserat.

Exin statutum est ut qui ad episcopatum electi erant Cantuariam irent, et ibi dignitatis ipsius benedictionem ex more susciperent. Willhelmus itaque Wintoniensis, et Rogerius Serberiensis, ac Reinelmus tunc nuper Ecclesiae Herefordensi restitutus episcopus, quorum supra meminimus, nec non Willhelmus qui legatione regis fungi solebat, tunc autem Execestrensi Ecclesiae electus episcopus, Urbanus quoque Glamorgatensi Ecclesiae [c 1Kb] , quae in Gualis est, similiter electus episcopus, simul Cantuariam venerunt, et in Dominica die, quae fuit tertio Idus Augusti [d 1Kb] pariter ab Anselmo consecrati [Col. 0466D] sunt, ministrantibus et cooperantibus sibi in hoc officio suffraganeis ipsius sedis, Gerardo videlicet archiepiscopo Eboracensi, Roberto Lincoliensi episcopo, Joanni Bathoniensi, Herberto Norwicensi, Roberto Cestrensi, Radulfo Cicestrensi, Ranulfo Dunelmensi. Ipso die priusquam eorumdem episcoporum consecrationem Anselmus faceret, praesentibus eis et episcopis qui convenerant juxta mandatum [Col. 0467A] domini papae (nam hoc ei per litteras olim mandaverat) reddidit Ealdwino virgam pastoralem abbatiae de Ramesei, quam, ut supra meminimus, perdiderat in concilio Lundoniensi.

In subsequenti etiam quinta feria, sacravit in ipsa sede Robertum monachum coenobii Sancti Petri Westmonasterii, ad regimen abbatiae sancti Eadmundi.

Ordinatio autem abbatis Sancti Angustini per id temporis ea causa, ut ita dixerim, dilata est quod ipse qui in abbatem, scilicet Hugo monachus Beccensis, electus erat, nondum sacros ordines habebat. Ordinatus vero est ad diaconatum ab archiepiscopo in capella sua Cantuariae cum multis aliis, in jejunio septimi mensis, et item ad presbyteratum [Col. 0467B] a Willhelmo Exoniensi episcopo in eadem capella jejunio decimi mensis [a 1Kb] . Anselmus enim infirmabatur, et partim ea re, partim propter imminens festum Nativitatis Christi, Cantuariam ad Anselmum idem episcopus jussus venerat. Post haec cum Anselmus ordinationem ipsius abbatis accelerare vellet, eo quod res Ecclesiae pessumibant, et quotidie in sui diminutionem intus et extra decidebant, voluit ut praedictus episcopus eum in abbatem ad altare Christi Cantuariae solemniter (se astante) consecraret. Sed ubi monachis Sancti Augustini res innotuit, ad contradicendum animati sunt. Nam Ecclesiam suam privilegia habere commentati sunt per quae abbatem suum non nisi in sede sua ordinari debere manifesta allegatione se probaturos [Col. 0467C] asseruerunt. Duravit autem haec fabula illorum diebus nonnullis, Anselmo nullatenus assertioni eorum cedere volente. Tandem in initio quadragesimae [b 1Kb] cum Anselmus juxta Lundoniam pro colloquio regis venisset, quidam ex ipsis monachis quos ad rem exercendam ii qui domi remanserant pari voto selectos eo direxerant, omissis privilegiis suis (quae nulla vel non rata a rege et principibus comprobata sunt et damnata) per suos advocatos regi persuaserunt ut Anselmo mandaret abbatem in ecclesia Sancti Augustini ex antiqua consuetudine consecrare. Hujus mandati nuntii fuerunt Willhelmus episcopus Wintoniensis, et Rogerius Serberiensis, et Willhelmus Exoniensis, cum Giesleberto abbate, Westmonasterii a rege ad Anselmum. Respondit ergo [Col. 0467D] Anselmus : Si rex me rogaret quatenus pro suo amore ipsum abbatem in ecclesia sua ordinarem, fortassis facerem, ea consideratione, eo intuitu quod antecessorum meorum, juris fuit et mei est indifferenter per Angliam, ubicunque voluntas tulit, episcopale officium administrare. Nunc autem quia mandat ut id faciam ex consuetudine, dico consuetudinis illud non esse. At illi : Si contra fidem non esse dignoscitur, omnino vult ut in sua sede [Col. 0468A] consecretur. Refert : Non omnia facienda sunt quae fidei contraria non sunt, alioquin plura inconvenientia fierent. Hoc quoque unde agitur, quamvis, si fieret, fidei contrarium non esset, fieri tamen ex consuetudine non debet, eo quod nimis inconveniens esset. Ei quippe qui canonice mihi et Ecclesiae nostrae per omnia subjici debet, subditus in hoc contra ordinem fierem. Ad haec, archiepiscopus Cantuariensis primas est totius Angliae, Scotiae, Hiberniae et adjacentium insularum, nec pro alicujus personae consecratione, nisi solummodo regis ac reginae, sedem suam ex consuetudine egreditur. Si ergo rex vult ut ego eumdem honorem exhibeam abbati Sancti Augustini quem sibi, parem eum vult in regno suo facere sibi. Quod ne fiat consulo, sicut [Col. 0468B] ei cui fidem debeo, quatenus se ab hac voluntate cohibeat. Re etenim vera dico quia si in unquam tanta inordinatio in Anglia facta fuerit, non modo regi, sed archiepiscopis, episcopis, principibus, et toti regno grande opprobium erit. Dixerunt : Eia, si eum in sede sua ordinare istis rationibus actus non vis, mandat ut in sua capella, se praesente, illum ordinari permittas ab aliquo episcoporum cui ipse praeceperit. Respondit : Cur illum ab alio episcopo ordinari permitterem quem ego, gratia Dei, pro meo jure, uti debeo, ordinare potis sum? Et hoc quidem, aiunt, mallet, ut illic eum tu ipse consecrares. Dixit : Si hoc fecero nonnullam injuriam faciam ipsi domino meo; meum quippe non est in capella ejus missam celebrare, nisi quando [Col. 0468C] ipse debet a me coronari. Itaque si hoc facio pro abbatis consecratione, regius honor vilescet, et deinceps mei exemplo exigetur pro consuetudine quod hactenus fiebat statuto tempore pro solo regis honore. Verum quia ipse vult ut proxime consecretur, eo quod nondum confirmato abbate fluctuant res abbatiae, si voluerit, hic in capella hospitii mei cum ordinabo, quoniam quidem mihi facile non est pro tam levi re hac vice Cantuariam ire. Relata sunt ista regi et, approbata ratione Anselmi, laudavit ut omissis cunctis objectionum ambagibus abbas sacraretur, uti dixit Anselmus. Ordinavit igitur illum IV Kal. Martii, quinta feria primae septimanae Quadragesimae apud Lambetham in capella Roffensis [Col. 0468D] ecclesiae, ubi tunc Anselmus erat hospitatus. Accepta ab eo professione, ex more, qua se Ecclesiae Dorobernensi et archiepiscopis ejus canonicae per omnia obediturum promisit. Ii ergo qui affuerunt multo honestius ipsum Cantuariae potuisse sacrari dixerunt, et, quod major honor esset abbati, requirere patrem patriae pro benedictione sua in metropoli sede quam in capella Roffensis ecclesiae. Inter haec Anselmus misit domino papae epistolam hanc:
[Col. 0469A]

Paschali domino Patrique reverendo, summo pontiflci, Anselmus, servus Ecclesiae Cantuariensis, debitam obedientiam cum orationum assiduitate.

Non debeo tacere excellentiae vestrae, quod per eam Dei gratia operatur in Anglia et in Northmannia. Rex qui dominatur Anglis et Northmannis obedienter suscipiens vestram jussionem, investituram Ecclesiarum, renitentibus multis, omnino deseruit; quod ut faceret, Robertus comes de Mellento et Richardus de Redueris, ut fideles vestri et filii Ecclesiae veritatis attracti, monitis vehementer institerunt. Rex ipse in personis eligendis nullatenus propria utitur voluntate, sed religiosorum se penitus committit consilio. De me autem quantas debeo gratias paternae benignitati vestrae scribendo non [Col. 0469B] sufficio reddere, sed eas in charta cordis mei scriptas lego assidue. Cum enim, sicut servi vestri dilecti fratres nostri Willhelmus et Balduinus retulerunt, vitae meae corruptibilis curam ne cito deficiat tam benigna sollicitudine mihi gerere praecipitis, non modicum pietatis affectum magnitudinem vestram erga parvitatem meam habere monstratis. Omnipotens Deus vitam vestram nobis in omni prosperitate diu custodiat.

Hanc epistolam idcirco placuit huic operi admiscere, ut ea teste monstraremus quae de investituris Ecclesiarum diximus rata esse. Ad quam etiam correctionem Mellentinus comes pro litteris quas ei, utsupra scripsimus, papa direxerat, perductus fuerit, [Col. 0469C] hujus testimonio designare, pari voto cordi fuit. Re etenim vera ab iis in quibus olim versatus fuerat quadam ex parte mutatus erat, si quidem justi amator istis consilium, illis auxilium, aliquibus utrumque, juxta quod ratio exigebat, saepe exhibebat. Rex ipse Henricus, illius consilio in regni negotiis praestantius et efficacius caeteris credens, defuncti fratris sui regis vestigia sequi, sicut fatebatur, perhorrebat. Attamen praefatus comes nec Anglos diligere, nec aliquem illorum ad ecclesiasticam dignitatem provehi patiebatur.

Supra meinorato Gundulpho Roffensi episcopo de hac vita sublato, Anselmus ad eum sepeliendum Roffam ivit, qui, obsequio sub magna lugentium monachorum, clericorum de laicorum multitudine [Col. 0469D] decenter expleto, res ipsius episcopii, sicut expedire melius intelligebat, ad opus Ecclesiae intus et extra suas videlicet ordinavit. Baculus autem episcopalis Cantuariam ab Ernulfo monacho Roffensi, qui ejusdem episcopi capellanus exstiterat, pro more delatus est, et in praesentia fratrum super altare Domini Salvatoris praesentatus.

Inter ista rex Henricus considerans totum pene regnum in gravem aerumnam multis ex causis decidisse, per consilium Anselmi et procerum regni [Col. 0470A] operam dare instituit qualiter atque modo mala quae pauperes maxime deprimebant mitigarentur. Cujus boni exordium gnarus a sua curia coepit. Tempore siquidem fratris sui regis hunc morem multitudo eorum qui curiam ejus sequebantur habebat ut quae pessundarent diriperent, et, nulla eos cohibente disciplina, totam terram, per quam rex ibat, devastarent. Accedebat his aliud malum: plurimi namque eorum sua malitia [a 1Kb] debriati [al. inebriati], dum reperta in hospitiis quae invadebant penitus absumere non valebant, ea autem ad forum per eosdem ipsos, quorum erant, pro suo lucro ferre ac vendere, aut supposito igne cremare, aut, si potus esset, lotis exinde equorum suorum pedibus, residuum illius per terram effundere, aut certe aliquo [Col. 0470B] alio modo disperdere solebant. Quae vero in patresfamilias crudelia, quae in uxores ac filias eorum indecentia fecerint, reminisci pudet. Has ob causas quique, praecognito regis adventu, sua habitacula fugiebant, sibi suisque, quantum valebant, in silvis vel aliis locis, in quibus se tutari posse sperabant, consulentes. Huic malo rex Henricus mederi desiderans, indicto edicto omnibus qui aliquid eorum quae dixi, fecisse probari poterant, aut oculos erui, aut manus vel pedes vel alia membra constanti justitia strenuus faciebat amputari. Quae justitia, in pluribus visa, caeteros integritatem sui amantes ab aliorum laesione deterrebat.

Item moneta corrupta et falsa multis modis multos affligebat. Quam rex sub tanta animadversione [Col. 0470C] corrigi statuit ut nullus qui posset deprehendi falsos denarios facere, aliqua redemptione, quin oculos et inferiores corporis partes perderet, juvari valeret. Et quoniam saepissime, dum denarii eligebantur, flectebantur, rumpebantur, respuebantur, statuit ut nullus denarius vel obolus integer esset. Ex quo facto magnum bonum ad tempus toti regno creatum est. Haec in saecularibus ad relevandas terrae aerumnas interim rex faciebat.

Divina nihilominus officia quoniam indigne per quorumdam sacerdotum manus eo usque tractabantur, sollicitus institit ut et ipsa suo ritu caste celebrarentur. Multi nempe presbyterorum statuta concilii Lundoniensis, necne vindictam quam in eos rex exercuerat, quorum superius mentionem fecimus, [Col. 0470D] postponentes, suas feminas retinebant, aut certe duxerant quas prius non habebant. Quod incontinentiae crimen rex subvertere cupiens, adunatis ad curiam suam in solemnitate Pentecostes apud Lundoniam cunctis majoribus regni, de negotio cum Anselmo archiepiscopo et caeteris episcopis Angliae tractavit, eosque ad malum illum exstirpandum regali auctoritate atque potentia fultos roboravit. Unde Anselmus archiepiscopus Cantuariensis, et Thomas electus archiepiscopus Eboracensis (nam [Col. 0471A] Gerardus tunc nuper ad eamdem curiam tendens abierat) et omnes alii Angliae episcopi statuerunt in praesentia ejusdem gloriosi regis Henrici, assensu omnium baronum suorum, ut presbyteri, diaconi, subdiaconi caste viverent, et feminas in domibus suis non haberent, praeter proximas consanguinitate sibi junctas, secundum quod sancta Nicaena synodus definivit. Illi vero presbyteri, diaconi, subdiaconi, qui post interdictum Lundoniensis concilii feminas suas tenuerunt, vel alias duxerunt, si amplius missam celebrare vellent, eas omnino a se facerent sic alienas ut nec illae in domos eorum, nec ipsi in domos earum intrarent, sed neque in aliqua domo scienter convenirent, neque hujusmodi feminae in territorio ecclesiae habitarent; si autem propter aliquam [Col. 0471B] honestam causam, eos colloqui oporteret, cum duobus ad minus legitimis testibus, extra domum colloquerentur. Si vero in duobus aut in tribus legitimis testibus, vel publica parochianorum fama aliquis eorum accusatus esset, quod hoc statutum violasset, purgaret se adjunctis sibi secum ordinis sui idoneis testibus; sex, si presbyter; quinque, si diaconus; quator, si subdiaconus esset. Cui autem haec purgatio deficeret, ut transgressor sacri statuti judicaretur. Illi autem presbyteri qui divini altaris et sacrorum ordinum contemptores praeeligerent cum mulieribus habitare, a divino officio remoti et omni ecclesiastico beneficio privati, extra chorum ponerentur infames pronuntiati. Qui vero rebellis et contemptor feminam suam non relinqueret et missam [Col. 0471C] celebrare praesumeret, vocatus ad satisfactionem, si negligeret, octavo die excommunicarentur. Eadem sententia archidiaconos [(27) 258Kb] et canonicos omnes complectebatur, tam de mulieribus relinquendis quam de vitanda earum conversatione, et de districtione censurae, si statuta trangressi fuissent. Jurarent insuper archidiaconi omnes quod pecuniam non acciperent pro toleranda transgressione hujus statuti, nec tolerarent presbyteros, quos seirent feminas habere, cantare vel vicarios habere, et si eos audirent calumniari, veritatem inde inquirerent. Similiter et decani haec eadem per omnia jurarent. Qui vero archidiaconus vel decanus hoc jurare nollet, archidiaconatum vel decanatum irrecuperabiliter perderet. Presbyteri vero qui, relictis [Col. 0471D] mulieribus, Deo et sacris altaribus servire eligerent, quadraginta dies pro transgressione praefati concilii ab officio cessantes, pro se interim vicarios haberent, injuncta eis poenitentia, secundum quod episcopis eorum visum esset. Omnia vero mobilia lapsorum posthac presbyterorum, diaconorum, subdiaconorum et canonicorum traderentur episcopis, et concubinae cum rebus suis, velut adulterae.
[Col. 0472A]

His diebus sermo habitus est de parochia episcopi Lincoliensis quae in nimium tendebatur, eoque processit (28) 2Kb] ut, quoniam ratio Christianitatis id utile fore suadebat, regi et archiepiscopo caeterisque principibus regni visum fuerit, de ipsa parochia sumendum quo fieret alter episcopatus [(29) 9Kb] , cujus cathedrae principatus poneretur in abbatia de Heli. Sed Anselmus, quem ipsius negotii summa respiciebat, sciens praeter consensum et Romani pontificis auctoritatem novum episcopatum nusquam rite institui posse, scripsit ei sic:

Domino et Patri reverendo Paschali, summo pontifici, Anselmus Ecclesiae Cantuariensis, debitam obedientiam cum fideli obsequio et orationibus.

Quoniam robur dispositionum quae utiliter fiunt [Col. 0472B] in Ecclesia Dei de vestrae pendet auctoritate prudentiae, quando fiunt, ad vestrum referendae sunt notitiam et judicium, ut, cum apostolico assensu fuerint confirmatae, nulla praesumptione a posteris quae salubriter statutae sunt queant violari, sed rata permaneant in perpetuum. In Anglia est quidam episcopatus, scilicet Lincoliensis, cujus dioecesis tam ampla est ut ad ea quae non nisi ab episcopali persona fieri queunt unus episcopus plene sufficere non possit. Quod cum consideraret rex, et episcopi, et principes, et alii rationabiles et religiosi viri regni Anglorum, ad utilitatem Ecclesiae visum consilium est episcopatum praefatum in duos dividere, ita ut sedes episcopalis in quadam abbatia, quae sita est in insula vocata Heli, et est intra praefatam dioecesim, [Col. 0472C] constituatur, monachis ibidem permanentibus, sicut sunt multi episcopatus qui monachos in matre ecclesia habent, non canonicos. Quod libenter concedit ipse episcopus Lincoliensis, Robertus nomine, quia pro iis quae assumuntur de sua Ecclesia ad instaurandum novum episcopatum in Heli, tantum Ecclesiae Lincoliensi restauratur a 1Kb] ut ipse sufficiens et gratum sibi esse fateatur. Cui rei mihi, tum propter praedictam necessitatem, tum propter multitudinem praedictorum qui in hoc consentiunt, visum est ut, salva vestra auctoritate, assensum praeberem. Precatur igitur suppliciter mea parvitas, quatenus hoc quod pro utilitate Ecclesiae sic dispositum est, vestra auctoritate in perpetuum roboretur, ne a posteris [Col. 0472D] ulla praesumptione (quod bene statutum fuerit) violetur. Oramus Dominum omnipotentem ut Ecclesiae suae vos in diuturna prosperitate custodiat [b 1Kb] .

Soluta curia, Anselmus ad villam suam, Murtelac nomine, ivit, ibique in subsequenti jejunio quarti mensis, multos ad sacros ordines promovit. Inter quos Ricardum quoque in praecedenti proxima solemnitate Pentecostes electum ad pontificatum Ecclesiae Lundoniensis, ad presbyteratum ordinavit.
[Col. 0473A]

Deinde ad festivitatem gloriosissimorum apostolorum Petri et Pauli Cantuariam veniens, die ipsius festivitatis in capitulo praesentibus Ecclesiae fratribus et multis aliis tam monachis quam clericis, nec non et laicis, dedit Radulpho abbati Sagii [a 1Kb] , viro equidem bono et religioso, et ipsi ecclesiae valde familiari, episcopatum Roffensem, accepto prius ab ipso coram omnibus hominio ac fidelitate. Quam fidelitatem se illi, et cunctis legitimis successoribus ejus Ecclesiaeque Cantuariensis perpetuo servaturum promisit, et hoc super quatuor Evangelia jurando confirmavit. In crastino autem misit eum Rovecestram, et cum eo Willhelmum archidiaconum suum, ut illum ex sua parte ipso episcopatu investiret. Ejusdem quoque negotii causa misit et Antonium [Col. 0473B] monachum illuc, qui subprioris officio in monasterio Cantuariensi fungebatur. Nam ex quo Aernulphus ipsius Ecclesiae prior apud Burgum [b 1Kb] abbas fuerat factus, usque id temporis nullus in prioratum successerat.

Eodem tempore rex Northmanniam ire parabat. Anselmus autem ad benedicendum illi portum maris ubi transire debebat ab eo invitatus advenit. Sed nocte, cum sequenti mane brachiolum maris quo regis hospitium ab hospitio Anselmi dirimebatur regi locuturus transire deberet, adeo infirmatus est ut ad regem accedere nullo pacto valeret. Quod ubi nuntiatum est regi, ei per Willhelmum episcopum Wintoniensem et ejusdem nominis episcopum Execestrensem praecipiendo mandavit ne ad se ullatenus [Col. 0473C] iret, sed plenae indulgeret quieti. Per eosdem quoque semetipsum quo pergebat, et filium suum quem in regno relinquebat, cum toto regno commendavit tuitioni ejus, ut quidquid statueret, ratum esset; irritum, quod prohiberet. Rogavit etiam illum, propter amorem sui, consecrare supra memoratum Richardum Lundoniensi Ecclesiae electum pontificem, apud Cicestram, quoniam prope erat, et episcopi, quos adjutores ac ministros in officio ipso haberet, praesto. Causa autem propter quam hoc ita festinato fieri volebat, illa dicebatur esse quia eumdem Richardum, in saecularibus multum valentem, longe versus occidentales Angliae fines ad sua negotia exercenda transmittere sub celeritate disponebat. At Anselmus consideratis quibasdam rationabilibus [Col. 0473D] causis renuit, nec episcopum sacrare in Cicestra, sicut petebatur, acquievit. Verumtamen ne nihil pro rege, qui cuncta quae tunc petebantur pro Anselmo faciebat, facere videretur, eumdem episcopum pro amore illius in capella sua apud Pagaham consecravit, VII Kal. Augusti, ministrantibus ei in hoc officio Willhelmo episcopo Wintoniensi, [Col. 0474A] Rogerio Serberiensi, Radulfo Cicestrensi, et Willhelmo Execestrensi, accepta prius ab eo pro more de obedientia et subjectione sua professione.

Posthaec venit Anselmus Cantuariam, et ibi cum magno honore sacravit praefatum Radulphum, Roffensi Ecclesiae electum episcopum, quinto Idus Augusti, ministrantibus sibi in hoc Willhelmo episcopo Wintoniensi, Radulfo Cicestrensi, et Richardo Lundoniensi. Qui Richardus, antecessorum suorum [f, morem] secutus, honesto munere honoravit ipso die matrem suam ecclesiam Cantuariensem, juxta quod statutum fuerat a rege quanto impetravit ab Anselmo ut eum sacraret apud Pagaham, sicut diximus.

Inter haec electus est ab Alexandro rege Scotiae [Col. 0474B] et clero et populo menachus quidam Dunelmensis, nomine Turgodus [c 1Kb] , ad episcopatum Sancti Andreae de Scotia. Cujus consecratio dum ultra quam expediret demoraretur, tum propterea quia Thomas Eboracensis Ecclesiae antistes electus necdum fuerat consecratus, tum propter quaedam alia, quae longum est enarrare, Ranulphus Dunelmensis episcopus proposuit eumdem electum in praesentia ipsius Thomae apud Eboracam consecrare, associatis sibi episcopis Scotiae et Orcadarum insularum. Verum quia id praeter consensum et auctoritatem Cantuariensis episcopi rite fieri non posse sciebat, mandavit ei de negotio per militem quemdam, et ut ejus consilio et concessione sacraretur deprecatus est. Ad quae scripsit ei epistolam hanc:
[Col. 0474C]

Anselmus archiepiscopus Cantuariae, Ranulfo episcopo Dunelmensi salutem.

Mandastis mihi per quemdam militem, Scollandum nomine, quod volebatis ut electus episcopus ecclesiae Sancti Andreae de Scotia sacraretur, et hoc volebatis fieri meo consilio et mea concessione. Sed hoc nec debet nec potest canonice fieri ab eodem electo archiepiscopo, nec ab alio per illum, priusquam ipse fiat archiepiscopus canonica consecratione. Quapropter nec consulo nec concedo (imo interdico) ne fiat ante consecrationem ejusdem electi archiepiscopi, nisi a me, si forte hoc necessitas exegerit. Vale.

Post haec Anselmus considerans Thomam episcopalem suam benedictionem non ita expetere, sicut [Col. 0474D] debebat, scriptam hanc epistolam ei direxit

Anselmus archiepiscopus Cantuariensis, amico suo Thomae, electo archiepiscopo ecclesiae Eboracensi, salutem.

Canonica auctoritas praecipit [(30) 172Kb] ut ecclesia episcopatus ultra tres menses non maneat sine pastore. Quoniam autem regi placuit consilio baronum [Col. 0475A] suorum et nostra concessione ut vestra persona eligeretur ad archiepiscopatum Eboracae, non debet per vos terminus salubriter constitutus diutius differri. Unde miror quia post electionem vestram non requisistis ut consecraremini ad quod electi estis. Mando itaque vobis ut octavo Idus Septembris sitis apud matrem vestram ecclesiam Cantuariensem ad faciendum quod facere debetis, et ad suscipiendam consecrationem vestram. Quod si non feceritis, ad me pertinet ut ego curam habeam et faciam quae pertinent ad episcopale officium in Eboracensi archiepiscopatu. Praeterea audivi quod vos priusquam consecremini facere vultis ut electus episcopus Sancti Andreae de Scotia apud Eboracam consecretur. Quod nec vos facere debetis, nec ego concedo, sed [Col. 0475B] omnino interdico ne fiat, aut de illo aut de aliqua persona quae in regimen animarum debet provehi ab archiepiscopo Eboracensi, quia non pertinet ad vos dare, vel concedere alicui regimen, aut curam animarum, quia nondum accepistis. Valete.

Ad illam scripta est epistola haec:

Dilectissimo Patri et venerabili domino Anselmo, sanctae Cantuariensis Ecclesiae archiepiscopo, Thomas Eboracae metropoli electus, licet indignus, salutem et amicae fidelitatis obsequium.

Gratias ago vobis, reverende Pater, quod me semper dilexistis et audivistis, et de proventu meo exsultavit, et laetatum est cor vestrum in Domino. Dominus Deus retribuat vobis pro me! Quod ad consecrationem meam venire distuli, causa fuit non [Col. 0475C] una nec parva quae me detinuit. Pecaniam quam pro facultate mea magnam causa veniendi ad vos contraxeram, ultra spem meam, et nimium diu moratus totam dispendi Wintoniae a qua citius discedens, ad vos venire disposueram. Placuit autem domino nostro regi ut cum ille legatos Romam pro causa sua mittebat, ego cum eis meum mitterem ad requirendum Ecclesiae nostrae pallium. Festinanter igitur consilio regis ad propria reversus ad hoc opus quaesivi, et adhuc quaero pecuniam, sed parum, nisi graviter mutuatam, invenio, quoniam dominus Girardus archiepiscopus ecclesias nostras et homines et ipsum dominium nostrum multum pauperavit. Et certe rex promisit mihi quod vobis colloqueretur, [Col. 0475D] et dilationem meam apud vos excusaret. Termino a vobis constituto (Domino auxiliante) ero apud sanctam Cantuariensem Ecclesiam, si opportune potero, suscepturus et facturus quae debeo. Quod si non potero, cum mihi paternitas vestra mandavit ut quindecim diebus ante vobis renuntiarem, precor benignitatis vestrae sanctitatem, ut decem diebus ante vobis renuntiare possim [a 1Kb] , mihi concedatis. Litteras vero paternitatis vestrae requiro in testimonium personae et electionis nostrae quales debetis et scitis oportere. Hoc modo vestra sanctitas meae parvitati debet, hoc vestra Ecclesia nostrae denegare non debet. [Col. 0476A] De electo episcopo Sancti Andreae de Scotia, quod audistis, rumores sunt quibus credere non oportet. Facile ergo est interdici, quod, ut fieret, non a me excogitatum est. Vivere vos sanum laetumque, diuque Deoque nostra Domino nostro supplicat Ecclesia. Sanctae Cantuariensis Ecclesiae congregationem saluto, et oro ut pro me oret. Valete.

Rescriptum Anselmi ad eumdem Thomam:

Anselmus archiepiscopus Cantuariensis, amico suo Thomae, electo archiepiscopo Eboracensi, salutem.

Mansdatis mihi in litteris vestris quod, termino a me vobis constituto (Deo auxiliante), Cantuariae eritis, si opportune poteritis, suscepturus et facturus quod debetis. Rogastis quoque ut si id efficere non valetis, concederem quatenus id mihi X diebus [Col. 0476B] ante renuntiare possetis. Sed et Willhelmus clericus nuntius vester precatus est me ex vestra parte quatenus ego ipsum terminum adventus vestri aliquantum extenderem, ut ad nos opportunius possetis venire. Quod et ego causa vestri amoris et opportunitatis libenter facio. Ne itaque opus sit vos mihi quidquam ante de vestro adventu renuntiare, submoneo vos ut die Dominico, qui erit quinto Kal. Octobris, Cantuariae sitis ad faciendum quod facere debetis, et ad suscipiendam consecrationem vestram. Praeterea quod dicitis in litteris vestris vos pecuniam quaerere ut Romam mittatis pro pallio Ecclesiae vestrae, non concedo. Et puto quod id frustra faceretis, quoniam nullus debet habere pallium antequam sit consecratus. Litteras quas requiritis in testimonium [Col. 0476C] personae et electionis vestrae, cum mihi locuti fueritis et ostenderitis cui eas dirigere debeo, libenter faciam pro vobis sicut pro amico, quod facere debeo. Valete.

Ratus ergo Anselmus non esse abs re praemunire dominum papam de negotio pallii, quod sibi Thomas se mandaverat requisiturum, scripsit ei epistolam hanc:

Domino et Patri vere diligendo et reverendo Paschali, summo pontifici, Anselmus servus Ecclesiae Cantuariensis, debitam obedientiam cum fidelibus orationibus.

Quoniam fortitudo et directio Ecclesiarum Dei maxime pendet ex auctoritate paternitatis vestrae post Dominum, quando ratio exigit ad ejus libenter recurrimus auxilium et consilium. Archiepiscopus [Col. 0476D] Eboracensis, Girardus nomine, migravit de hac vita, et alius, Thomas nomine, loco ejus electus est. De quo rumor est quod quaeritur ei pallium antequam sit consecratus, et mihi faciat professionem secundum antiquam consuetudinem antecessorum meorum et suorum. Haec est igitur summa precum mearum in hac re, ut, antequam consecretur et mihi debitam obedientiam (sicut dixi) profiteatur, et hoc factum esse litteris nostris cognoscatis a vestra excellentia pallium non suscipiat. Quod non dico idcirco quod illi pallium invideam, sed quoniam quidam autumant, [Col. 0477A] et etiam procurant ut, si hoc a vobis concessum fuerit, confidat se professionem debitam mihi posse denegare. Si enim hoc contingeret, scitote quia Ecclesia Angliae scinderetur, et secundum sententiam Domini dicentis: Omne regnum in seipsum divisum desolabitur (Luc. XI, 17), desolaretur, et vigor apostolicae disciplinae in ea non parum debilitaretur; ego quoque nullatenus remanerem in Anglia. Non enim deberem aut possem pati, ut (me in ea vivente) primatus Ecclesiae nostrae destrueretur. Hoc ipsum et eodem affectu suggero reverentiae vestrae de Lundonia, si ejus episcopo pallium petitur (quod nunquam habuit) ut scilicet ad hoc nullatenus assensum praebeat. Quidam namque concinnant, sub hac specie boni, primatus Cantuariae [Col. 0477B] dignitatem quemadmodum non oportet humiliare. Misi sanctitati vestrae in hoc anno post Pentecosten litteras per Bernardum servientem domini Petri camerarii vestri, quod rex Angliae conqueritur quod sustinetis regem Teutonicum dare investituras Ecclesiarum sine excommunicatione, et ideo minatur sine dubio se resumpturum suas investituras, quoniam ille suas tenet in pace Videat igitur prudentia vestra sine dilatione quid inde agere debeatis, ne quod tam bene aedificastis irrecuperabiliter destruatur. Rex enim noster diligenter inquirit quod de illo rege facitis. Oramus Dominum Deum ut nos laetificet de diuturna prosperitate vestra.

Rescriptum domini papae ad Anselmum:
[Col. 0477C]

Paschalis episcopus servus servorum Dei, dilecto fratri Anselmo Cantuariensi archiepiscopo, salutem et apostolicam benedictionem.

Litteras tuae dilectionis recepimus, per quas affabilitatis tuae dulcedinem recognovimus, etc., usque ad: Rex vero si in paternae nequitiae tramite perseveraverit, beati Petri gladium, quem jam educere coepimus, procul dubio experietur [a 1Kb] . Datae Beneventi IV Idus Octobris.

Supra memoratus Thomas inter ista, mutato priori consilio, Cantuariam statuto sibi termino, prohibitus a canonicis suis, sicut per litteras Anselmo mandavit, venire non potuit, et ob hoc quid sibi inde foret agendum, consilium ab eo petivit. Ipsi quippe canonici scientes Anselmum aetate simul et debilitate fatigari, rati sunt eum citius huic vitae [Col. 0477D] subtrahendum, et ideo mota calumnia Ecclesiam Eboracensem parem esse Cantuariensi Anselmo scripserunt. In quo tamen electum antistitem Ecclesiae suae Cantuariam ire debere pro benedictione sua cognoverunt, sed professionem de subjectione sua pontifici Cantuariensi eum facere debere negaverunt, ac ne faceret, quantum in eis fuit, ex parte Dei et Romanae Ecclesiae prohibuerunt. Quod quali fama ipsos canonicos apud multorum mentes notaverit, et, me tacente, conjicere possunt qui quid [Col. 0478A] juris ex antiquo Ecclesia Cantuariensis super Eboracensem semper habere consueverit sciunt. Anselmus autem postponens clericorum litteris respondere, ad litteras Thomae scripsit haec:

Anselmus archiepiscopus Cantuariensis, amico suo Thomae, electo archiepiscopo Eboracensi, salutem.

Mandavi vobis charitative plusquam semel, quatenus ad matrem vestram Ecclesiam Cantuariensem veniretis, ad suscipiendam benedictionem vestram, et ad faciendum quod debetis et non venistis. Quapropter eadem dilectione vobis adhuc mando quatenus apud ipsam matrem vestram sexto Idus Novembris sitis, ut faciatis quod debetis, et suscipiatis benedictionem nostram. Praeterea, quia [Col. 0478B] consilium petitis, consulo vobis ut non incipiatis aliquod quod non debetis contra Ecclesiam Cantuariensem. Nam pro certo sciatis quia omnibus modis quibus possum ad hoc me impendam, ut de sua dignitate Ecclesia ipsa meo tempore nihil perdat. Valete.

Non venit sed directa epistola haec inter alia scripsit:

Causam qua differtur sacratio mea, quam nemo studiosius quam ego vellet accelerare, qui protulerunt non desistunt corroborare. Quamobrem quam periculosum, quam turpe sit contra consensum Ecclesiae (cui praefici debeo) regimen ipsius invadere, vestra discretio noverit. Sed et quam formidabile, quam sit evitandum sub specie benedictionis [Col. 0478C] maledictionem induere!

Ex his Anselmus advertens Thomam clericorum suorum magis quam suo, quod petiverat, consilio inhaerere, fecit episcopos venire ad se, et cum eis negotio tractans, quid praecipue foret agendum disquisivit. Probant illi duos adhuc episcopos ad eum dirigi, qui illum ex parte Anselmi et omnium episcoporum Angliae moneant, coeptae rebellioni renuntiare, et siquidem id facere nolit, suadeant ei Cantuariam pro benedictione sua, secundum quod se facere debere cognoverat, venire, ibique (si possit) probet se a subjectione quam Anselmus exigebat debere liberum esse, et, hoc si queat efficere, sacratus redeat in sua cum pace. Placuerunt ista Patri. Et haec agere missi sunt episcopi duo, Lundoniensis videlicet, quia decanus Ecclesiae [Col. 0478D] Cantuariensis, et Roffensis, qui ejusdem Ecclesiae proprius atque domesticus esse dignoscitur. Hi ergo, iter aggressi, mandaverunt Thomae, et occurrit eis apud Suthwellam villam suam. Exponunt ei pro quibus venerint. At ipse nuntium suum, quem Northmanniam ad regem miserat, et plures de suis, quos ad se longe inde pervenire mandaverat, se exspectare respondit. Qui cum venerint, inquit, audito eorum consilio, faciam quod potissimum mihi faciendum laudaverint. Reversi in istis episcopi sunt.
[Col. 0479A]

Post haec, brevi temporis spatio interposito, nuntius ex parte Thomae ad Anselmum directus, litteras, quas ecce scribimus, sigillo regis inclusas ei porrexit.

Henricus, Dei gratia, rex Anglorum, Anselmo Cantuariensi archiepiscopo, charo Patri suo, salutem et amicitiam.

Mando vobis ut reexspectetis aequo animo et bona voluntate benedictionem Thomae Eboracensis archiepiscopi usque ad Pascha, et quidquid inter vos inde actum est. Ego enim, si infra praedictum terminum in Angliam rediero, consilio episcoporum et baronum meorum vos ju te et honorifice inde concordabo. Quod si tam cito non rediero, taliter inde agam, quod fraterna pax et bona concordia inter vos erit.
[Col. 0479B]

Ad haec nuntio petenti quid Anselmus vellet dare responsi, dixit : Se regi qui sibi litteras misit non Thomae responsurum. Delegata igitur legatione hujus rei Odoni decano Ecclesiae Cicestrensis, et Alboldo monacho coenobii Sanctae Mariae Beccensis, destinavit eos in Northmanniam ad regem narrare illi totum quod praesentis dissidii tenore, inter se et Eboracenses actum exstiterat. Rogarent etiam illum quatenus suae auctoritatis ingenuitate et provisione satageret, ne integritas Christianitatis in duo divisa scinderetur in Anglia, certus existens quod scissionem, juxta Domini dictum, desolatio sequeretur (Luc. XI, 17). De induciis autem quas Thomae Eboracensi archiepiscopo dari mandaverat, pro certo sciret quod prius pateretur totus membratim dissecari [Col. 0479C] quam de negotio, in quo illum contra antiquas sanctorum Patrum sanctiones, si injuste et adversus Deum erexisse sciebat, vel ad horam illas aliquando daret. Reversi nuntii, referunt regem aequo animo ac benigno verba Anselmi suscepisse, pollicitumque se per auxilium et misericordiam Dei re ipsa ostensurum, quod integritatem Christianitatis diligeret in Anglia, non scissuram.

Inter haec languor qui corpus Patris Anselmi graviter affligebat gravior sibi ipsi de die in diem fiebat. Notae tamen rebellionis non immemor, scripsit Thomae epistolam hanc:

Anselmus minister Ecclesiae Cantuariensis, Thomae electo archiepiscopo Eboracensi.

Tibi, Thoma, in conspectu omnipotentis Dei, [Col. 0479D] ego Anselmus archiepiscopus Cantuariensis et totius Britanniae primas loquor. Loquens ex parte ipsius Dei, sacerdotale officium quod meo jussu [a 1Kb] in parochia mea per suffraganeum meum suscepisti, tibi interdico, atque praecipio ne te de aliqua cura pastorali ullo modo praesumas intromittere, donec a rebellione quam contra Ecclesiam Cantuariensem incoepisti discedas, et ei subjectionem quam antecessores tui, Thomas videlicet et Girardus archiepiscopus, ex antiqua antecessorum consuetudine [Col. 0480A] professi sunt, profitearis Quod si in iis quae coepisti magis perseverare quam ab eis desistere delegeris, omnibus episcopis totius Britanniae sub perpetuo anathemate interdico, ne tibi ullus eorum manus ad promotionem pontificatus imponat, vel, si ab externis promotus fueris, pro episcopo vel in aliqua Christiana communione te suscipiat. Tibi quoque, Thoma, sub eodem anathemate ex parte Dei interdico ut nunquam benedictionem episcopatus Eboracensis suscipias, nisi prius professionem quam antecessores tui Thomas et Girardus Ecclesiae Cantuariensi fecerunt facias. Si autem episcopatum Eboracensem ex toto dimiseris, concedo ut officio sacerdotali, quod jam suscepistis, utaris.

Hanc epistolam omnibus episcopis Angliae, singulam [Col. 0480B] singulis, cum suo sigillo direxit, unicuique mandans atque praecipiens, per sanctam obedientiam quam Ecclesiae Cantuariensi debebant, ut, secundum quod in illa scriptum erat, se erga ipsum Thomam deinceps tenerent.

Post haec XI Kal. Maii defunctus est Cantuariae in metropoli sede gloriosus Pater Anselmus, et die sequenti, quae fuit Coena Domini, in majori ecclesia ad caput venerandae memoriae Lanfranci praedecessoris sui, honorifice sepultus, anno Incarnati Verbi millesimo centesimo nono, regni vero Henrici gloriosi regis Anglorum nono, pontificatus autem ipsius Anselmi XVI, aetatis vero septuagesimo sexto,

Itaque post haec, paucis diebus evolutis, venit Angliam missus a venerando summo pontifice Paschale, [Col. 0480C] clericus quidam (Ulricus nomine [b 1Kb] ) cardinalis sanctae Romanae Ecclesiae. Hic pallium Eboracensi Ecclesiae secum ferens, ubi didicit Anselmum vitam finisse (nam obitum ejus, qui tunc nuper acciderat, non longe extra Angliam famae certitudo pertulerat) consternatus animo, quid potissimum sibi foret agendum dubitabat. Pallium etenim ipsum Anselmo primitus deferendum a Romano pontifice sumpserat, et ut demum juxta consilium ac dispositionem ipsius inde ageret, ab eodem praeceptum acceperat.

In subsequenti festivitate Pentecostes, rex Henricus curiam suam Lundoniae in magna mundi gloria et diviti apparatu celebravit. Qui transactis coronae suae festivioribus diebus, coepit agere cum episcopis [Col. 0480D] et regni principibus, quid esset agendum de consecratione electi Ecclesiae Eboracensi. Ad quod recitata est coram eo epistola, quam proxime supra scripsimus, ipsi electo ab Anselmo destinata, interdicendo videlicet illi benedictionem, si primo non faceret Ecclesiae Cantuariensi professionem. Quam Robertus comes de Mellento sibi expositam uti intellexit, sciscitatus est quisnam episcoporum eamdem epistolam suscipere ausus fuerit praeter assensum et imperium domini regis. In qua interrogatione [Col. 0481A] episcopi advertentes comitem velle calumniam movere, qua eos regiae majestati obnoxios faceret, remoti a multitudine, habito consilio, statuerunt apud se suis omnibus, si regia sententia hoc forte comitis instinctu dictaret, se malle despoliari quam iis quae Anselmus de praesenti querela praeceperat non obtemperare. Erant autem hi, Richardus Lundoniensis, Willhelmus Wintoniensis, Robertus Lincoliensis, Herbertus Norwicensis, Rogerius Serberiensis, Radulphus Roffensis, Reinelmus Herefordensis, Robertus Cestrensis, Joannes Bathoniensis, Radulfus Cicestrensis, Willhelmus Exoniensis. Istis ergo, firmato consilio, ut diximus, inter se, visum est Samsonem Wigornensem episcopum accersendum, et quam de negotio sententiam ferret etiam [Col. 0481B] ipse perquirendum. Factum est, et respondit: Licet hunc qui in pontificatum Eboracensem electus est, olim ex conjuge filium susceperim, eique juxta saeculum et carnis naturam honoris ac dignitatis profectus jus aequissime debeam, multo maxime tamen id matri meae Ecclesiae Cantuariensi debeo, quae me in eum, in quo sum, honorem provexit, et gratiae quam a Christo Domino meruit me per pontificale ministerium participem fecit. Quapropter notum omnibus esse volo me et litteris Patris nostri Anselmi de causa quae nunc inter nos agitur factis modis omnibus obediturum, nec unquam assensum praebiturum, ut is qui electus est in episcopatum Eboracensem aliquatenus consecretur, donec de subjectione sua Ecclesiae Cantuariensi debitam et [Col. 0481C] canonicam obedientiam profiteatur. Ipse enim praesens fui quando frater meus Thomas archiepiscopus Eboracensis tum antiquis consuetudinibus, tum invincibilibus allegationibus actus, eamdem professionem Lanfranco archiepiscopo Cantuariensi, et cunctis ejus successoribus fecit. His dictis, illico simul omnes episcopi ad regem reversi sunt, constanter et litteras super quibus comes sciscitatus fuerat, se suscepisse, et contra eas nulla ratione quidquam acturos asserentes. Ad quae, cum idem comes caput agitaret, autumans jam in illos quasi de contemptu regis crimen injiciendum, dixit rex : Quidquid in iis aliorum sententia ferat, de me constat quia cum episcopis sentio, nec vel ad horam excommunicationem [Col. 0481D] Anselmi subjacere aliquatenus volo. Quibus auditis, gavisi sunt omnes. Et agentes Domino grates pariter conclamaverunt Anselmum adesse, et quam non poterat in corpore degens, jam mundo absentem causam Ecclesiae suae determinasse. Deinde in laudibus eximii principis demoratum est, ac ut ipse dignitatem primatus Ecclesiae Cantuariensis humiliari a nullo permitteret postulatus, siquidem in hoc, dicunt, consuetudines antiquae et earum confirmationes, astipulatione totius regni sub magno rege Willhelmo factae, necne privilegia quae his priora existunt ab apostolica sede ipsi Ecclesiae [Col. 0482A] collata corrumperentur, scinderentur, annihilarentur. Acquievit istis rex, et jussit ipsarum quoque scripta auctoritatum, quae Ecclesia Cantuariensis habebat, sub celeritate afferri, allata recitari. Quod ubi factum est, intulit : Quid amplius quaeritur? Auctoritates, et privilegia apostolicae sedis et quae in praesentia patris et matris meae, sub testimonio et confirmatione episcoporum, abbatum, et procerum regni definita sunt ut quasi de epistola Anselmi penitus taceatur, ego in quaestionem mitterem, ego novis ambagibus agitari permitterem? Imo sciat Thomas se aut subjectionem et obedientiam Ecclesiae Cantuariensi ejusque primatibus, ut antecessores sui professi sunt, professurum aut archiepiscopatui Eboracensi ex toto cessurum. Eligat ergo quod vult. [Col. 0482B] Consideratis itaque Thomas auctoritatibus quibus Ecclesiam Dorobernensem niti et circumvallari videbat, spretis clericis suis quorum se consilio credidisse sero dolebat, se contra ipsas auctoritates nolle stare, sed morem antecessorum suorum sequendo, et ipsis acquiescere et Ecclesiam ipsam deinceps semper diligere velle dixit et honorare. Praecepit igitur rex ut professio quam Thomas erat facturus in sui praesentia dictaretur, scriberetur; sigilloque suo charactere, ut vocant, rotundo erat imprimenda, ne quid in ea quovis molimine, antequam eam profitendo Thomas legeret, mutaretur, servaretur inclusa. Quod et factum est.

Dominica ergo die quae fuit V Kal. [a 1Kb] Julii convenerunt, jubente rege, Richardus Lundoniensis, Willhelmus [Col. 0482C] Wintoniensis, Radulphus Roffensis, Herbertus Norwicensis, Radulphus Cicestrensis, Ranulphus Dunelmensis, et Herveus Pangornensis episcopi in ecclesia beati Pauli Lundoniae pro consecratione Thomae. Inter solitam ergo examinationem, suo loco professionem de subjectione et obedientia sanctae Ecclesiae Dorobernensi exhibenda Richardus Lundoniensis episcopus, qui Thomam erat sacraturus, ab illo exegit. Professio igitur, sicut erat sigillata, sibi coram omnibus oblata est, fractoque sigillo evoluta et lecta ab eo est ita : Ego Thomas Eboracensis Ecclesiae consecrandus metropolitanus, profiteor subjectionem et canonicam obedientiam sanctae Dorobernensi Ecclesiae, et ejusdem Ecclesiae primati canonice [Col. 0482D] electo et consecrato, et successoribus suis canonice inthronizatis, salva fidelitate domini mei regis Henrici Anglorum, et salva obedientia ex parte mea tenenda, quam Thomas antecessor meus sanctae Romanae Ecclesiae ex parte sua professus est.

Intererat huic officio prior Ecclesiae Dorobernensis (Conradus nomine) et ex monachis ejusdem loci quamplures, qui pro hoc ipso, quoniam res eos maxime respiciebat, illo convenerant. Lectam itaque professionem cum a Thoma sibi oblatam Richardus antistes Lundoniensis accepisset, eam nominato [Col. 0483A] priori et fratribus tradidit, dicens : Hanc, fratres et domini mei, in testimonium auctoritatis vestrae Ecclesia suscipite, et ipsam vobis factam in memoriam posteritatis servate. Deinde a Radulpho Cicestrensi episcopo dictum in populo est ipsam consecrationem ex recto et antiqua consuetudine debere fieri Cantuariae. Et adjecit : Verum quia ipsa civitas, defuncto Patre nostro Anselmo, nunc quidem pontifice caret, visum regi sacratisque ordinibus regni est atque principibus, eam hic atque ab hujus sedis episcopo prae aliis potissimum celebrandam, eo intuitu, ea ratione quod episcopus Lundoniensis inter alios episcopos est decanus Ecclesiae Cantuariensis, et ideo speciali quadam dignitate caeteris anteponendus. Ita ergo in episcopatum [Col. 0483B] Eboracensem Thomas consecratus est, suscipiens a ministro quod suscipere detrectavit a magistro. Dum ergo vitae praesenti superfuit [a 1Kb] , poenitudo hujus facti ab animo ejus non recessit, se infelicem, nec tanti Patris benedictione dignum fuisse pronuntians.

Quibus peractis, praefatus Ecclesiae Romanae cardinalis, audito rege curiaeque regis consilio, pallium quod detulerat, Eboracam detulit, ipsoque pontificem ejus investivit, sicque Romam redeundi iter repetiit.

Inter haec Herveus episcopus Pangornensis, cujus supra meminimus, ab Ecclesia sua, quam olim dimiserat, penitus translatus est, et novo episcopatu, quem rex et principes dudum in Heli statuendum, [Col. 0483C] juxta mentionem inde superius factam, decreverant inthronizatus. Quod quidem ut adipisci mereretur, multa prece, multis multarum rerum promissionibus, multorum quoque officiorum exhibitionibus, vix post obitum strenuissimi Patris Anselmi obtinere potis fuit.

Ipso anno apparuit stella, quam cometam quamplurimi nominabant. Visa est autem in mense Decembri circa lacteum circulum, crinem in australem coeli dirigens plagam.

In subsequenti Nativitate Domini Christi, regnum Angliae ad curiam regis Lundoniae pro more convenit, et magna solemnitas habita est atque sublimis. Ipsa die archiepiscopus Eboracensis se loco primatis [Col. 0483D] Cantuariensis regem coronaturum et missam sperans celebraturum ad id omnino paratum semet exhibuit. Cui episcopus Lundoniensis non acquiescens, coronam capiti regis imposuit, eumque per dextram induxit Ecclesiae, et officium diei percelebravit. At cum ad mensam regis ventum esset, et de loco sessionis inter eosdem episcopos dissensio mota fuisset, noluit eos rex audire, sed utrumque a prandio suo remotum, pransurus hospitia sua praecepit adire. Et quidem quod episcopus Lundoniensis ita fecit (ut alia taceam) ea ratione usus est quod et [Col. 0484A] decanus Ecclesiae Cantuariensis, et, item juxta institutionem beati Gregorii Anglorum apostoli, tunc prior alterius exstitit, quia prius eo fuerat ordinatus. Cujus nimirum prioratus gratia se sub tanta festinatione, ut supra diximus, licet aliud in populo praedicaretur, in pontificatum ordinari gnarus, expetiit, quemadmodum nobis testati sunt qui animi ejus absque dubio secreta noverunt, et ipsemet a me percunctatus familiari affatu asseveravit. Sed de sessione prandii regalis tunc inter episcopos, res ita remansit determinanda judicio futuri pontificis Cantuariorum.

Per id temporis, acta est causa presbyterorum Angliae, et districtius quam tempore Patris Anselmi; a consortio mulierum coerciti sunt. Quamplurimi [Col. 0484B] namque illorum, ex obitu Patris Anselmi non modicum exhilarati, promiserant sibi, eo de medio sublato, licitum fore quod, ipso superstite, sibi illitum fuisse condoluere. Sed in contrarium res lapsa est. Rex enim qui plus Deo a multis timebatur, sua lege eos constrinxit quatenus, vellent nollent, concilii Lundoniensis (quod supra notavimus) saltem oculis hominum fierent exsecutores. At si ipsi presbyteri deterius agere, quasi in damnationem et contumeliam Anselmi pro hoc elaboraverunt, ipsi viderint. Onus suum quisque portabit. Scio quippe quoniam si fornicatores et adulteros judicabit Dominus, consanguinearum, ne dicam sororum vel filiarum stupratores, non effugient judicium ejus. Nec quod eos Anselmus ab illicitis amplexibus prohibuit, [Col. 0484C] ulla suarum iniquitatum excusatio erit, sed nimirum unusquisque recipiet, prout gessit. Quod si aliquis dixerit Anselmum melius fecisse, si tacendo toleraret, quod prohibitum in pejus pullulaturum fortasse procederet, dicere poterit divitem illum evangelicum qui ad coenam quam praeparavit multos vocavit, servum suum non debuisse ad convocandum invitatos destinare, eo quod contigit simul ne venirent omnes excusare. Et hanc ipsam Evangelii lectionem, tam in consecratione ipsius Anselmi super eum repertam quam et in pallii ejus susceptione in populo lectam, ea forsitan praesignasse non alienum a veritate est credere. Quoniam pene omnibus quae praedicando docuit vel docendo prohibuit, [Col. 0484D] excusatio objecta est, et in nullo verbis ejus efficaciter obtemperatum. Legat, qui vult, textum concilii Lundonieusis, et, inspectis statutis ejus atque praeceptis, perpendat quis eis obediat, quis eorum exsecutor existat, quis non ea quasi inania ducat. Ecce, ut plurima taceantur, abbates quidam qui in ipso concilio pro Simonia dispositi fuerunt, aut illas quas perdiderunt aut alias abbatias, dato pretio per laicos adepti sunt. Item qui presbyteri dicuntur sive canonici jam tepescente regis edicto, apud episcopos suos et archidiaconos infami commercio [Col. 0485A] id effecerunt ut aut suas quas reliquerant, aut alias quae magis placeant, spretis prioribus, libere meretriculas ducant. Ad haec criniti quos a Patre Anselmo a sanctae ecclesiae liminibus certissime novimus excommunicatos, in tantum abundant tantumque se de crinium suorum feminea et ignominiosa longitudine jactitando magnificant, ut qui crinitus non est, rustici vel presbyteri proboso vocabulo denotetur. Caetera horum indignitate non minus indigna, ne eorum amatores, cum mea nihil intersit, gratis offendam, silentio premam. Tantum dico quia quid futura dies sit paritura nescio ; in praesenti scio quam pauci (de saecularibus dico) inveniuntur, qui via quam illustris Pater Anselmus docendo monstravit, ad coenam Domini puro ac simplici corde [Col. 0485B] properare contendant. Exivit Angliam semel, exivit secundo, ad modum videlicet praecepti quod evangelico servo suo Dominus fecit. In quibus exitibus quod ingentem multitudinem praedicando, admonendo, castigando coenae Dominicae de alienigenis introduxerit, nos qui itineris ejus et laboris comites fuimus omni remoto ambiguo scimus. Avertat igitur omnipotens Deus ab illis vocatis, ad quos adducendos primo missus est, sententiam quam idem Dominus intulit: Dico scilicet vobis quod nemo virorum illorum qui vocati sunt gustabit coenam meam (Luc. XIV, 24).

His ita digestis, praesens opus, cui quidem ut operam darem, sincera dilectio quam erga beatae memoriae Patrem Anselmum superna pietas mihi [Col. 0485C] indigno concessit habere, maxima inter alias causa fuit, fini addicam. Prius tamen, et ab iis qui modo sunt, et ab eis qui post nos filii Ecclesiae Cantuariensis, id est Dorobernensis (Deo donante) futuri sunt, paucis petitum iri precamur, ne nobis, qui ista scripsimus, quasi in nihil laboraverimus, ipsi succenseant, judicantes fortassis apud se ea quae gloriosum et magnificum Patrem Lanfrancum suo tempore constat fecisse, ad tuendam conservandamque [Col. 0486A] nominatae Ecclesiae dignitatem satis sufficere et superabundare. Et nobis utique de illis quae ipse fecit (quantum quidem ad negotia spectat quorum gratia illa fecit) nullum aliud quam illorum judicium est vel aliquando fuit. Unde ut tantum onus scribendi assumeremus, quasi nostro opere opera ejus aliquatenus fulcire cogitaverimus, amentia esse videtur in mentem alicui cadere, praesertim cum nostra, quae illis continuantur, non nisi per illa robur unde subsistant salva rerum quas descripsimus veritate sortiantur. Attamen (quod pace omnium dictum est) quaeso accipiatur non parum ad exterminandum scandalum quod Eboracenses super ipsam Ecclesiam moverunt et confirmare nisi sunt, ut de aliis taceam, ipsa epistola profuit, [Col. 0486B] quam piae recordationis Paschalis papa Girardo pontifici Eboracensi de professione quam episcopo Cantuariensi facere debebat pro Anselmo direxit. Siquidem eadem epistola Cantuariae cum sigillo papae remansit, quam Girardus, ut vir in ecclesiasticis disciplinis educatus, illius auctoritatis praecepto non egens, factam in episcopatu professionem Anselmo (sicut mentio inde superius habita declaravit) interposita fide sua, firmaverat. Textum autem ipsius epistolae hic, ut omnibus qui legere vel audire ista dignantur, innotescat, subscribemus, et eum in laudem nobis Dei terminum hujus operis constituemus.

Paschalis episcopus, servus servorum Dei, venerabili fratri Girardo, Eboracensi episcopo, salutem [Col. 0486C] et apostolicam benedictionem.

Quanquam prave adversus nos, etc. Vide in Paschali.

Hic igitur et in omni opere suo laudetur ipse, et benedicatur, qui idem in se manens innovat omnia, transfert regna, et quem vult super illa constituit, vivens et regnans ante et ultra omnia saecula Deus. Amen.


[Col. 0485C]
LIBER QUINTUS. Et hoc ex abundanti.
[Col. 0485D]

Terminus quarti libri Historiae, cui Novorum in Anglia notam indidimus, plane indicat nos ibi deliberasse totius operis metam ponere, imo modis omnibus posuisse. Translato etenim eo de hac vita cujus amor ipsius Historiae describendae causa praecipua fuit, videlicet domino et gloriosissimo Patre Anselmo Anglorum summo pontifice, ratus sum, visa mora pontificis substituendi, me, si ultra procederem in scribendo, aut inania forte scripturum, aut in privato conversantem non multa, quae scribenda ratio expeteret, pleniter agniturum, tacita incertitudine vitae meae quae nunc quidem mihi non certior est [Col. 0486D] quam tunc fuit. Verum inter haec, ex his quae scripseram certo comperiens me multorum voluntati ac dilectioni morem gessisse, placuit seriem rerum describendo illis annectere, juxta quod Deus, omnium finis, dignabitur inspirare. Eo siquidem respectu quo illa pluribus accepta esse deprehendi sperabam et ista oneri non affutura. Prius tamen quam illa aggrediar, quibusdam qui adhuc praefato pontifici, vere sancto, detrahere non verentur, eo scilicet quod nec saecularium, nec ecclesiasticarum rerum exstructionibus ipse (ut dicunt) in sua manu omnia tenens ita studium impenderit, sicut antecessor illius venerandae [Col. 0487A] memoriae Pater Lanfrancus suo tempore fecit, paucis rationem ostendere in mentem venit, quatenus inspecta negotii qualitate, ex ipsa veritate perpendant an amodo sit eis silendum super hoc, an non.

Utique cum idem Anselmus primo pontificatum Cantuariensem regere suscepisset, ita omnes terras ad ipsum honorem pertinentes vastatas invenit, et omnes redditus a Willhelmo filio majoris Willhelmi regis direptos, ut unde subsisteret (nota loquor) non haberet. Quamobrem fraudatus redditibus, quibus a festo sancti Michaelis (nam paulo ante hoc festum Cantuariam venerat) usque in Nativitatem Domini vivere debuit, summa necessitate coactus, de iis quibus ab ipsa solemnitate usque in Pascha victurus erat, victum sibi ministrari faciebat. Sicque [Col. 0487B] subsequentium terminorum redditus, in praecedentibus terminis paulatim et discreto moderamine sumens, vix tertio sui introitus anno, ad statum a praedecessoribus suis statutum in his pertingere potuit. Quid autem angustiarum, praeter has a rege Willhelmo et suis passus sit per illos tres et quarto, qui subsecutus est, anno, in primo et secundo nominatae Historiae libro, utpote qui eis affuimus, nonnullis digessimus. Ita igitur in tribulatione et atroci persecutione quatuor annis in Anglia degens, quinto pulsus ab eodem rege est, et totus archiepiscopatus invasus, ac per tres continuos annos, hoc est donec rex idem sagitta interiit, usque in immensum, vastatus. Anselmus vero inter haec patria eliminatus, dum unde se suosque procuraret de suis ab Anglia nihil [Col. 0487C] habere mereretur, ab externis necessaria mutuatus est, nolens quidem gravis esse his inter quos morabatur, nec gratis accipere omnia quae sibi offerebantur. Deinde revocatus a rege Henrico qui in regnum fratri successerat, et res suas in supremam paupertatem redactas reperit, et exactores pecuniarum quas mutuo acceperat, de transmare quotidie venientes vacuos a se dimittere, considerata aequitate, honestum esse non judicabat. Si in istis angustiabatur, nulli mirandum. Super haec, pax inter illum et regem diutina firmitate non duravit. Vexatus itaque gravi modo per biennium est, ac demum extra terram exire seductus. Exivit, nec, nisi quarto sui exitus anno pene peracto, redire (sicut descripsimus) potis [Col. 0487D] fuit. Tandem reversus duobus annis supervixit, tertio transiit, debitis quibus se in peregrina patria sustenta verat vix solutis. His ita se habentibus, qua, quaeso, ratione poterat terrenis operibus operam dare, quem tam assiduae oppressiones et suarum rerum destructiones non cessabant fatigare? Ea tamen quae per se ipsum non valebat, per fideles Ecclesiae suae filios, livore carens, et nihil usque saecularis gloriae quaerens exercebat. Nam res monachorum posuit in dispositione eorum, constituens eis in priorem post Henricum, Ernulfum, post Ernulfum, Conradum (ipsius loci monachos) ad quorum nutum negotia Ecclesiae cuncta referrentur, et communi consilio fratrum tractarentur, disponerentur, terminarentur. Ex libertate igitur, qua in res suas [Col. 0488A] monachi per bonum Anselmum potiti sunt, multum per omnem modum Ecclesia aucta est, in recuperatione videlicet plurimarum terrarum, quas quidam laici tenentes in haereditatem sibi vindicabant, in diversis ornamentis, inque omni decore domus Dei, ita ut pauca et indecora visa fuerint Ecclesiae ornamenta, comparatione decoris et multitudinis illius quae in his diebus perducta sunt. Super haec, ipsum oratorium, quantum a majore turri in orientem porrectum est, ipso Patre Anselmo providente, disponente auctum est. Et haec quidem omnia de rebus ecclesiae acta sunt, sicut et multa quae per Lanfrancum facta fuerunt, Anselmo de suis praeter illa plurimam pecuniae quantitatem in augmentum domus Dei conferente. Ex his vero quae in dominio suo [Col. 0488B] possidebat, et offerendae majoris altaris medietatem (aliam medietatem enim Pater Lanfrancus contulerat) et quasdam terras ad subsidium monachorum antiquius pertinentes, tunc autem in alios usus distractas, et pallia valde bona quamplurima, ac nonnulla alia decori domus Dei competentia, juri Ecclesiae perpetuo possidenda concessit. Ad haec, postquam de secundo exsilio revocatus est, ut quadam pace potitus, dedit in opera Ecclesiae denarios, qui singulis annis de parochianis Ecclesiis in Pascha matri Ecclesiae pendi solent. Aequius enim esse judicavit eos ab Ecclesia cui pro signo debitae subjectionis conferuntur possideri quam a saeculari potestate, quasi suos, obeunte episcopo, auferri, eo quod illos quoque pontifices, pro suo officio, antehac, juri proprio vindicabant. [Col. 0488C] Nec eo defuncto aliter ac ipse disposuerat, in his a rege actum est, sed in eo statu quo Ecclesiam Pater ipse moriens reliquit, toto temporis spatio quo pastore carebat, ejus instituta mutare consilii esse non autumans, eam conservabat. Pax igitur qua potita est, cui post Deum ascribenda sit satis elucet. Detractores itaque tanti viri et tam magnifici benefactoris Ecclesiae Christi parcant, obsecro, linguae suae, parcant, obsecro, animae suae. Nam si hos qui secrete detrahunt proximo suo persequitur Deus, timendum fateor ne illos qui publice et contra aequum pravis verbis corrodunt Patrem suum destruat Deus. His hoc modo pro negotii necessitate succincte propositis, accedamus ad res gestas, ab illis quae descripsimus [Col. 0488D] narrandi exordium sumentes.

Igitur ubi beatus et felix praesul Anselmus ab aerumnis vitae labentis in beatitudinem vitae permanentis translatus est, omnia ad episcopatum quidem Cantuariensem pertinentia, morem fratris sui Willhelmi regis secutus, in suum dominium rex Henricus redigi praecipit, rebus monachorum in ea qua illas Pater Anselmus posuerat libertate et providentia persistentibus. Unde et tunc multa in decorem domus Domini Christi facta sunt. Quapropter cum maligni quidam regi suggessissent monachos insanire, et quae regalibus expensis magnifice possent adminiculari, in superfluos usus ab eis quotidie profligari, ipse (ut vir prudenti bonitate conspicuus). Quid, inquit, in externas expensas, in saecularia aliqua, [Col. 0489A] in vana vel ordini suo contraria opera res suas monachi ponunt? At, si in augmentum et gloriam domus Dei eas expendunt, benedicatur Deus, qui et illis hujusmodi animum inspiravit, et hanc mihi suo munere gratiam tribuit, ut meis diebus mea mater Ecclesia crementum potius capiat, quam detrimen tum. Sic itaque et Ecclesia proficiebat, et ne a quovis infestaretur, regia censura prospiciebat. Agebat quoque in ea curam pontificalis officii Radulphus Roffensis antistes, et ei intus et extra, si qua emergebant, assiduus propugnator erat atque fidelis. Ipse ecclesias in omnibus terris totius pontificatus Cantuariensis intus et extra Cantiam inconsultis episcopis, uti petebatur, dedicabat. Ipse quae ad Christianitatem pertinent, in eisdem terris, prout [Col. 0489B] res exigebat, sedulus ministrabat. Et haec ita integro quinquennio quo a transitu Patris Anselmi Ecclesia ipsa viduata permansit, in filiis ac rebus ejus agebantur. Quo tempore pene peracto, rex Henricus et monitis domini papae, et precibus fratrum Cantuariensium, aliorumque multorum, imo, quod maximum est, instinctu Dei permotus, episcopos et principes Angliae in unum apud Windleshoram fecit venire, eorum consilium in constituendo pontifice Cantuariensi volens habere. Invitati etiam sunt praefatus Radulphus Roffensis episcopus, et prior ac nonnulli fratres Cantuarienses curiam venire, ignorantes certitudinem causae, propter quam invitabantur. Ivimus ergo illuc, quamplures vero nobis euntibus obviantes, et se a curia venire, et nos [Col. 0489C] absque omni contradictione abbatem Abendoniae, Faricium nomine, archiepiscopum habituros asseverabant. Quod nos, industriam hominis probatam habentes, gaudenti animo amplectebamur, placeret solummodo Dei voluntati, in quo totam spem nostram locaveramus. Quid multa? Ad curiam venimus, et ecce omnia plena erant de abbate quae audieramus. Et revera regia voluntas hoc proposuerat, ac propter idipsum jussus a rege idem abbas curiae se praesentaverat. Animus tamen episcoporum, et quorumdam magnatorum in aliud vergebat, praeoptantium videlicet aut quemlibet episcopum de ordine clericali, aut clericum aliquem de capella regis in opus illud ascisci. Verum ubi eis objectum est nullum a beato [Col. 0489D] Augustino [(31) 2Kb] nisi de monachico ordine unquam pontificatui Cantuariensi praesedisse, uno duntaxat excepto, qui et ob hanc praesumptionem, et alia quaedam perverse ab eo commissa depositus per Romanum pontificem fuit, et ea re tam antiquam et authenticam consuetudinem, cum nulla ratio vel necessitas exigeret, subverti non oportere, desistere coepto, quod plurimo conatu perficere laborabant, compulsi sunt. Disponente igitur providentia summi Dei in praenominatum Roffensem episcopum, subito versa episcoporum sententia est, illum scilicet in primatem totius Britanniae constitui cupientium, et assensum regis in hoc sibi cooperari postulantium. Ad quod rex, statim mutata mente quam in promotione abbatis habebat, libens in ea quae de episcopo [Col. 0490A] suggerebantur animum transtulit, vellent tantummodo monachi, natuque majores et populi Cantuarienses. Nec mora; requiritur quale sit in istis velle eorum, et vota omnium inveniuntur esse unum. Refertur in turbam negotii summa, et in laudem Dei laxantur pro hoc omnium ora. Sic electus in pontificatum Cantuariensem Radulphus Roffensis episcopus est, et inexplicabilis laetitia omni multitudini quae confluxerat exinde procreata. Mira namque affabilitas, quae ad cunctos in eo vigebat, et eum magnopere diligi et honori ejus aggaudere quemque bonum faciebat. Audires interea (si adesses) multos una conclamare : Vere cor regis in manu Dei; quocunque vult inclinat illud (Prov. XXI, 1). Acta sunt haec anno Incarnationis Dominicae millesimo [Col. 0490B] centesimo quartodecimo, VI Kalend. Maii, quinto die peracto quinquennio a transitu gloriosissimi Patris Anselmi. Venit dehinc Cantuariam XVI Kal. Junii, et gloriose a clero et populo susceptus est, atque ab episcopis (qui ob hoc convenerant) loco pontificis sublimatus. Egit autem primos introitus dies sui, in magna gloria et diviti rerum apparatu, gaudentibus cunctis, et Deum collaudantibus quod jam tandem, post diutinam exspectationem, Ecclesiae suae pastorem non de externis, sed de domesticis instituere dignatus sit.

Post haec, semotis a dominatu iis qui pontificatui dominari solebant, locavit suos ut sibi quidem melius videbatur, et sensus plurimorum necne voluntas [Col. 0490C] ab eo quo fuerant super ipsum demutata sunt, ac fama illius quae antehac ab omnibus praedicabatur, a multis, vulgi more, sinistrorsum detrahebatur. Inter haec rex Henricus Northmanniam ire parabat, Francos suosque vicinos sibi inimicitias exstruentes paci subigere qua praeditus erat industria volens. Sed ne quid in Anglia, se abeunte, remaneret indispositum, monasteria cuncta, quae jamdiu cura pastorali fuerant destituta, consilio episcoporum et principum suorum, locatis personis, in hoc officium ordinavit. Quod si aliqui eorum lupi magis quam pastores effecti sunt, ipsi viderint; rex eos ut pastores, non lupi essent (sicut credi fas est) collocavit. Quod tamen credibilius forte videretur, si non omnes ex alienigenis, sed aliquos saltem ex indigenis terrae, [Col. 0490D] non usquequaque Anglos prorsus, tali ministerio substituisset. Vitae etenim meritum ac regularis observatio disciplinae, nec non prudentia rerum administrandarum quae oportebat, eis qui respuebantur, non minus quam iis inerat qui assumebantur. Unum eos, natio scilicet dirimebat. Si Anglus erat, nulla virtus, ut honore aliquo dignus judicaretur, eum poterat adjuvare; si alienigena, solummodo quae alicujus boni speciem amicorum testimonio praetenderent, illi ascriberentur, honore praecipuo illico dignus judicabatur. Verum in istis nemo cujusvis injustitiae Deum accuset, cum ejus dispositioni cuncta subjaceant, cum nihil injuste usquam disponat, cum interea nihil fiat sine causa. Quae dum ita [Col. 0491A] sint, nullus sibi de iis quae Deus non approbat, plaudat, quoniam unde isti coronam, inde illi novit aequo judicio poenam praerogare. Sed de his, hac interim vice sufficiat. Dies enim mali sunt.

Dum itaque rex Ecclesiarum dispositioni, ut diximus, operam daret, postulatus a pontifice Cantuariorum est, quatenus sibi monachum Ecclesiae Cantuariensis, tunc quidem abbatem Burchorum, Ernulfum nomine, redderet, ut eum Roffensi Ecclesiae loco pontificis sibimetipsi subrogaret. Et hoc quidem faciebat, tum quia sapientiam ac religionem hominis compertam habebat, tum quia ignotam personam super ipsam Ecclesiam vel inter fratres Cantuarienses immittere nolebat, tum etiam quia se ex vicinitate ipsius multum sperabat adjuvandum [Col. 0491B] in dispositione rerum suarum. Quod rex perpendens, libenter annuit. Abductus igitur abbas a Burcho est, et Cantuariae in capitulo fratrum ab archiepiscopo IV Kal. Octobris episcopatu Roffensi, ex antiquo more investitus, convenientibus ad hoc eumque eligentibus monachis, clericis, et laicis ad ipsum episcopatum pertinentibus, et alia hominum multitudine copiosa. Qui electus, licet Ecclesiae Dorobernensis monachus esset professus, tamen antequam episcopatu per virgam pastoralem investiretur, tactis Evangeliis, promisit se et fidelitatem Ecclesiae Cantuariensi et antistiti ejus per omnia servaturum et nullo unquam molimine aut occasione se intromissurum, vel assensum praebiturum, ut Ecclesia Cantuariensis dignitatem aut potestatem quam super [Col. 0491C] Roffensem Ecclesiam eatenus habuit, ullo modo perderet. Ut enim ista sponsio fieret archiepiscopus (qui Roffensis episcopus fuerat) omnimodo expedire sciebat. Moratus est autem ipse electus Cantuariae pene quindecim diebus post haec, ac demum VI Id. Octobris ab archiepiscopo Rhopham perductus atque in sedem pontificalem digno cum honore a clero et populo susceptus. Eadem die fluvius, Medewege vocatus, ita ab australi pontis parte, prope castrum civitatis, per nonnulla milliaria in se defecit, ut in medio alveo sui etiam parvissimae naves, ob penuriam aquae, elabi minime possent, nec hunc defectum solus ille fluvius, ipsa die, passus est. Tamisia nihilominus eidem illa die defectui patuit. [Col. 0491D] Nam inter pontem et regiam turrim, sub ponte etiam in tantum fluminis ipsius aqua diminuta est ut non solum equi, sed et innumera hominum et puerorum multitudo illud pedibus transvadarent, aqua vix genua eorum attingente. Duravit autem hic aquae defectus a medio noctis praecedentis usque ad profundas tenebras noctis subsequentis, sicut hi testati sunt, et hucusque testantur qui praesentes ista viderunt, et transvadantes transvadantium socii exstiterunt. Similem quoque aquarum defectum ipso die apud Gervemutham, et in aliis locis per Angliam certo relatu contigisse didicimus.

Dehinc Kal. Novemb. Radulphus archiepiscopus sacravit Cantuariae in metropoli sede Alboldum, Beccensis coenobii monachum, cujus in quarto libro [Col. 0492A] praefatae Historiae meminimus, ad regimen abbatiae Sancti Edmundi.

His diebus missi sunt Romam nuntii, qui pallium archiepiscopo Cantuariensi ab apostolica sede deferrent. Fuerunt autem hi, Joannes monachus Sagii, qui paulo ante hos dies in abbatem Burchorum post praefatum Ernulphum electus fuerat et consecratus, Warnerius monachus Cantuariensis, et Joannes clericus filius sororis archiepiscopi, qui Romam venientes litteras regis Anglorum et archiepiscopi, conventus quoque fratrum Ecclesiae Cantuariensis, et singulatim omnium pene episcoporum Angliae domino papae detulerunt. Quorum litterarum unas de omnibus hic ponere non abs re aestimavimus, volentes et aliarum sensus per illas agnosci. Sunt [Col. 0492B] igitur hae :

Domino sanctae universalis Ecclesiae summo pastori, Paschali, conventus Ecclesiae Christi Cantuariensis, fideles orationes et totius sanctae devotionis obsequium.

Notum esse non dubitamus, etc. Vide in Paschali II.

Ad haec, qui missi fuerant, legationis suae officium, qua praediti erant prudentia, apostolicis auribus suggesserunt, sed responsum, quod eis alicujus causae suae effectus spem promitteret, primo recipere non meruerunt. Locuti sunt his et illis sibi non notis et respondebatur eis sicut ignotis. Fluctuabant ergo, nec quo se tuto verterent advertebant.

Erat illis diebus Romae Anselmus nepos Anselmi [Col. 0492C] domini archiepiscopi, domino papae familiaris, et ab eo abbas Sancti Sabae confessoris effectus. Qui, in diebus beati avunculi sui plurimo tempore in Anglia degens, pro mansuetudine sua ab indigenis terrae quasi unus eorum diligebatur. Hic, audito praefatos nuntios advenisse, alacer ad eos Lateranis venit, et in cunctis quae negotii sui tenor exigebat, erga eos morem veri amici sequens, exercuit. Quid plura? Romanum pontificem, et quorum consilio nitebatur communicata instantia, ita causae illorum fautores effecit ut gratis omnino voti sui compotes fierent, et ipsum Anselmum (qui pallium, pro quo iverant, ex parte beati Petri et domini papae Cantuariam deferret) tradente illum eodem summo pontifice, [Col. 0492D] per manum acciperent. Quibus peractis nuntii Roma regrediuntur, Anselmo pro iis quae sua intererant cum papa relicto. Venientes igitur in Northmannia ad regem, quid egerint edisserunt, et suae industriae meritas laudes excipiunt. Inde directo nuntio in Angliam, qui archiepiscopo gesta referret, ipsi adventum praefati Anselmi trans mare praestolantur. Qui adveniens a rege cum honore suscipitur, ac pro sua sollicitudine dignitati regni Anglorum impensa dignae grates persolvuntur. Traditis deinde litteris ipsi a papa directis, post aliquot dies cum eo exacto, Angliam nuntii qui Roma venerant, comitatus impiger tendit. Litterarum textus quas regi detularat, hic est :

Paschalis episcopus, servus servorum Dei, [Col. 0493A] dilecto filio Henrico illustri Anglorum regi, salutem et apostolicam benedictionem.

Cum de manu Domini, etc. Vide in Paschali.

Igitur Anselmus Angliam ingressus, archiepiscopum adiit, a quo decenter susceptus, decenter est per plurimum tempus ab eo detentus. Die ergo Dominica, quae fuit V Kal. Julii, convenerunt in metropoli sede Cantiae episcopi, abbates, quique nobiles et innumerabilis quaqueversum coacta hominum multitudo. Itaque juxta quod fuerat praeordinatum, praefatus Anselmus pallium in vase argenteo honorifice ferens, Cantuariam venit, itumque est illi obviam usque ad portam civitatis, ab utroque conventu duarum Ecclesiarum, archiepiscopatus scilicet et vicinae abbatiae Sancti Augustini, cum omnibus [Col. 0493B] qui pro hoc ipso illo confluxerant. Pater stipatus episcopis, et indutus, ut alii, vestibus sacris, nudis pedibus devotus occurrit. Sicque delatum super altare Salvatoris pallium est, et a pontifice inde susceptum, facta prius Romano pontifici de fidelitate et canonica obedientia professione. Deinde pro reverentia beati Petri ab omnibus deosculatur, et indutus eo pontifex summus ad cathedram patriarchatus Anglorum gloriose perducitur, et inthronizatur. Ante quam cathedram, dictis orationibus, et aliis quae ipsius Ecclesiae sacer usus dici instituit, mox Ecclesiae Vigornensis antistes electus, Theobaldus nomine, ei consecrandus praesentatur. Qui ab eo examinatus et more solito canonicam ei et successoribus suis obedientiam professus, sacratus [Col. 0493C] est honorifice in pontificatum ad quem fuerat praetitulatus. Huic consecrationi interfuerunt et adjutores exstiterunt episcopi qui convenerant, videlicet Richardus Lundoniensis, Rogerius Serberiensis, Herbertus Norwicensis, Raduiphus Cicestrensis, Joannes Bathoniensis, Herveus Eliensis. Quod episcopus Roffensis ea die, licet adfuerit, sacratus non fuit, in eo remansit, ratione detento, quae in aliud tempus id differendum magis expedire persuasit animo ejus.

Litteras quoque per id temporis dominus papa Fratribus Ecclesiae Christi Cantuariensis destinavit, quas hic ponere non alienum putavi a ratione; sunt autem hae :

Paschalis episcopus, servus servorum Dei, Cantuariensis [Col. 0493D] Ecclesiae filiis, salutem et apostolicam benedictionem.

Ecclesiae vestrae legatos, etc. Vide ibid.

Post hos dies Radulphus archiepiscopus, consilio et petitione episcoporum proxime supra nominatorum, dedit, concedentibus et approbantibus monachis Cantuariensibus, archidiaconatum ipsius Ecclesiae, Joanni nepoti suo, clerico videlicet honestorum morum et mansuetae conversationis ad omnes. Quae donatio facta est in capitulo, praesente fratrum conventu, copiosa clericorum ac laicorum multitudine pro hoc ipso in medium adducta, facto prius coram omnibus ab eodem Joanne, tactis Evangeliis, sacramento quo se fidelitatem Ecclesiae ipsi per [Col. 0494A] omnia et in omnibus exhibiturum, dum viveret, repromisit. Eodem anno Henricus rex jussit omnes episcopos et principes totius regni ad curiam suam sub uno venire. Unde rumor per totam terram dispersus est pontificem Cantuariorum generale concilium (praesente legato domini papae, cujus supra meminimus) celebraturum, et nova quaedam tantoque conventui digna pro correctione Christianae religionis in omni ordine promulgaturum. Itaque ut rex jusserat XVI Kal. Octob., conventus omnium apud Westmonasterium in palatio regis factus est, et quod de concilii celebratione et Christianitatis emendatione rumor disperserat nihil fuisse quae confluxerat multitudo tandem advertit. Venit tamen illuc saepe nominatus Anselmus, qui pallium Cantuariam [Col. 0494B] detulerat, deferens epistolam ex parte apostolici regi et episcopis Angliae, hunc textum habentem.

Paschalis episcopus, servus servorum Dei, dilecto filio Henrico illustri regi, et episcopis Anglici regni, salutem et apostolicam benedictionem.

Qualiter Ecclesia Dei fundata sit, etc. Vide in Paschali II.

Rex ad haec, consilio cum episcopis habito quid super his et quibusdam aliis quae animum suum plurimum offendebant papae responderet, placuit in commune ut suos nuntios mitteret, per quos quae vellet securius papae mandaret. Nam ante hos dies quidam Romanae Ecclesiae cardinalis, functus legatione apostolicae sedis, Cono nomine, Franciam venerat, [Col. 0494C] et ibi, juxta suae legationis officium, generalia concilia celebrans, episcopos Northmanniae ab episcopali officio suspensos excommunicavit, eo quod conciliis tertio vocati interesse noluerant. Quae episcoporum excommunicatio, animum regis valde reddidit conturbatum, et rationis esse duxit super his papam convenire, maxime quod in hujusmodi visus sit privilegia patri et fratri suo, sibique a Romana Ecclesia jam olim collata, se non promerente scidisse. Ad haec itaque agenda directus est Willhelmus antistes Exoniensis, papae notissimus, utpote qui saepe ad cum tempore gloriosi Patris Anselmi, pro negotiis quae tunc inter reges Angliae et eumdem Patrem versabantur, ab ipsis fuerat regibus destinatus. Nec enim caecitas quae visum ei [Col. 0494D] tulerat ab ipso itinere illum poterat excusare, quia praeterita gesta ejus fiduciam regi praebebant illum pro posse, juxta morem suum, suae causae fideliter velle insistere.

Interea clerici Meneuwensis Ecclesiae, quae sub patrocinio beati Andreae et sancti David in Walis fundata consistit, episcopum sibi defuncto episcopo suo Walfrido, a rege Henrico postulavere, et clectus est in hoc opus Bernardus quidam, capellanus reginae, vir probus et multorum judicio, sacerdotio dignus. Electus est autem Sabbato jejunii septimi mensis, et eodem die ad presbyteratum a Wentano episcopo Willhelmo apud Suthwercham consecratus. De promotione vero pontificatus, quam mox in crastino [Col. 0495A] fieri et rex et alii plures optabant, cum ubi aptius fieri posset disquireretur, intulit Robertus comes de Mellento supervacue de loco dubitari, dum constaret episcopum tali eventu electum, ex consuetudine in capella regis debere sacrari, et hoc se probaturum, si opus esset pronuntiat. Quod non aequum hominis dictum Pater Radulfus parato animo ferre non valens, dixit eum hujusmodi allegatione leviter posse efficere, ut nec ibi, nec alibi, nisi Cantuariae, pro quavis causa pontifex idem sacraretur. Sciret tamen comes ipse, quia, postquam de capella tantum regis dixit, nulla ratione se illum inibi consecraturum. Ad quae rex, ad comitem versus, nihil est, inquit, quod intendis. Nec enim ego, aut quilibet alter potest episcopum Cantuariensem [Col. 0495B] aliquo modo constringere ut episcopos Britanniae alibi consecret quam velit ipse. Quapropter viderit. Suum est. Consecret episcopum suum ubi voluerit. Proposuit itaque illum in ecclesia hospitii sui apud Lambetam consecrare; verum quia ipsi officio regina interesse volebat, postulatus ab ea sacravit ipsum in ecclesia beati Petri Westmonasterii XIII Kal. Octobris, accepta ab eo solita professione, et subjectione et obedientia Ecclesiae Cantuariensi et episcopis ejus exhibenda. Huic consecrationi interfuerunt, et cooperatores exstiterunt suffraganei Ecclesiae Cantuariensis, episcopi videlicet hi Willhelmus Wintoniensis, Robertus Lincoliensis, Rogerius Serberiensis, Joannes Bathoniensis, Urbanus Glamorgacensis, Gilebertus Lumniensis de [Col. 0495C] Hibernia.

Hoc eodem tempore Alexander rex Scotorum misit Radulfo epistolam hanc:

Domino et Patri charissimo Radulfo, venerabili Cantuariensi archiepiscopo, Alexander, Dei misericordia, rex Scotorum, salutem, et devotae fidelitatis obsequium.

Notificamus vobis, benignissime Pater, quod episcopus ecclesiae Sancti Andreae apostoli, dominus, videlicet Turgodus II Kal. Septembr. migravit a saeculo. Unde valde constristamur tanto solatio destituti. Requirimus ergo vestrae consilium et auxilium, sicut confidimus in vobis, ut secundum Deum talem substituere valeamus qui nos et gentem nostram per Deo placitam conversationem regere et [Col. 0495D] docere utiliter sciat. Petimus etiam ut recordari dignemini quid vobis jam quadam vice suggessimus de episcopis Ecclesiae Sancti Andreae; quod in antiquis temporibus non solebant consecrari, nisi ab ipso Romano pontifice, vel ab archiepiscopo Cantuariensi; hocque tenuimus, et per successiones temporum, ex auctoritate ratum habuimus, quousque dominus Lanfrancus archiepiscopus, nescimus quo pacto, absentibus nobis et nostris Thomae Eboraci archiepiscopo illud ad tempus relaxaverat. Quo omnino vestra, si placet, auctoritate suffulti, ut amplius sic remaneat, non concedimus. Nunc igitur, si ad id nobis nostraeque Ecclesiae reparandum vestrum adjutorium sperare debemus, quod humillimis [Col. 0496A] votis desideramus et petimus, secreto nobis certitudinem dignis vestris apicibus remandare curate. Valete.

Ipso anno, VII Kal. Januarii, Radulfus archiepiscopus sacravit super memoratum Ernulfum in pontificatum Ecclesiae Roffensis, et Gosfridum ad regimen Ecclesiae Herefordensis. Sacrati sunt autem simul Cantuariae in metropoli sede, convenientibus et cooperantibus in hoc officio suffraganeis ipsius sedis, Willhelmo episcopo Wintoniensi, Herberto Norwicensi, Radulfo Cicestrensi, et Bernardo Meneuwensi.

Post haec XIII Kal. Aprilis factus est conventus episcoporum abbatum et principum totius regni apud Serberiam, cogente eos illuc sanctione regis [Col. 0496B] Henrici. Siquidem Northmanniam se proxime transfretaturum disposuerat, et quid sibi eventurum foret ignorans, Willhelmum, quem ex ingenua conjuge sua filium susceperat, haeredem regni substituere sibi volebat. Igitur agnita regis voluntate mox ad nutum ejus omnes principes facti sunt homines ipsius Willhelmi, fide et sacramento confirmati. Radulfus autem archiepiscopus Cantuariensis, et alii episcopi atque abbates regni Anglorum fide et sacramento professi sunt se et regnum et regni coronam, si defuncto patre suo superviverent, in eum omissa omni calumnia et occasione, translaturos, eique, cum rex foret, hominia fideli mente facturos. De his ita. Habita quoque est his diebus causa de querela quae inter archiepiscopum Cantuariorum, [Col. 0496C] et electum pontificem Eboracensem per integrum pene annum versata fuerat. Defuncto siquidem Thoma, cujus circa finem quarti libri supra memoratae Historiae satis habita mentio est, electus erat ad regimen praedicti pontificatus quidam de clericis regis, vocabulo Thurstanus, connivente Radulfo archiepiscopo, et aliam quam rei exitus probavit, de eo habente opinionem. Hic itaque electus cum ab ipso pontifice moneretur ut Ecclesiae Cantuariensi faceret quod debebat, et benedictionem suam ecclesiastico more susciperet, respondit benedictionem quidem se libenter velle suscipere, sed professionem quam exigebat, et antecessores suos fecisse sciebat, nulla ratione facturum. Cujus verbis [Col. 0496D] quia Radulfus nec auditum praebere aequanimiter voluit, negotium ipsum eousque indeterminatum remansit. Ipse quoque Thurstanus legatos suos Romam direxerat, modis quibus apud Romanos agi oportere sciebat, a papa cupiens absolutionem debitae professionis obtinere, sed nihil effecerat. Rex autem Henricus, ubi advertit Thurstanum in pervicacia stare, et eamdem pervicaciam quasi ex tuitionis suae fiducia fulcire ac manutenere, rupit ei ipsius fiduciae nodos, et aperte protestatus est illum aut morem antecessorum suorum tam in professione facienda quam et in aliis dignitati Ecclesiae Cantuariensis ex antiquo jure competentibus exsecuturum, aut episcopatu Eboracensi cum benedictione funditus cariturum. Ad quae ille, clericorum quasi dignitatis [Col. 0497A] suae libertati ficta reverentia acclamantium, suique cordis consilio impraemeditatius credens, renuntiavit pontificatui, spondens regi et archiepiscopo se, dum viveret, illum non reclamaturum, nec aliquam calumniam inde moturum, quicunque substitutus fuisset. Sed cum post dies, et consueta obsequia et pristini honores circa se defectui magno paterent, tabescebat animo, et se fecisse quod fecit vehementer indoluit. Quapropter mutato consilio, regem trans mare euntem secutus est, sperans se revestituram sui pontificatus recuperaturum, et tali modo erga eum facturum ut, eo praecipiente, benedictionem ab archiepiscopo sine professionis exactione adipisceretur. Cui negotio cum se medium nisi rem protelando rex facere nollet, sciens archiepiscopum [Col. 0497B] abominabile habere tanto praecipitio se perenniter fieri obnoxium, suspensa res est, et nec ipse, nec alius quis in episcopatum Eboracensem substitutus.

Ipso anno circa mensem Augustum, reversus a Roma supra memoratus Anselmus venit Northmanniam ad regem Henricum litteras apostolici deferens, quae sibi vices apostolicas in Anglia administrare concedebant. Quod regno Angliae brevi innotuit. Admirati ergo episcopi abbates et nobiles quique Lundoniae adunati sunt super his, et quibusdam aliis, praesente regina, communi consilio tractaturi. Quid multa? Placuit omnibus archiepiscopum Cantuariensem, quem maxime res haec respiciebat, regem adire, et exposita ei antiqua [Col. 0497C] regni consuetudine simul ac libertate, si consuleret, Romam iret et haec nova annihilaret. Amplectitur ille consilium, et amore quam maximo visitandi apostolorum limina ardens mare transiit, et regem Rothomagi reperit. A quo et Ecclesia pontificatus ipsius civitatis summo gaudio et honore susceptus, per plures dies in eadem civitate ab ipso rege detentus est. Supra memoratum quoque Anselmum ibi reperimus transitum in Angliam, gratia legationis suae exercendae, praestolantem. Sed rex Henricus antiquis Angliae consuetudinibus praejudicium inferri non sustinens, illum ab ingressu Angliae detinebat, et ei, utpote nuntio beati Petri, largiter et officiose ministrari faciebat.

Radulfus igitur archiepiscopus cum rege de negotiis, [Col. 0497D] pro quibus venerat, juxta rerum ordinem diligentius agens, consilium ejus Romani itineris callem ingreditur. Ubi autem in Franciam venit, gravi ulcere in facie percussus est, et, intumescente toto capite, usque ad extrema pene perducitur. Qua de causa in castro (quod Feritas a freno vocatur) per integrum mensem lecto decubuit, nobis qui cum eo eramus vix vitam illi pollicentibus. Melioratus tandem ab infirmitate, prout pati potuit, paulatim Romam eundi iter repetiit. Ibat autem cum magno et diviti comitatu, et admirabilis cunctis habitus magnifice suscipiebatur ab omnibus ad quos veniebat.

Lugdunum vero cum venissemus, ubi dominus [Col. 0498A] et inclytus Pater Anselmus olim ab Anglia pro justitia pulsus, non sicut exsul aut peregrinus, sed incola et vere ipsius loci praesul et dominus ab omnibus habitus fuerat, Lugdunum, inquam, cum venissemus et cum honore et amore praecipuo suscepti fuissemus, mansimus ibi aliquandiu, tum sincera omnium mihi conversantium dilectione illecti, tum nimia hiemis asperitate constricti, tum instanti Nativitatis Christi solemnitate devincti. His diebus pro nota mihi locorum et hominum familiaritate, ad sanctum Hireneum quadam vice ascendens, diverti ad oratorium beatae Mariae Magdalenae, duabus ancillis Dei juxta idem oratorium pro Deo reclusis, locuturus. Hae Patri Anselmo pro sua religione quondam notae, ejus fuerant sacratissima [Col. 0498B] institutione in multis edoctae. Inter has instinctu maligni, gravissima quaedam discordia post discessum domini Anselmi orta est, ex invidiae, ut fit, malo producta. Dum igitur inter se lites, improperia et plurima quae earum proposito indecentia erant singulis pene diebus versarentur, secundum quod ab eis ipsis accepi, una noctium astitit uni illarum, quam major ipsius discidii culpa notabat, Pater Anselmus, dura illam invectione corripiens, et quod ab eis male observata doctrina sua, de remotis mundi partibus se ad eas usque fatigaverit, conquerens. Jussit tamen ut coeptis desisterent, et si suam (quae Dei erat) pacem perdere nollent, sub omni celeritate, omissis ambagibus cunctis, in pacem redirent. Factum est quod suasit admirabilis praesul, [Col. 0498C] et ecce habitant in Domo Dei unanimes, nec dubitant eum sibi esse praesentem quem sunt expertae salubriter corripientem. Praeterea una de istis, Achaleidis nomine, familiari affatu mihi sub testimonio veritatis innotuit, se post obitum memorandi Patri Anselmi quadam vice plus solito ex dono gratiae Dei orationibus ac lacrymis deditam subito velut in mentis excessum super se raptam, et tribunali gloriosissimae reginae coelorum a quibusdam reverendis personis adductam. Quam cum debita veneratione salutasset, et jussa ante pedes ejus concidisset, post plurima quae vidit et audivit admiranda patriae coelestis praeconia, quasi quadam fiducia constantior effecta est. Inter alia quae a domina rerum inquisivit, nec quae fuerint mihi dicere voluit. De venerabili [Col. 0498D] Hugone Lugdunensi pontifice sciscitata est, quomodo, scilicet, aut in qua sorte judicii Dei, jam defunctus saeculo, esset constitutus. At illa, bene, inquit, filia, bene ille erit per misericordiam Dei. Et de domino meo, ait, Anselmo Cantuariensi archiepiscopo, pia domina, si tibi placet, precor insinua quid sentiemus. Respondit : De illo certissima esto quod in magna gloria Dei est. Ad haec illa ad se reversa : quid fecerit, in quo videlicet residuum noctis expenderit dulcedo et dignitas visionis considerantes quosque docebit. Haec quasi per excessum diximus, ducti amore dignissimi Patris Anselmi, quo vehementer, Domino miserante, imbuti, de eo semper scribere aut loqui dulce habemus. Hinc narrandi ordine progredimur.

[Col. 0499A] Cum itaque Placentiam pervenissemus, episcopus Norwicensis, Herbertus nomine, qui nobiscum Romam iturus Angliam exierat, valida infirmitate correptus est, ita ut, ingravescente languore, decem continuis diebus sine cibo et voce mutus jaceret. Quamobrem quatuor hebdomadas ibi exegimus, suspensi quid de episcopo faceret Deus. Ubi vero illum convalescere certo advertimus, ad petitionem et consilium ejus Pater noster coepto sese itineri reddidit, ipse debilitate nimia fessus ibi remansit, archiepiscopum aut illic praestolaturus, aut convalescens, si moram faceret, redeundo praecessurus. Nos itaque Romam, ille Northmanniam, prout Dominus posse dedit, post nonnullas dies usque pervenimus. Quoniam igitur dominus papa propter discordiam, [Col. 0499B] quae illis diebus inter ipsum et imperatorem erat, et Romanos, Beneventi morabatur, nec Radulfus usque ad eum, partim propter corporis sui imbecillitatem, partim propter praefatam discordiam, cujus causa omnibus ad papam ire volentibus graves insidiae ab incolis struebantur, ullatenus accedere poterat, missis nuntiis cum litteris innotuit ei et adventum, et adventus sui causam usque Romam. Quos ille benigne suscipiens, et verba eorum moderata aequitatis lance perpendens, juxta negotii modum scripsit episcopis Angliae et regi, sic:

Paschalis episcopus, servus servorum Dei, venerabilibus fratribus episcopis Angliae, et charissimo filio Henrico illustri regi, salutem et apostolicam benedictionem.

[Col. 0499C] Veniente ad nos, etc. Vide in Paschali II.

In his nuntii papam deserentes ad nos Romam reversi sunt, nobis autem a Roma Sutriam usque egressis, post aliquot dies Radulfus archiepiscopus invitatus ab imperatore eum, annuente papa, adiit, et per octo dies in exercitu suo, quem circa Romam adduxerat, conversatus cum illo est. Inde iterum Romam reversus denuo Sutriae multis diebus moratus est. Fama siquidem quaque disperserat Romanum pontificem sub celeritate in urbem venturum, et ratus est se, colloquium ejus magnopere desiderantem, illic opportunius praestolaturum. Verum ubi intellectum est rem aliter esse, remeandi patriam iter arripuit. Venimus itaque Rothomagum ad regem [Col. 0499D] Anglorum, et ab eo multo tempore in Northmannia detenti sumus.

Quibus diebus clerici Eboracenses supra memoratum Thurstanum, electum videlicet suum, suae Ecclesiae restitui cupientes, et ne professionem de subjectione sua pontifici Cantuariorum faceret, modis omnibus insistentes, quos prudentiores de suis habebant, ad papam dirigunt, desiderium suum ejus auctoritate et imperio nova lege per eos stabiliri gestientes. Qui viam aggressi et ad papam usque profecti, quam veridici causae suae relatores apud eum exstiterint, et res gesta, veraci, fateor, superius stylo digesta, et textus epistolae quam ipse papa pro eodem Thurstano direxit, scire volentibus declarabit. Est autem haec :

[Col. 0500A] Paschalis episcopus, servus servorum Dei, dilecto filio Henrico, illustri Anglorum regi, salutem et apostolicam benedictionem.

Nos auctore Deo, etc. Vide in Paschali.

Restitutus in pontificatum Thurstanus venit Angliam circa Februarium mensem, anno scilicet secundo quo ipse in Northmanniam ad regem venerat. Venerabilis autem Pater Radulfus, necdum se a regis consortio sejungere valens, in Northmannia resedit, reditus sui opportunum tempus operiens. Superius quoque nominatus Anselmus eousque morabatur Rothomagi cum rege, pecuniam quae beato Petro de Anglia quotannis pendi solet Romam reversurus cupiens secum habere. Ut autem ipse in Angliam pro exercenda legatione sibi injuncta [Col. 0500B] transiret, rex, ut diximus, consentire nolebat, ratione quam praelibavimus, et aliis non minus rationabilibus usus. Quatenus ergo quid in hujusmodi (si forte contigerint) sit agendum secutura posteritas animadvertat, quae nostris diebus acta sunt brevi perstrinximus, nulli praejudicium, quod malit sequi, praefigentes.

Post haec, secundo videlicet anno quo et Radulfus archiepiscopus Romam iturus Angliam exierat, et Anselmus pro exercenda legatione Angliam ut sperabat intraturus de Roma Northmanniam ad regem Angliae venerat, sacrae memoriae Paschalis papa defungitur, et loco ejus Joannes quidam Caitae natus substituitur. Qui Joannes in monasterio montis Cassini ab infantia monachus nutritus et [Col. 0500C] adultus, in ministerio venerabilium apostolicorum Desiderii, Urbani et Paschalis assiduus fuerat cancellarii officio functus. Successor igitur summi pontificis institutus, mutato nomine, Gelasius est nuncupatus. Rex vero Teutonicus, qui et Romanus imperator, audito papam huic vitae decessisse, Romam advolat, et Bracharensem episcopum, jam anno praeterito ab eodem papa Beneventi excommunicatum, cedente ab urbe Gelasio, suum papam instituit, et, ex Burdino, Gregorium nominat. Quae omnia ut scire volentibus clareant, epistolam super his ab ipso Gelasio in Gallias missam, quem et ecce subscribimus, legant.

Gelasius episcopus, servus servorum Dei, venerabilibus [Col. 0500D] fratribus, archiepiscopis, episcopis, abbatibus, clericis, principibus, et caeteris per Galliam fidelibus, salutem et apostolicam benedictionem.

Quia vos Romanae Ecclesiae membra estis, etc. Vide in Gelasio II, infra.

His diebus gravi damno Anglia percussa est, in morte reginae. Defuncta siquidem est apud Westmonasterium Kal. Maii, et in ipso monasterio decenter sepulta. Quo autem judicio Dei, ignoramus. Illico post haec plures Northmannorum quam regi juraverant fidelitatem postposuerunt, et in regem Franciae principesque ejus adversarios, scilicet ipsius naturalis domini sui non veriti justitiam, se transtulerunt. Unde quae et quanta mala emerserint, cogitatu ne dicam dictu scimus esse difficile. Inter quae [Col. 0501A] praefatus papa Gelasius per mare Burgundiam venit, et adventus ejus mox Galliae toti innotuit. Excitati sunt quique potentes cum mediocribus ei occurrere, et certatim parabantur interesse concilio quod ipse disponebat se media Quadragesima Remis celebraturum. Radulfus quoque archiepiscopus, audito papae adventu, de Rothomago, ubi eousque morabatur egressus, impiger ei occurrere statuit. Sed ubi aliquantum itineris confecit, accepit a quibusdam ipsum papam longius discessisse, et versus Hispanias ire proposuisse. Unde ob laborem et prolixitatem difficilis viae, consilio amicorum suorum profectionem suam ab incepto rediens distulit, eamdem, ut putabat, profectionem non multo post resumpturus, et ei Cluniacum venienti, auctore [Col. 0501B] Deo, occursurus; ratus tamen consilii fore, destinavit ad eum legatos suos, qui et itineris illius certitudinem, et animi ejus qualitatem erga se quidque de negotiis suis apud eum confidere posset diligentius investigarent. Quae ubi Thurstano Eboracensi innotuerunt, relicta Anglia papam, ut sperabat, suae causae gratia petiturus mare transiit et Rothomagum venit. Ubi a rege, quod se inconsulto transfretaverit redargutus, ultra procedere inhibitus est, donec certiorem de processu papae sententiam edisceret. Sed evoluto non multo temporis spatio, legati quos archiepiscopus direxerat, reversi nuntiant se ad papam venisse, eumque, multa nostris saeculis nova et inaudita proponentem facturum, morte praeventum et Cluniaci esse sepultum.

[Col. 0501C] Itaque post haec cardinales et alii Romani qui papam secuti Galliam venerant, sibi, veluti a suis longe remoti, consulentes, Guidonem Viennensem archiepiscopum loci auctoritate et opibus fultum, quo tutiores in aliena provincia essent, loco defuncti papae substituunt, et mutato nomine Calixtum nuncupant. Dum haec ecclesiastica ita in Burgundia disponuntur, apostolatus Romanae Ecclesiae, praefato Gregorio sedi beati Petri praesidente, administratur. Super his ergo multis rumoribus Anglia concussa est, aliis hunc, aliis illum, aliis neutrum Ecclesiae Dei jure praelatum asserentibus. Galli tamen et rex Anglorum cum pontifice Cantuariorum in Calixtum se transtulerunt, et eum (spreto Gregorio) [Col. 0501D] pro apostolico susceperunt. Utrum autem aliqua vel a Calixto regi et primati Anglorum, vel ab istis illi mandata sint, illis diebus quae authentica et memoriae digna exstiterint, necne, nulla nobis hucusque certitudo illuxit. Nos enim, qui his scribendis operam dedimus, in Anglia; illi vero de quibus agitur, extra Angliam ea tempestate morabantur. Cum enim Pater Radulfus Roma reversus, cum rege Henrico in Northmanniam conversaretur, et me, qui continuus comes beati Anselmi, dum viveret, esse solebam, quique in obsequio sui ipsius ex quo in pontificatum Cantuariensem assumptus fuerat, eousque assiduus eram, aliquantum infirmari adverteret, paterno affectu mihi condoluit. Non igitur extra Ecclesiam, in qua ab infantia nutritus [Col. 0502A] fueram, aliquo me mortis periculo premi ullatenus sustinens, Cantuariam mihi ire suasit ac persuasit scribens pro bonitate sua conventui fratrum Ecclesiae nostrae epistolam hanc, et per suum nuntium dirigens.

Dilectissimis fratribus ac filiis Chuonrado priori, caeterisque servis Dei, qui sunt Cantuariae in Ecclesia Christi, fidelissimus eorum frater Radulfus, ejusdem Ecclesiae presbyter et minister devotus, salutem et amorem cum benedictione Dei et sua.

Desiderio desideravi videre facies vestras, et eo amplius quod existimabam vos aliquatenus desolari super prolixitate morosa peregrinationis meae. Ad vos igitur venturus in brevi, praemitto vobis fratrem et amicum nostrum dominum Eadmerum, omnium [Col. 0502B] laborum et actuum nostrorum conscium et socium, qui cor nostrum funditus vobis denudare potest, et enucleatius omnia quae circa me aguntur, quaeque desiderii mei sint, revelare, quam alicui scripto credere judicaverim. Precor autem obnixius ut gratias ei referre semel et saepe reminiscamini, pro servitio et honore quod mihi ex amore vero, ut vir prudens et perfectus, exhibuit, pro labore et onere quod sine murmure pro me moestus, pro se vero nihil questus sustinuit. Mementote ergo ut illi parem gratiam referatis, ostendentes mihi amorem quem erga me habetis, servientes ei, et eum honorem et amorem impendentes quem mihi impendere cuperetis, scientes quoniam ejus absentiam aegre sustineo. Sed terruit me quidam quasi ramusculus illius [Col. 0502C] infirmitatis quo praeterito anno vexatus est, cujus rei gratia eum praemittere coactus sum. Vos igitur curate ut sitis ei piissimi fratres, et impigerrimi administratores omnium earum rerum quae saluti suae congrua et consequentia videritis. Valete nostri memores.

Hanc epistolam, non pro commendatione personae meae, quam nullius laude dignam certissime scio, hic notavi, sed ut his qui opinantur et obloquuntur, dicentes me patrem meum quasi in alieno positum deseruisse, et ei solatium obsequii mei more prolis adulterinae subtraxisse, rem gestam simplici stilo describendo proponam. Et quidem, cum illum moram ultra condictum in redeundo [Col. 0502D] facere viderem, profecto ad eum rediissem, si ex sua parte mihi interdictum non fuisset. Nam adventum suum jamjam instare suis in Anglia saepissime mandans, nolebat suae pietatis intuitu fatigari, sed se quantocius, ut putabat, adventurum, ubi eram, jussit praestolari. Haec ita se habuisse, veritas ipsa novit. Quia ergo ab ipso patre non alio, sed hoc modo ad praesens separatus sum, si ea quae interim geruntur, aut gesta sunt memoranda non scribo, nulli succensendum existimo. Nihil enim dubii pro certo hactenus volui, sed nec nunc quidem scribere volo. Eum tamen aliquid egisse aut agere disposuisse de negotio, quod eousque versabatur inter ipsum et saepe superius memoratum Thursta num Eboracensem, dubitare non possum. Magna [Col. 0503A] siquidem instantia privilegium, quod tempore venerandae memoriae Lanfranci archiepiscopi sub magno rege Willhelmo de ipsa re promulgatum, et sigillo ipsius regis firmatum in Ecclesia Christi Cantuariae diligenti cura servatur, illis diebus sibi mitti praecepit. Quod a tanto viro abs re factum non facile crediderim. Hoc itaque privilegium ad imperium suum sibi allatum Pater Radulfus cum suscepisset, papae, ut nobis in Anglia dicebatur, de suis et aliis quibusdam ecclesiasticis negotiis cum eo acturus, se praesentasset, nisi forte sponsione regis Henrici qua, se in regnum suum reverso omnem justitiam ei facturum, et saepe nominatum Thurstanum ad voluntatem et subjectionem suam se exhibiturum pollicebatur, illo procedere detineretur. Et haec [Col. 0503B] quidem sponsio nonnihil eum in transmarinis partibus detinebat, et eventum rei patienter exspectare persuadebat. Rex quoque bellicis tumultibus undique occupatus, nec se, ut volebat, deliberare, nec eis omissis in Angliam salva honestate sua poterat remeare.

Inter haec, ipso videlicet electionis suae anno, Calixtus papa instituit Remis generale concilium, XIII Kal. Novembris, qui fuit annus ab Incarnatione Domini millesimus centesimus nonus decimus, et ex quo Radulfus archiepiscopus Romam iturus Angliam exierat, annus quartus. Ad hoc concilium factus est multiplex archiepiscoporum, episcoporum, abbatum et principum diversarum provinciarum concursus, cum numerosa clericorum ac plebium multitudine. [Col. 0503C] Quos inter [(32) 8Kb] directi quoque sunt ab Henrico rege Anglorum ad ipsum concilium episcopi et abbates Northmanniae et insuper episcopi Angliae qui tunc temporis in Northmannia cum illo degebant, Willhelmus videlicet Exoniensis, Ranulfus Dunelmensis, Bernardus Meneuvensis, et Urbanus Glamorganensis. Ranulfus autem pontifex Cantuariorum, partim corporis imbecillitate, partim aliis rationibus praepeditus, ab accessu ipsius conventus prohibitus est. Supra nominatus autem Thurstanus, a rege licentiam petens illuc eundi, eam obtinere nullatenus potuit, donec, interposita fide sua, qua ei sicut domino suo astrictus erat, illi promitteret se apud papam nihil acturum, unde Ecclesia Cantuariensis [Col. 0503D] ullum antiquae dignitatis suae dispendium incurreret, nec episcopalem benedictionem ab eo, ulla ratione suadente, susciperet. Itaque tali sponsione ligatus iter arripuit, et ad papam quemadmodum suo negotio expedire sciebat, impiger venit. Quid plura? Posthabita fidei sponsione Romanos in causam suam, quo in quaeque negotia pertrahi solent, largitatis officio transtulit, et per eos, ut a papa episcopus sacraretur, sua manu cooperante impetravit. Sane, ante haec nuntium suum rex ad papam direxerat, cautum illum faciens de querela quae usque id temporis versabatur inter Radulfum archiepiscopum Cantuariorum et ipsum Thurstanum. Nuntius autem horum et exsecutor fuit Sieffredus, cognomine Pelochinus, frater archiepiscopi, [Col. 0504A] habitu monachus, ingenio gnarus, prudentia providus regi ac papae familiaritatis nexu copulatus. Igitur inter alia quae huic rex papae dicenda indixit, praecipue jussit ei dici quatenus id observaret ut, nullius gratia rei interveniente, Thurstanum aut ipse sacraret, aut ab aliquo nisi a pontifice Cantuariorum, uti moris esse solet, sacrari juberet, aut permitteret, alioquin se illum in nullum suae dominationis locum amplius recepturum. Et si contra hanc sententiam ipse, quasi apostolatus sui auctoritate, forte niti vellet, certus existeret quod nec pro amissione coronae suae, utpote spatio septem annorum excommunicatus, propositum suum in hac causa permutaret. Respondit : Ne putet rex me de negotio de quo agit quavis ratione secus [Col. 0504B] acturum quam ipse velit. Nec enim me unquam ad hoc mea tulit voluntas ut Cantuariensis Ecclesiae dignitatem, cui tot praeclari Patres, ut pene toti mundo notissimum est, praesederunt, quoquo modo humiliem. His apostolici verbis regius nuntius credulus effectus, de suae legationis effectu securus factus est. Quapropter cum Remis venisset, et mane Dominici diei praecedentis diem praestituti concilii cum Cantuaritis suis sociis audiret apud Sanctum Remigium quosdam protestantes ei Thurstanum et suos alacres ad benedictionem pontificatus in sede episcopali praeparari, miratus est ultra modum, nec iis quae dicebantur aliquatenus poterat fidem praebere. Ac ubi rei veritas palam innotuit, Joannes archidiaconus Cantuariensis (quem negotii istius [Col. 0504C] tenor illuc adduxerat) papae astitit, et in praesentia plurimorum episcoporum necne aliarum excellentium personarum, ipsam benedictionem viva voce a pontifice Cantuariorum fieri debere calumniatus est; nec ipsum, licet officio papae fungeretur, jure posse Ecclesiae Cantuariensi jus suum praeripere, cum constaret eam nulli quod juste debebat eousque denegasse. Ad quae ille respondens : Nullam, inquit, injustitiam Ecclesiae Cantuariensi facere volumus, sed, salva justitia et dignitate illius, quod proposuimus exsequemur. Quod audientium quique mirum dictu judicaverunt, videntes eum adversa fronte, quae dicebat nimis injuste facto refellere. Consecratus namque in pontificatum Eboracensem [Col. 0504D] Thurstanus est, fide quam Domino suo sub Deo pollicitus fuerat, hoc modo fraudatus. Ex quo facto in admirationem concussa sunt corda multorum. Rati enim sunt tantam rem eum nullatenus praesumere potuisse, si regiam voluntatem sibi consentaneam in ea non advertisset. Huic consecrationi cum ad jussum papae plures e Gallia episcopi interessent, reverendae memoriae Hubaldus archiepiscopus Lugdunensis nullo pacto, nec ipso papa jubente, interesse voluit, perpendens non recto calle rem procedere, et horrens tantam injuriam Ecclesiae Cantuariensi, cui speciali amicitia et fraterna familiaritate jungebatur, contra aequum infligi. Episcopi vero regni Anglorum, quos ad concilium a rege Henrico directos diximus, nondum [Col. 0505A] illuc venerant, et ea re, illis absentibus, haec ita completa sunt. Quae ut regi certo innotuerunt, mandans modis omnibus Thurstano et suis interdixit redire in Northmanniam et Angliam, et in omnem locum dominationis suae. Ratum ex his quique audientium habuere praeter consensum regis quae fuerunt facta fuisse. Itaque post haec Calixtus Gisortium venit, et rex Henricus illic ei locuturus accessit. Acta igitur sunt multa inter eos, quorum gratia par erat tantas personas convenisse. Inter quae rex a papa impetravit ut omnes consuetudines quas Pater suus in Anglia habuerat, et in Northmannia, sibi concederet, et maxime ut neminem aliquando legati officio in Anglia fungi permitteret, si non ipse aliqua praecipua querela exigente, et quae ab archiepiscopo [Col. 0505B] Cantuariorum caeterisque episcopis regni terminari non posset, hoc fieri a papa postularet. Quibus omnibus pro statu temporis definitis papa rogat regem Thurstano amicum fieri, eumque pontificatui, ad quem ipsum sacraverat, pro amore suo restitui. At ille hoc se, dum viveret, non facturum sua fide spopondisse confessus est. Ait : Ego apostolicus sum, et, si feceris quod postulo, ab hac te fidei sponsione absolvam. Tractabo de his, ait, et quae consilii mei tenor invenerit, paternitati tuae notificabo. Hinc a papa recessit, et ei per internuntios suos de negotio ita respondit. Quod dicit se, quoniam apostolicus est, me a fide quam pollicitus sum absoluturum, si contra eamdem fidem Thurstanum Eboraci recepero, non videtur regiae [Col. 0505C] honestati convenire hujuscemodi absolutioni consentire. Quis enim fidem suam cuivis pollicenti amplius crederet, cum eam mei exemplo tam facile absolutione annihilari posse videret. Verumtamen quia Thurstanum in pontificatum tantopere petit admitti, quantum mea refert, ea conditione pro amore suo concedo ut ipse primo Cantuariam veniat, et debitam obedientiam ac subjectionem quam Thomas, Girardus et alter Thomas Ecclesiae Cantuariensi ejusque primati professi sunt, scripta ex more professione profiteatur. Quod si facere supersederit, sciat quod, nullo edicto compellente, me in Anglia regnante Eboraci Ecclesiae praesidebit. Hoc siquidem me servaturum promisi et fidem meam vadem posui, ne aliquando fiam transgressor hujus promissi. [Col. 0505D] His ita de legatione Angliae et pontifice Eboracensi determinatis, Pater Radulfus Angliam revertitur, et Dofris appulsus, cum summo honore et gaudio in sedem suam Cantuariae II Non. Januarii recipitur. Anselmus autem, qui legatione Angliae, ut descripsimus, gloriabatur, nec Angliam intrare, nec aliquo legati officio fungi dignus habitus est. Itaque omnis hujusce potestatis exsors effectus, a Northmannia est in sua regressus. Thurstanus vero papam secutus est, sed non diu ab eo, ne praesentia ejus gravaretur, detentus. Rex autem Henricus in sua sententia perstans, eum nec pontificatui Eboracensi, nec in suae potestatis aliquem locum admitti sinebat.
[Col. 0506A]

His diebus excitata est sollicitudo multorum ad investigandum auctoritates et antiqua privilegia primatus quem ecclesia Cantuariensis, quae est Dorobernensis, sibi vindicat super Ecclesiam Eboracensem. Quod ea re maxime contigit quia causa quae inter Radulfum pontificem Cantuariorum et Thurstanum Eboracensem eo usque, ut descripsimus, versabatur, in notitiam transmarinorum episcoporum delata fuerat, ipso Thurstano propugnationem eorum sibi contra Patrem Radulfum modis omnibus asciscente. Et illi quidem, utpote consuetudinum et privilegiorum Ecclesiae Christi Cantuariensis ignari, immoderatius Thurstano favebant, autumantes, ut ipse ferebat, Radulfum vi magis et divitiarum copiis prodeunte quam priscae auctoritatis, et [Col. 0506B] Romanorum pontificum privilegiis in suis assertionibus niti. Sed cum ad haec diceretur in vanum tale quid opinari, et satis sufficere, ad determinationem hujus discidii, quae a tempore regis Willhelmi, qui armis Angliam ceperat, de ipso negotio gesta sunt, praesertim cum a diebus regni ejus pene cuncta quae ab Anglis antiquitus quasi sacrosancta celebrabantur, nunc vix postremae auctoritatis quorumdam judicio habeantur. Non hinc, aiunt, ita est, imo nova quae istis temporibus inferuntur antiquorum scriptorum astipulationibus, ut rata sint, necesse est fulciantur. Ex his ergo, ad haec investiganda, multorum sollicitudo, ut diximus, evigilavit, et confisa Ecclesia Dei justitiae, antiquorum scriniorum abdita, sacrorum Evangeliorum volumina, soli [Col. 0506C] decori domus Domini eatenus inservientia diligentius perscrutata est. Ecce autem, ut voluntas justi amans optato effectu non privaretur quae subscribimus, revelante Deo, privilegia quaedam reperta sunt, firma undique et apostolica auctoritate subnixa. Sunt autem haec:

Bonefacius papa Aethelberto regi Anglorum.

Dum Christianitatis vestrae integritas ita circa Conditoris sui cultum excreverit ut longe lateque resplendeat, et in omni mundo annuntiata, vestra Deo dignae operationis augmenta referat, enormes largitori omnium bonorum Deo grates exsolvimus, etc.

Bonefacius papa Justo archiepiscopo Dorobernensi.
[Col. 0506D]

Susceptis vestrae dilectionis apicibus, in quibus reperimus inter alia, plurimos ex gentilitate ibidem degentium, Deo omnipotenti et Domino nostro Jesu Christo auxiliante, conversos, maxime autem in partibus Cantiae ad veri Dei nostri fidem vestris laboribus perductos, valde gratulati sumus.

Honorius papa Honorio archiepiscopo Doroberniae.

Susceptis vestrae dilectionis litteris, in eis reperimus vestri laboris sollicitudinem circa vobis commissum gregem, multa fatigatione occupatam, etc.

Vitalianus papa Theodoro archiepiscopo Cant.

Inter plurima, quae nobis per vestras syllabas intimare jussisti, cognovimus etiam desiderium vestrum [Col. 0507A] pro confirmatione dioecesis vestrae, quae tuae subjacet ditioni, quae in omnibus ex nostro apostolicae auctoritatis privilegio splendescere desideras etc.

Sergius papa regibus Anglorum.

Donum gratiae spiritualis, quod sancti Spiritus illustratione fidelium corda succendit, ac reparando reficit et virtutis mirificae constantia roborat, et coelestium beneficiorum instituit perenniter promereri suffragia, et labentium rerum exitia nihilominus praecavere, etc.

Idem papa episcopis Angliae.

Sicut nobis, fratris incogniti, quibus curam officii pastoralis beati apostolorum principis Petri supernae dignatio miserationis regimenque concessit, [Col. 0507B] reverendam advexit praesentiam, ita quoque vestri religiosissimi praesulatus collegii agnita salus geminum attulit munus tripudii. Nam omnium auctori bonorum Domino Deo nostro immensas peragimus gratias, reperta fratrum fidelium in sinu sanctae matris Ecclesiae unanimitatis devota constantia, et amoris fervente inter se dilectionisque consortio. Sic enim sagaci solertia Deum complacare noscuntur, afferentes ei pura libamina, cum in ara pectoris splendore veri luminis refoventes, nullis illecebris mentem illudant, nullis fratrum stimulis corda praecellant, nullis nocentibus proximos mentibus annuant, sed, ut Dei ministri, speculum se subjectis vitae morumque probitate exhibeant. Hinc sibi Deum prosperantem invenient in adversis, nec quidquam [Col. 0507C] poterit hostis insidias eis nocendi subripere. Etenim uti est praesto Domini adjutorium, cuncta fugatur spirituum malignorum adversitas. Cumque ita sit, etc.

Gregorius papa episcopis Angliae.

Dei omnipotentis immensae pietatis magnitudinem collaudamus, qui suae majestatis gloriam sic dilatare dignatus est ut in omnem terram exierit jam sonus praedicatorum suorum, et in fines orbis terrae verba eorum, etc.

Leo papa Athelardo archiepiscopo.

Pontificali discretioni praecipue convenit praesulibus Ecclesiarum secundum eorum irreprehensibilem fidem audientiam praebere et eorum, quae per beatum Petrum principem apostolorum et nos [Col. 0507D] gerere desideraverint, quae canonicis non refragantur sanctionibus affectum concedere.

Formosus episcopus Angliae.

Auditus, nefandorum ritus paganorum in vestris partibus repulullasse, et vos tenuisse silentium ut canes non valentes latrare, gladio separationis a corpore Dei Ecclesiae vos ferire deliberavimus, etc.

Joannes papa Dunstano archiepiscopo.

Joannes episcopus, servus servorum Dei, confratri Dunstano, Dorobernensi episcopo, vitae perpetuae permanendam in Christo salutem.

Si pastores ovium solem geluque pro gregis sui custodia die ac nocte ferre contenti sunt, et oculis conspectant vigilantibus, ne aliqua quidem ex ovibus [Col. 0508A] aut errando pereat, aut ferinis laniata morsibus rapiatur, quanto sudore quantaque cura debemus esse pervigiles ob salutem animarum, qui pastores dicimur earum? Attendamus igitur nos officium exhibere erga custodiam Dominicarum ovium, et, ne quasi lupo veniente territi fugiamus, ne in die divini examinis pro desidia nostra ante summum Pastorem et negligentia nostra excruciemur, unde modo honoris reverentia in sublimiore arce caeteris dijudicamur. Primatum itaque tuum, in quo tibi ex more antecessorum tuorum, vices apostolicae sedis exercere convenit, ita tibi ad plenum confirmamus, sicut beatum Augustinum, ejusque successores, praefatae Ecclesiae pontifices, plenius habuisse dignoscitur. Pallium vero fraternitati tuae, ex more, ad missarum solemnia [Col. 0508B] celebranda commendamus, quo tibi non aliter Ecclesiae tuae privilegiis in suo statu manentibus uti consedimus, quam usum antecessores nostri prodiderunt. Neque tua prudentia hoc incognitum habet vel cujusquam, quoniam indumenti honor moderatione actuum tremendus erit. Honestati morum tuorum haec ornamenta conveniunt, quatenus auctore Deo, possis esse conspicuus, ita ut vita tua filiis tuis sit regula, et in ipsa, si qua tortitudo illis inest, dirigatur, dum in ea quod imitentur aspiciant, in ipsa semper considerando proficiant, ut tecum Deum per hoc, quod bene vixerint, videre mereantur. Cor ergo tuum neque prosperis qua temporaliter blandiuntur extollatur, neque adversis dejiciatur. Quidquid illud fuerit adversi, virtute in Christo patientiae a te devincatur. [Col. 0508C] Nullum apud te locum favor indiscretus inveniat : in omnibus discretionem alii in te cognoscant. Insontem apud te culpabilem suggestio mala non faciat, nocentem gratia non excuset. Remissum te delinquentibus non ostendas; nec quod illis non profuerit, hos perpetrare permittas. Sic in te et boni Pastoris dulcedo sit, et judicis severa districtio : unum scilicet quod innocentes foveas, aliud quod inquietos feriendo a pravitate compescas. Sed quoniam nonnunquam praepositorum zelus, dum districtius malorum vindex est, transit in crudelitatem, correptionem in judicio refrena, et censuram disciplinae discute, ut et culpas ferias, et a dilectione perversorum quos corripis, non recedas. Misericordiam [Col. 0508D] prout virtus patitur, pauperibus exhibe. Oppressis defensio tua subveniat. Opprimentibus modesta ratione contradicas. Nullius faciem contra justitiam accipias. Nullum quaerentem justa despicias. In custodia aequitatis excellas, ut nec divitem potentia sua apud vos aliquid extra viam suam de accusatione audias, nec pauperem faciat humilitas sua desperare, quatenus, Deo miserante, talis possis existere qualem sacra lectio praecipit, dicens : Oportet episcopum irreprehensibilem esse (I Tim. III, 2). Sed his omnibus uti salutariter poteris, si magistram charitatem habueris; quam qui secutus fuerit, a recto tramite non recedit. Ecce, frater charissime, inter multa alia, ista sunt sacerdotum, ista sunt pallii jura, quae si studiose servaveris, quod foris [Col. 0509A] accepisse ostenderis intus habes. Sancta Trinitas fraternitatem vestram gratiae suae protectione circumdet, atque ita in timoris sui viam te dirigat ut, post vitae hujus amaritudinem, ad aeternam simul dulcedinem pervenire mereamur. Et hoc scriptum est per manum Leonis scrinialis sedis apostolicae in mense Octobris, indictione III Datarum, die I Kal. Octobris, anno XII summi pontificis Joannis.

Haec, ut praelibavimus, in archivis ecclesiae Domini Salvatoris reperta, futurum memoriae non absurdum aestimavimus commendare. Et quidem his plura inventa sunt, sed aliquibus eorum nimia vetustate obliteratis, aliquibus in chartis ex Biblo compositis, et peregrinis characteribus inscriptis, et ipsis quoque ex majori parte detritis, notitiae nostrae usquequaque [Col. 0509B] non patuerunt. Ac nos ignota pro notis scribere horrori habentes, necessario ea huic operi alienavimus. Sane quod quosdam non pudet astruere, soli scilicet personae beati Augustini primi pontificis Cantuariorum beatum Gregorium concessisse non solum episcopos quos ordinaret, neque hos tantummodo qui per Eboracae episcopum essent ordinati, sed etiam omnes Britanniae sacerdotes habere, Domino Deo nostro Jesu Christo auctore, subjectos; quale sit, sacra successorum ejus decreta, successoribus ipsius Augustini directa, quae paucis praenotavimus, satis ostendunt. In his quippe videre planum est eos intellexisse non magni muneris esse, si eis solummodo illa dixisset, cum, ut alia taceam, suis diebus Eboracensis provincia nec fidem Christi [Col. 0509C] susceperit, nec qui eam praedicaret eo directus sit. Tanta enim in Cantia et vicinioribus regionibus, in praedicatione nominis Christi, et ipse et socii ejus habuerunt ad faciendum ut a tam longinquis partibus eis fuerit abstinendum. Beatus siquidem Paulinus, qui primus Northumbriensibus Evangelium praedicavit, et Eboraci primus cathedram pontificalem sortitus est, non a beato Augustino, sed a Justo, qui quartus ab ipso Augustino Cantuariorum pontifex exstitit, episcopus electus, ordinatus, et illuc destinatus fuit, quemadmodum venerabilis Beda in Historia gentis Anglorum veraci stilo digessit, et omnibus notissimum est. Quae igitur beatus Gregorius Augustino dixit, in Augustino suis successoribus dixit, per quos Deo implere placuit [Col. 0509D] quae per ipsum Augustinum sua dispositione implere voluit. Non jure itaque privilegio Augustino collato privandi sunt qui, sedis ejus praesidentes, vices ipsius exsequendi officio functi sunt. Quod vero dicunt beatum Gregorium satis dicere posse et nosse, si voluisset, tua fraternitas, et successores sui, verum omnimodis esse fatemur. Et similiter non dubitamus Dominum Christum, dicentem beato Petro : Quodcunque ligaveris super terram erit ligatum et in coelis, et quodcunque solveris super terram erit solutum et in coelis (Matth. XVI, 19), scisse dicere, si voluisset successores tui. Qui ergo privare nituntur successores sancti Augustini potestate et dignitate, quam ipsi Augustino concessit beatus Gregorius, [Col. 0510A] privent, si audent, successores beati Petri potestate et dignitate, quam ipsi Petro concessit sanctus et justus Dominus. Eodem enim modo, quo Dominus locutus aliis, in apostolo suo Petro, locutus est Gregorius successoribus ejus in discipulo suo Augustino : Juste judicate, filii hominum, et perpendite de similibus idem esse judicium. Illud etiam istis annectendum putavi quod praefatus Beda refert Theodorum, qui septimus a beato Augustino in cathedram ejus successit, primum esse in archiepiscopis, cui omnis Anglorum Ecclesia manus dare consentiret. Et hic utique cum primo functus pontificatu Britanniam venisset, Ceaddam Eboracensem praelatum a pontificatu submovit, eo quod non jure sacratus, injuria fuerit eidem Ecclesiae, per officium [Col. 0510B] sacerdotale praepositus. Moxque Wilfridum substinuit, et ei integerrime pontificatum Eboracae, fretus auctoritate Romanae sedis, delegavit. Quem deinceps ad concilia sua venire faciebat, et ejus obedientia ac subjectione pro temporum qualitate per omnia utebatur. Hunc etiam postmodum, emergentibus querelis, quas commemorare longissimum est, in sua Ecclesia Eboraci, non solum episcopatu privavit, sed et parochiam ejus in tres episcopos, libera utens potestate, distribuit. Deinde, soluto ipsius discidii nodo, juxta placitum voluntatis suae, remotis ipsis episcopis, eumdem Wilfridum pristinae dignitati restituit. Nihil novi dicitur; vetera sunt haec, et antiquorum gesta scientibus evidentissima. Illud quoque non minoris evidentiae luce patescit, Brithwaldum [Col. 0510C] successorem ipsius Theodori, illum ipsum Wilfridum, cujusdam inobedientiae culpa accusatum, secundo ab episcopatu deposuisse, ac postea senectuti ejus et religioni compassum, sui pontificatus gradui restituisse ab apostolica sede interpellatus. Sed quid juvat infinita contexere? Itaque de his ita, ut qui Ecclesiae Christi Cantuariensis auctoritati derogare non metuunt, saltem se in lumine positos non posse videre erubescant, et vel amodo ora claudant ne prava loquentes, recta amantibus opprobrio fiant. Ipso anno quo Radulfus archiepiscopus Cantuariorum de transmarinis partibus in Angliam reversus est, qui fuit annus ab Incarnatione Verbi Dei millesimus centesimus vicesimus, venerunt ad eum missi ab Alexandro rege Scotorum quidam honorati et [Col. 0510D] strenui viri. Horum unus quidem monachus, et prior Ecclesiae Dunifermelinae, Petrus nomine, clerici duo, unus exstitit miles. Negotium autem legationis eorum qui nosse curat, quam detulerunt epistolam subscriptam, legendo vel audiendo percurrat.

Alexander, Dei gratia, rex Scotorum, Radulfo reverendo Cantuariensi archiepiscopo, et cum reverentia diligendo, salutem.

Audita prosperi adventus vestri in Angliam jamdiu a me desiderati manifesta relatione, de incolumitate ac prosperitate vestra congaudens summoque protectori gratias inde referens, cum temporalium undique occupatio curarum iter meum, ut vestra ad praesens valeam frui praesentia, impediat, [Col. 0511A] tam litterarum designatione quam legatorum relatione animi mei affectum vestrae bonitati cupio manifestare. Tantae etenim discretionis personae fretus consilio, bonum propositum peroptime ad boni operis effectum, Deo annuente, non dubito me posse perducere. Vestram igitur latere nolo excellentiam, Ecclesiam Sancti Andreae in regno meo existentem jamdiu pastorali cura destitutam, Dei et vestrae benignitatis providentia pastore idoneo desiderantem me velle consolari. Quocirca vestrae pietatis deposco clementiam, ut quamdam personam a plerisque mihi laudatam, Eadmerum scilicet monachum, si vobis idonea visa fuerit, ut pontificali inthronizetur dignitate mihi liberam concedatis. Verens enim summum Pastorem me graviter offendisse, [Col. 0511B] cum gregem suum negligentia mea aliisque forsan criminibus impedientibus pastoris penuria desolatum, et a tramite veritatis in pluribus exorbitatum diu permiserim, filiali etiam timore timens in hac re eum amodo offendere, ad vestrae fontem discretionis recurro, ut pristinae memor existens dilectionis inter nos habitae, me filium vestrum paterno affectu spiritualiter jamdiu a vobis adoptatum, vestri munimine consilii in hac re tueamini. Vale.

Miratus ex his Pater Radulfus, et ratus hoc verbum a Deo egressum (maxime, quia omnino constabat eumdem fratrem, nec per se nec per quemlibet hominem, unquam de ipso negotio aliquo modo apud quemquam egisse, licet ejus absentiam moleste ferret; nam sicut in servitio beati praedecessoris [Col. 0511C] sui Anselmi, sic et in suo assiduus esse solebat), noluit tamen regiae petitioni assensum non praebere, ne videretur Dei ordinationi resistere. Quoniam igitur acceperat ipsos legatos pro eadem re, et pro aliis regem Anglorum ex parte domini sui adituros, ipse et conventus fratrum Cantuariensium miserunt per manus illorum ipsi regi epistolam hanc :

Henrico regi Anglorum, charo domino suo ac summo honore venerando, frater Radulfus, sanctae Cantuariensis Ecclesiae indignus sacerdos, et totus conventus ejusdem Ecclesiae, salutem, et orationes et fidelia obsequia.

Notum facimus sublimitati vestrae Alexandrum, regem Scotorum, cum consensu cleri et populi regni [Col. 0511D] sui, legatos suos ad nos misisse, et consilium curae pastoralis ad opus Ecclesiae Sancti Andreae a nostra Ecclesia expetiisse. Considerantes ergo eorum justam petitionem, et, tam divini amoris reverentiam quam sanctae matris Ecclesiae utilitatem attendentes, laudandis desideriis pium praebuimus assensum. Concessimus ergo, juxta petitionem eorum, personam Ecclesiae nostrae ab eis denominatam, domnum Eadmerum, quem a pueritia disciplinis ecclesiasticis sublimiter institutum et sanctis moribus decenter ornatum ad officium sacerdotale omnino scimus idoneum. Vestram igitur venerabilem sublimitatem submisso corde deposcimus, ut vestrae celsitudinis pia voluntate atque auctoritate, et illorum Deo digna petitio et super tam necessario Ecclesiae Dei negotio [Col. 0512A] nostrae humilitatis concessio roboretur. Omnipotens Deus sublimitatem vestram ad honorem suum et munimen Ecclesiae suae per longa tempora incolumem custodire, et post temporale regnum dignitate perennis regni sublimare dignetur.

Rescriptum regis ad haec :

Henricus, rex Anglorum, Radulfo archiepiscopo Cantuariae, salutem.

Volo et concedo ut monachum illum, unde rex Scotiae te requisivit, liberum ei concedas ad consuetudinem terrae suae in episcopatu Sancti Andreae. Teste Everardo de Calna apud Rothomagum.

Post haec misit eumdem fratrem, prout oportere putabat, ad regem Scotiae, scribens ipsi regi sic :

Charo domino et amico Alexandro, Dei gratia, [Col. 0512B] regi Scotorum, Radulfus archiepiscopus, salutem et orationes.

Gratias Deo innumerabiles referimus, qui ad cognoscendum atque petendum quae debebatis, remotis nebulis, mentis vestrae oculos aperuit. Gratias nihilominus generalitati vestrae, qui petitionibus vestris legitimis nos vobis ex amicis amicissimos, ex familiaribus familiarissimos et junctissimos reddidistis. Licet enim ipsis petitionibus quasi oculum aut dexteram a corpore nostro avellere quaeratis, laudare tamen habeo justum desiderium vestrum, et, in quantum potero, secundum Deum illi obtemperare. Volens quidem, et si pace Dei et vestra potest dici, invitus assentior bonae vestrae voluntati, volens vero, quia Dei voluntati, quem in hoc facto [Col. 0512C] praesentem atque propitium conspicio, resistere non audeo, nec cor vestrum in nos amaricare. Invitus autem, quod (quasi solus) et patris consolatione, ac relevatione assidua, et filii sapientis consilio et auxilio in infirmitate nostra ac aetate destituor. O sapientis viri consilium (si nos eo non spoliaretis, et cum spolietis) qui tantum virum, tam famosum, tam Ecclesiae Dei utilem, vita, et moribus, et litteris divinis, et, si opus fuerit, saecularibus a pueritia instructum, terrae vestrae consilio praeesse, in his quae ad Deum pertinent, satagatis. Si alius ex partibus longinquis quod petitis peteret, pro certo sciatis non paterer elongari a nobis cordis nostri arcanum, sed vobis nihil est secundum Deum, quod [Col. 0512D] abnuere velimus. Mittimus ergo ad vos personam quam petitis, et omnino liberam, ut a vobis certius discat si ad honorem Dei et sanctae matris Cantuariensis videlicet Ecclesiae spectet petitio vestra. Caute igitur et cum consilio tractate quod agitis, quia sunt multi qui libenter sacrationem istius disturbarent, et si valerent, disturbando cassarent. Proinde nostrum esset consilium ut quam citius ad nos remitteretur sacrandus, ne dilatione quod timemus interveniat, vel quod nollemus. Salutat vos conventus fratrum Ecclesiae nostrae vere fideles vestri, et omnino ad servitium vestrum parati. In commune autem rogamus ut ita vos habeatis erga fratres nostros, qui in regno vestro sunt, ut Deus vobis inde gratias habeat et nos. Valete.
[Col. 0513A]

Veniens itaque frater ipse in Scotiam, mox tertio die adventus sui illo, qui fuit dies festivitatis gloriosissimorum apostolorum Petri et Pauli, suscepit, eligente eum clero et populo terrae, et concedente rege, pontificatum sancti Andreae apostoli Chenrimuntensis. Quae res ita disponente Deo acta est ut nec virga pastorali, vel annulo a rege investitus fuerit, nec hominium ei fecerit. Laetus itaque dies habitus est, atque in laudem Dei alacriter expensus. In crastino autem rex, cum electo de consecratione illius secretius agens, et modis omnibus eum a pontifice Eboracensi consecrari exhorrens, ubi, eo docente, accepit auctoritatem Ecclesiae Cantuariensis, ex antiquo toti Britanniae praeeminere, et idcirco, ipso disponente, se Cantuariae episcopatem [Col. 0513B] benedictionem velle requirere, conturbatus animo surgens discessit ab eo. Nolebat enim Ecclesiam Cantuariensem anteferri Ecclesiae Sancti Andreae de Scotia. Vocans itaque Willhelmum monachum Sancti Edmundi qui, post Thurgodum eidem episcopatui praepositus, pene illum evacuaverat, praecepit ut more solito in episcopatu se haberet, exspoliato noviter investito. Expleto autem post haec mense integro, et his quae supererant jam terris episcopatus funditus evacuatis, pro voto principum regni rex Alexander ipsum electum convenit, vixque ab eo obtinuit ut quod super inimicos suos exercitum ducere disponebat, virgam pastoralem desuper altare, quasi de manu Domini susciperet, et ita in [Col. 0513C] toto regno curae animarum omnium, pro posse, deinceps intenderet. Post haec ad ecclesiam Sancti Andreae venit, et occurrente ei regina, susceptus a scholasticis et plebe, pontificis loco successit.

Inter haec, eousque Thurstanus Eboracensis in transmarinis partibus morabatur, et supra memorato negotio suo viriliter insudans, ad hoc etiam regem Anglorum provocavit, quatenus et pontifici Cantuariorum semel et regi Scotorum ter scriptis mandaret, ne aut ille electum Sancti Andreae consecraret, aut iste ulla ratione sacrari permitteret. Quae res multorum animos vulneravit et in diversa distraxit, et electum, ne Christianitati corrigendae jure pontificali intenderet, non parum debilitavit. Unde hi quibus cordi erat suis voluptatibus [Col. 0513D] magis quam Dei jussionibus obtemperare roborati sunt, et quoniam suorum morum correctionem formidabant, jam securi irridebant. Quid plura? Rex ipse ad regis Anglorum jussa pavescens, ex hoc hominem minoris apud se honoris habere et sensim sua coepit imminuere. Quod ipse advertens, seque modicum, eo sibi adverso, secundum Deum in regno illius proficere certissime sciens, proposuit Cantuariam ire, et inde quid sibi potissimum in tali causa foret agendum consilium quaerere. Quod uti regi innotuit, dixit eum ab Ecclesia Cantuariensi penitus absolutum, nec omnino aliquid in ea participium habere, seque in vita sua consensum non praebiturum, ut episcopus Scotiae subderetur pontifici Cantuariorum. Quibus cum ipse referret, quod [Col. 0514A] nec pro tota Scotia abnegaret se esse monachum Cantuariensem, turbato spiritu : Nihil, inquit, fecimus a Cantuaria petentes nobis episcopum. Ex hoc igitur, cordis sui rancore devinctus, eumdem virum in multis coepit fatigare, multis injuriis clam et palam exagitare, eum dignitate ac rerum episcopalium proventu despoliare. Non igitur eum recto oculo aspicere, non verba ejus vel etiam de Deo prolata, poterat patienter audire; quae res vulgus latere non potuit. Rumores itaque multi exorti sunt, partes diversas in diversa trahentes. Quod electus advertens, et suum esse in talibus (ut praelibavimus) non utile esse perpendens, per internuntios mandavit ei haec : Quia video te non esse, ut mihi expediret, [Col. 0514B] serenum erga me, nec scio quare hoc sic me promeruisse, cum certum habeatur me non multum, te offenso, in Christianitatis correctione in regno tuo profuturum, rogo ut tuo favore prosecutus, Cantuariam ire me sinas, quatenus consilium, quod mihi sit agendum, inde requiram, et benedictionem pontificalem ad honorem Dei et exaltationem regni Scotorum inde suscipiam. Non sederunt haec animo ejus, et petitioni illius se nequaquam assensum praebiturum asseveravit, contestans regnum Scotiae Cantuariensi Ecclesiae nihil subjectionis debere, et ipsum ab ea penitus immunem factum sibi datum esse. Cui cum ille hoc se eatenus nescisse responderet, praesertim cum epistola pro se ab archiepiscopo illi directa inter alia contineret eum [Col. 0514C] ad hoc Scotiam destinasse ut disceret utrum petitio quam in eligendo eum suggessit, ad honorem Dei et sanctae matris, Cantuariensis videlicet Ecclesiae, spectaret, non ut dignitate jam quingentis annis ab ea inconcusse possessa, ipse per se in nutritum filium evacuaret, indignatus nimium quotidie nova placita in isto negotio inire nescire juravit. Ad haec ille, vocato in consilium suum Joanne episcopo Glaschonensi, et duobus monachis Cantuariensibus quos tunc temporis secum habebat, sciscitatus est quid in tali suo negotio sibi melius decernerent fore agendum. Tunc illi regem adeuntes, et statum animi ejus super viro plenius ediscentes, quasi non ab eo, sed simpliciter a se consilii summa prodiret, intulerunt homini haec : Si ut filius pacis in pace vivere [Col. 0514D] cupis, alias eam require. Hic, dum iste regnaverit, nulla tibi et paci communio erit. Novimus hominem. Ipse in regno suo vult esse omnia solus, nec sustinebit ut quaevis potestas sine ejus dispositione quidquam in aliquo negotio possit. Jam exacerbatus est contra te, et nescit quare, nunquam tibi plene reconciliatur, etiamsi viderit quare. Quamobrem aut linquere te cuncta noveris oportere, aut perpetuo inter Scotos, eorum usus sequendo, contra animae tuae salutem in opprobrio vitam ducere. Quod si discedere mavis, et annulum quem a manu illius suscepisti, et baculum quem desuper altare tulisti, illi cogeris restituere. Alioquin terram suam, nisi eam transvolare potueris non egredieris. Ad haec quanta dicta, quanta objecta sint, hinc et inde ad [Col. 0515A] alia tendentem scribere piget; post quae omnia electus ipse, considerato ordine quo quae penes se acta fuerunt, videlicet qualiter annulum de manu regis, acceperit qualiter episcopatu investitus fuerit, qualiter baculum desuper altare tulerit, ita brevi respondit : Annulum quidem, quem de manu illius suscepi, libens reddam, ea re quod nihil potestatis, quae eo significatur, in illo accepi, laico scilicet dante, cui tale quid nihil attinet. Baculum autem, quem super altare, praesentibus duobus episcopis, sumpsi, ponam ubi assumpsi, et eum dispositioni Jesu Christi commendabo. Relinquere autem totum episcopatum, ea conditione, quia vis mihi infertur, acquiesco, ut eum tempore Alexandri regis non reclamem, nisi pontifex, et conventus Cantuariorum [Col. 0515B] et rex Anglorum aliud mihi super his consilium dederint. In his, in pace divisi sunt, et Eadmerus, Cantuariam veniens, ab episcopo et fratribus suis laete susceptus est. Diligebatur enim ab omnibus, et qui de absentia illius fuerant moestificati, in praesentia illius facti fuerunt vehementer exhilarati. Misit autem rex in accusationem ipsius, per nuntium suum archiepiscopo epistolam unam, continentem haec :

Alexander, Dei gratia, rex Scotorum, Radulfo, archiepiscopo Cantuariensi, in ipso qui vita est semper vivere.

Immensae bonitati vestrae petitioni meae condescendenti, personam in praesulatu Sancti Andreae [Col. 0515C] sublimandam mihi mittendo, animi mei affectus, benevolens, et ut justum est, obnoxius, innumerabiles gratias reddit. Sed persona in episcopatu posita, consuetudinibus terrae moribusque hominum, ut res et tempus exigebat, et ut justum et necessarium esset, condescendere noluit. Ipsa vero tandem persona, in praesentia quorumdam episcoporum et comitum, proborumque terrae meae virorum, me requisivit ut ei licentiam recedendi, et de fidelitate quam mihi fecerat, libertatem concederem, cum nullo modo remanere vellet, nisi eum in captione detinerem. Haec audiens, ei his verbis respondi quod, si aliquas dictis vel factis injurias, ei a me illatas, et quod in aliquibus quae ei facere debuissem me defecisse demonstraret, pro Dei amore et meo honore [Col. 0515D] libentissime praesto essem emendare. Ad haec, in praesentia omnium astantium, dixit quod nullas dictis aut factis ei injurias injeceram, nec unquam in aliqua re quam ei facere debuissem defeceram. Praeterea egomet, et episcopi et consules, aliique terrae meae probi homines, ibi astantes, reverentiae obedientiam in quibuscunque justum esset, magna animi benignitate obtulimus, et pro penuria honestae exhibitionis reverentiae non esse necesse ei praesulatum relinquere, cum magna admonitione retulimus, ut etiam remaneret, donec regi Angliae et vobis nuntiassem, ut amborum consilio frui possem, obnixe rogavimus. His auditis, mihi respondit quod nullo modo remaneret, nisi eum in captione detinerem; se enim nec utilem, nec idoneum in praesulatus [Col. 0516A] regimine sciebat, et, si remaneret, detrimentum animae suae et aliorum imminere videbat. Communi tandem consilio nolui eum vi retinere, petitioni suae, quamvis invitus, acquievi, et episcopatum reddidit, et foedus amicitiae inter me et ipsum osculo confirmavit. Et haec est rei veritas quam litteris vobis declarare volui, ne si aliud ad aures vestras perveniret crederetis. Sciat denique bonitas vestra quod vobis penitus, ut amicus fidelis, obnoxius esse cupio, et consilio vestro, vestrae etiam dilecti ni subdi desidero. Ut domino Eadmero honorem exhibeas, obnixe postulo. Vale.

Utrum autem in istis tanto Patri rex ipse vera, sophistica falsave mandaverit, non effugiet notitiam ejus qui consilia, commenta et deceptiones singulorum [Col. 0516B] suo tempore denudabit, redditus cuique prout gesserit. Scripsit tamen ad haec Pater Radulfus epistolam hanc :

Alexandro illustri regi Scotorum, frater Radulfus, Cantuariensis Ecclesiae minister, sic regnare in regno terreno ut cum Christo regnare possit in coelo.

Gratias, quas possumus, venerabilis domine, sublimitati vestrae referimus, pro dilectionis et honoris munere, quod erga parvitatem nostram, nuntiis et litteris referentibus, vos habere dignoscimus. In quo nos procul dubio nos pro posse semper devotos habebitis, et si quid in vita nostra, Domino largiente, fructuosum inveniatur, vestrum esse secure [Col. 0516C] sciatis. Gratias etiam, ex bona voluntate vobis persolvimus pro susceptione charissimi filii nostri, Eadmeri videlicet electi episcopi vestri, quem secundum petitionem vestram vobis transmissum honorifice tractastis. Quem nos etiam ad partes nostras redeuntem, prout decuit tantam personam, officiose suscipientes, in adventu ipsius non mediocriter laetati sumus. Cumque secretius postea inter nos sermo versarctur, audivimus eum aliqua, a sensu litterarum vestrarum, quas prius audieramus, diversa sentire, nec omnibus autea auditis, ex toto assensum praebere. Nunc itaque quoniam in scriptis vestris aliud legimus, et aliud ab ipso fratre percepimus, consilio nobis est ut eumdem filium nostrum apud nos retineamus, quousque, Domino [Col. 0516D] ducente, in Angliam veniatis, nisi forte aliquid aliud quod nobis faciendum sit antea mandaveritis. Cum autem, Deo donante, vobis praesentialiter loqui et rerum causas hinc inde audire poterimus, si vita et doctrina hujus amici nostri vobis et patriae vestrae utilis esse videtur, injuncta sibi obedientia ad electionis suae locum, si eum suscipere vultis, redire poterit. Si vero in conspectu vestro aliud placitum fuerit, nos eum, ut virum in lege Domini multipliciter instructum et omni bono operi aptum, cum magno gaudio retinebimus, et sic spem bonam in misericordia Dei habentes, ejus reditum fructuosum habebimus. Vale.

Itaque de his ita.

Sed dum talia circa monachum Cantuariensem [Col. 0517A] geruntur in Scotia, quiddam nostris saeculis inauditum contingit in Anglia. Willhelmus enim filius regis Henrici, cujus in superioribus hujus operis nonnullis meminimus, Patrem suum a Northmannia in Angliam regressum sequi gestiens, navem ingreditur, copiosa nobilium, militum, puerorum ac feminarum multitudine comitatus. Qui mox portum maris evecti miraque aeris serenitate freti, freto elapsi, in modico navis qua vehebantur, rupem incurrens, eversa est, et omnes qui in ea residebant, excepto rustico uno, et ipso, ut ferebatur, nec nomine digno, qui mira Dei gratia vivus evasit, marinis fluctibus sunt absorpti. Quae res [Col. 0518A] multorum mentes exterruit, atque turbavit, et de occultis justi Dei judiciis in admirationem concussit. Eo tamen citius sedata est in plurimorum animis hujus turbationis immanitas, quia animam regis, quem maxime haec infortunium respiciebat, videbant virili animo se agentem, et aequitati judiciorum Dei, cui nemo resistere potest, haec submisso gestu et voce attribuentem. In his namque se consolans. humili spiritu et ore dixit quod omnibus Christianis in cunctis eventibus suis dicendum fore intellexit, videlicet, Sit nomen Domini benedictum in saecula. Amen (Job I, 21).


[Col. 0517A]
LIBER SEXTUS.

[Col. 0517B] Qua jocunditate et exsultatione regnum Angliae in reditu regis exhilaratum fuerit, qui temporis illius recordatur, et, me tacente, advertere poterit. Spes etenim magna magni boni multorum mentibus est inde profecta, quae sibi promitteret levamen et auxilium a magnis malis, quorum taedio nimium antehac videbantur infecta. Verum dum fama intonuit Willhelmum, jam olim regni haeredem designatum, de medio esse sublatum, non parva bonae spei portio periit, consideratis injustitiis, quae in omni genere hominum illis diebus emergebant. Attamen rex legalis conjugi nexu olim solutus, ne quid ulterius inhonestum committeret, consilio Radulfi Cantuariorum pontificis et principum regni, quos omnes in Epiphania Domini sub uno Lundoniae congregavit, [Col. 0517C] decrevit sibi in uxorem Atheleidem filiam Godfredi ducis Lotharingiae, puellam virginem, bonis moribus et decore modesti vultus decenter insignitam. Ad hujus igitur copulae perfectionem directi nuntii sunt, qui cum his quos dux memoratus Angliam pro hoc ipso destinaverat, festinantius irent, et futuram regni dominam, ut decebat, summo cum honore adducerent. Venienti ergo illi occursus episcoporum et procerum regni Dofris, ubi appulit, grandis factus est, et inde ad curiam regis usque perducta.

Cum haec ita administrantur conventu principum qui pro occursu reginae factus fuerat nondum soluto, magnus sermo habitus est de discidio quod eo usque versabatur inter Radulfum archiepiscopum Cantuariensem, [Col. 0517D] et Thurstanum Eboracensem. Siquidem ipse Thurstanus, prout supra descripsimus, a Calixto episcopus ordinatus, litteras ab ipso Calixto, more quo cuncta Romae impetrantur, adeptus fuerat; quibus jubebatur, ut ipse Thurstanus episcopatu suo potiretur, aut rex anathemate, et Radulfus suspensione pontificalis officii plecteretur. Ad quod recitatae sunt sententiae privilegiorum quae superiori libro indidimus, et quam digne Deo haec apostolica disponerentur, intellectum est ab omnibus. Tamen ne [Col. 0518B] praemissae intentio poenae regem vel pontificem aliquatenus conturbaret, ex communi consilio permissus est idem Thurstanus Angliam redire, et Eboracum regia via, venire. Quod et factum est ea dispositione ut nullatenus extra parochiam Eboracensem divinum officium celebraret, donec Ecclesiae Cantuariensi de injuria, quam ei intulerat, abjurata cordis sui obstinatione, satisfaceret.

Haec inter de reginae maritatione, necne in regnum promotione actum est inter regni sublimiores, et in Vindlesora ipsum negotium administrari dispositum est. Ubi cum episcopus Serberiensis, quia castrum ipsum in dioecesi sua consistit, officium ipsius copulae niteretur administrari, contradictum et comprobatum ab aliis est, magis ad archiepiscopum [Col. 0518C] Cantuariensem id pertinere, ea ratione quod rex et regina speciales ac domestici parochiani sunt ipsius, nec dioecesem cujusvis episcopi ei posse praeripere quod sui juris dignoscitur esse, cum tota terra, lege primatus, Cantuariae parochia sua sit, et omnes episcopi totius insulae parochias quas habent non nisi ab ipso et per ipsum habeant. Sedata igitur in his controversia est. Itaque quoniam Radulfus archiepiscopus, corporis debilitate gravatus, ministerium ipsum opportune exsequi nequibat, injunxit illud episcopo Wintoniensi ne, si episcopus Serberiensis illud administraret, insuper venturis temporibus aliquis tale quid ex suae Parochiae auctoritate quam ex Cantuariensis episcopi obedientia, sibi vindicaret. In crastino autem expletionis officii hujus, [Col. 0518D] dum in reginam ipsa puella benedici debuisset, et jam dicto introitu missae Pater Radulfus ipsum officium celebraturus sacris altaribus astitisset, advertit regem in solio suo sedere coronatum, et admiratus est sciens regni coronam se illi non imposuisse, nec illam ab alio positam, se praesente, jure ferre debuisse. Divertit igitur infulatus, et sui patriarchatus stola redimitus, ab altari, et ad regem accedens, eo sibi suppliciter assurgente, sciscitatus est quisnam capiti ejus coronam imposuisset; ad [Col. 0519A] quod ille demisso vultu, se non magnam curam inde accepisse, et idcirco memoriae id elapsum modesta voce respondit. Quicunque, ait, illam posuit, non id utique jure fecit, nec quandiu capiti tuo hoc modo insederit, propositi negotii exsecutor non existam. Cui rex : Si non jure, ut asseris, imposita est, fac quod juste faciendum fore cognoscis, me contradictorem in nullo habebis. Pontifex igitur, elevatis manibus, sustulit coronam de capite ejus, ipso dissolvente ansulam qua sub mento innodata erat, ne capite insidens vacillaret. Quod ii qui circumstabant intuentes, omnes elata voce pontificem parcere, et regio capiti coronam remittere petiverunt. Acquievit ille, et mox juxta regem coronatum stans, Gloria in excelsis Deo, ad incoeptae officium missae inchoavit, [Col. 0519B] choroque sequentia canente, altario repraesentatur. Regina itaque in regnum consecrata est, et dies festivus et hilaris omni populo qui confluxerat habitus est.

Post haec archiepiscopus cum rege Abendoniam veniens sacravit ibi Robertum, qui ipsi domino regi, in cura panum et potus strenue ministrare solebat, ad episcopatum Cestrensis seu Conventriensis Ecclesiae, accepta prius ab eo professione, qua se, ex antiquo more, devovit fore subjectum et obedientem sanctae matri Ecclesiae Cantuariensi, et pontificibus ejus. Sacratus est autem III Idus Martii, assistentibus et cooperantibus huic sacramento, Willhelmo Wentano episcopo, Willhelmo Exoniensi, Urbano et Bernardo episcopis Walensibus.
[Col. 0519C]

Dum haec isto ordine in Anglia disponuntur, famae certitudo illuc usque perlata est papam Calixtum, viribus undicunque collectis, supra memoratum Mauricium, cognomento Burdinum, quem vocatum Gregorium sede apostolica imperator cum suis fautoribus papam constituerat, cepisse, eumque suis omnibus spoliatum monasterio, ut monachus esset, contumeliose intrusisse. Quo facto ipse apostolici culminis securitate potitus, libera auctoritate, qua Romanum pontificem niti aequum esse probatur, quaquaversum per legatos suos utebatur. De quorum numero quidam, Petrus nomine, Romanus genere, monachus Cluniacensis professione, venit in Galliam, missus ab ipso pontifice functus, ut ferebatur, legatione Galliae ac totius Britanniae, Hiberniae [Col. 0519D] quoque, et Orcadarum insularum. Supercreverat autem fama istius famam omnium, ante eum in has partes a Romana sede destinatorum, et abbates, ac nonnulli alii viri videlicet honorati, ejus adventum Angliae praeconaturi, ab eo praemittebantur. Erat enim filius Petri praeclarissimi, ac potentissimi principis Romanorum, cujus fides et actio magni consilii et fortitudinis esse solebat iis qui in sede apostolica canonice constituti Patres orbis habebantur. Attonita igitur tota terra in exspectatione quasi tanti adventus, direxit rex Henricus Bernardum episcopum Sancti David de Walis, et Joannem filium patrui sui clericum trans mare, ubi eousque idem Petrus morabatur, regis Anglorum de introitu suo [Col. 0520A] in Angliam voluntatem jussumque opperiens, quatenus illum ad se perducerent. Quibus etiam ipse rex, prudenti usus consilio, injunxit quatenus iter ejus ita disponerent ut post ingressum Angliae nec ecclesias, nec monasteria quaelibet ad se tendens hospitandi gratia ingrederetur, nec aliunde quam de suis victus necessaria ei ministrarentur. Perductus igitur ad regem digne ab eo susceptus est. Et exposita sui adventus causa, rex, obtensa expeditione, in qua tunc erat (nam super Walenses ea tempestate exercitum duxerat), dixit se tanto negotio operam tunc quidem dare non posse, cum legatione illius stabilem auctoritatem non nisi per conniventiam episcoporum, abbatum, et procerum, ac totius regni conventum roborari posse constaret. Super [Col. 0520B] haec sibi patrias consuetudines ab apostolica sede concessas, nequaquam se aequanimiter amissurum fore testabatur (in quibus haec, et de maximis una erat, quae regnum Angliae liberum ab omni legati ditione constituerat) donec ipse vitae praesenti superesset. His horumque similibus regali facundia magnifice honoratus, omni modo al. nullo modo] se illi quidquam antiquae dignitatis derogaturum, imo ut dignitatis ipsius gloria undequaque augmentaretur, spopondit plena fide elaboraturum. Pax itaque firma inter eos firmata est, et qui legati officio fungi in tota Britannia venerat, immunis ab omni officio tali, cum ingenti pompa, via qua venerat extra Angliam a rege missus est. Dofris itaque transfretaturus, Cantuariae hortatu regis et archiepiscopi [Col. 0520C] magnifice a fratribus susceptus est, et inter eos triduo cum jucunditate conversatus. In quo temporis spatio querimonia apud eum deposita est pro gravi injuria qua papa Calixtus Ecclesiam Cantuariensem in causa Thurstani Eboracensis humiliare non veritus est, et suis litteris eamdem humiliationem omissa omnis justitiae consideratione, roborare. Quae ipse levi vultu ac miti mente suscipiens, privilegia ab antiquis Patribus olim a Romana sede possessa ostendi sibi postulavit, et si rata esse probarentur, quae noviter instituta erant, se promisit elaboraturum ut in nihilo redigerentur. Prudentum igitur ratione virorum probatum est bullatas antiquitus chartas incendio, quod totam ecclesiam necdum transitis quinquaginta annis omnino consumpsit [Col. 0520D] esse consumptas, paucis illarum in antiquis schedulis, seu veteribus libris quoquo modo raptim transcriptis a que retentis, quarum veritas, et Romani stilo eloquii et auctoritate, jam per quadringentos et eo amplius annos ab ipsa Ecclesia inconcusse possessa declaratur. Quibus ille perspectis atque perpensis testatus etiam ipse est Ecclesiam Cantuariensem grave nimis et immoderatum praejudicium esse perpessam, et quatenus hoc velocius corrigeretur se modis omnibus opem adhibiturum pollicitus est. Post haec Angliam egreditur, prospero cursu procellosum mare evectus.

His ita variantibus, supra designatus episcopus Scotiae, Cantuariae continue degebat, sicut olim [Col. 0521A] priusquam in pontificatus electus esset, facere solebat. Conventum monachorum non facile deserens, sed more aliorum sese in omnibus habens. Transiit in istis annus, integer et semis. Venientes interea Cantuariam diversi episcopi, abbates, et quique nobiles, qui hominem ex cohabitatione Patris Anselmi quondam notum habebant, de negotio illius percunctabantur. Et ordinem rei edocti, eum Ecclesiam quam canonice electus regendam susceperat, nulla ratione juxta scita canonum indemnatum dimittere posse concordi sententia asseruerunt, licet consecratus non fuerit, electionem videlicet quodammodo consecrationi praestare contestantes. Usus igitur illorum et quorumdam aliorum consilio, necne beati Patris sui Anselmi, cujus beata conversatio eum in [Col. 0521B] multis olim informaverat, exemplo provocatus, qui olim ab Anglia aeque, ut ipse a Scotia, pro simili causa pari ordine pulsus fuerat, sicut longe superius habita mentio est, regi Scotorum epistolam, quam ecce subscribimus, scriptam direxit :

Alexandro illustri regi Scotorum, Eadmerus, quondam electus episcopus Scotiae, salutem et servitium.

Pro benigna voluntate, quam se erga me vestra excellentia olim habuisse monstrare dignata est, gratias, quas possum, vobis exsolvo. Et quidem benignitatis vestrae non meritorum meorum fuisse non nescio, quod praetermissis innumeris, quos et vitae probitas, et sapientiae atque prudentiae illustrabat auctoritas, me in episcopatum elegistis, et regno [Col. 0521C] vestro, in iis quae Dei sunt, praeesse voluistis. Reddat vobis omnipotens Deus pro tam bona voluntate illud praemium quod bona voluntas meretur apud eum. Et hoc utique orat quotidie et desiderat anima mea. Quod autem res alium, quam propositi communis tenor exstiterit, eventum sortita est, Dei dispositioni, quam penetrare vel subterfugere nemo potest, ascribendum fore non dubito. Quid tamen ex discessu meo a pontificatu didicerim, si facultas mihi daretur secretius vobis loquendi, sanctae fidei vestrae notificarem. Licet enim corpore a vobis discesserim, noveritis tamen pro certo quod fidem, quam vobis debeo, Deo juvante, non violabo. Unde vestrum et regni honorem, in quibuscunque potero, si non spreveritis, fideliter quaeram, ipso teste, qui [Col. 0521D] conscientiae meae solus et verus inspector est. Nec haec dico quod multum desiderem in regno vestro episcopari, sed tamen mallem dignitatem terrae vestrae augeri quam minorari. Praeterea noverit beatitudo vestra quod omnes qui audiunt qualiter electus, susceptus, et pontificatu saisitus, et loco pontificis substitutus fui, una sententia asserunt, nec me juste potuisse episcopatum dimittere, nec alium me vivente juxta legem Domini substitui posse. Nec enim vir uxorem suam, aut uxor virum, ut alii nubat, dimittere regaliter potest. Sed fortasse dicitis : Tu dimisisti. Dimisi quidem, sed, quod cum pace vestra dicatur, illata vi, cui contraire nequivi. Cum enim perpes discordia, et interminabiles [Col. 0522A] inimicitiae mihi ex vestra parte per eos quos vobis familiares esse sciebam, intenderentur, nisi episcopatui funditus cederem, et his vester habitus circa me, et dissaisitio, qua me bis rebus ad pontificatum pertinentibus, sine lege et judicio spoliasti, attestarentur, necessario dimisi quod ablatum retinere non potui. Sed de istis epistolari brevitate disquiri commode non valet. Quamobrem, omissis istis, breviter suggero quia si in pace vestra permittitis, et opem (ut vestram regalem sublimitatem decet) ferre volueritis, ut ad vos honorifice redeam ad explendum apud vos servitium Dei et vestrum, secundum voluntatem Dei conabor iter aggredi, et in omnibus voluntati vestrae parere, nisi, quod absit, videatur voluntati Dei resistere. Quod si amplecti [Col. 0522B] minime vultis, ultra non possum. Deo causam Ecclesiae suae committo. Ipse videat, ipse dispenset, ipse, quod quisque meretur, in hoc suo negotio cuique reddat. Ego liberavi, ut aestimo, animam meam; ego, uti debui, coram eo exposui causam meam, paratus in omnibus sequi voluntatem suam. Ne tamen putetis me in aliquo velle quidquam derogare libertati vel dignitati regni Scotorum, securum vos esse volo, quia quod a me petiistis, et ego tunc quidem acquiescere nolui, aestimans aliud quam secundum quod postmodum didici, aestimare debebam, de rege scilicet Anglorum, de pontifice Cantuariorum, et de benedictione sacerdotali, si hucusque persistitis in sententia vestra, me amplius contradictorem non habetis, nec illa me a [Col. 0522C] servitio Dei et amore vestro, quin quod volueritis faciam, ullo modo divellent, tantummodo alia quae pontificis Sancti Andreae juri competunt, mihi liceat cum vestra bona voluntate administrare. Haec olim vobis insinuassem; sed quia rumor quaque discurrebat vos in Angliam, postposita omni ambiguitate, tunc vel tunc, aut certe tunc venturum, scribere distuli, quod magis optabam secreto vobis affatu declarare. Sive igitur ista suscipiatis, sive altiori consilio postponatis, ego, quod mea refert, pura et simplici conscientia feci, ipso cuncta inspiciente et examinante, qui novit quid cuique redditurus aequo moderamine sit. Quoniam ergo in manu ejus sunt etiam corda omnium regum, intimo corde rogo ut ipse cor vestrum, et actus vestros, ad se sua gratia [Col. 0522D] dirigat, quatenus et Ecclesia sua, quae in regno vestro peregrinatur, vestra ope in sancta conversatione de die in diem proficiat, et animae vestrae post hanc vitam beatitudinis aeternae merces exinde proveniat. Amen. Quid de istis excellentiae vestrae placeat, benigne, quaeso, mihi fideli vestro litteris suis notificare dignetur. Vale.

Misit etiam, ipsis diebus, Radulpbus archiepiscopus et fratres Ecclesiae Cantuariensis epistolam ipsi regi, haec inter alia continentem.

Alexandro illustri regi Scotorum, Radulphus Cantuariensis Ecclesiae minister, et fratrum conventus Domino Christo in ea deserviens; per illum [Col. 0523A] in terra regnare, cui famulatur omnis militia coelestis.

Novit prudentia vestra, charissime domine, quanto tempore sedes episcopalis, quae in patria vestra praecipua habetur, suo caruerit pastore, quae procul dubio quanto fuerit suo destituta vigore, tanto deterius subditorum ruina inde proveniet. Unde hortamur serenitatem vestram, quam divina propitiatio inter alios reges ita absque notabili reprehensione hucusque honoravit ut ab omnibus laudabilis habeatur, quatenus tanto religionis detrimento finem dantes, pastorem quem vos canonice elegistis, et nos legaliter ad vos misimus, ad sedem suam, ex bona voluntate vestra, revocetis. Et cum nec in vobis, nec in ipso culpa pateat, quare hoc [Col. 0523B] digne fieri non debeat, ex Patrum auctoritate, non intelligimus qualiter, isto vivente, alium memorata Ecclesia vestra possit sortiri episcopum; quia sponsa Dei (suo superstite), ne fiat adultera, nisi legalem omnem contemnit maritum. Quapropter quomodocunque hactenus hoc dilatum fuerit, virum, sicut [Col. 0524A] speramus, vobis utilem, et in lege Dei a pueritia nobiliter instructum, in primum dilectionis vestrae gradum, et in officium sibi injunctum pro vestra gloria revocate. Deus pacis et dilectionis, a quo omne bonum consilium procedit, sit semper vobiscum. Quid vobis videatur de iis quae vobis mandamus, nobis precamur rescribi facite. Valeat dilectio vestra, cum domina regina uxore vestra, et cum omnibus qui ea quae justa sunt, volunt, et vos diligunt gloriose domine, et honorandae sanctae matris Ecclesiae fili. Amen.

Eodem anno, qui fuit annus ab Incarnatione Domini millesimus centesimus vicesimus secundus, et ex quo ab episcopatu Roffensi in patriarchatum Cantuariensem translatus est annus nonus, defunctus est [Col. 0524B] Cantuariae, in Metropoli sede, Radulphus archiepiscopus XIII Kal. Novembris, presentibus filiis suis glorioso scilicet agmine monachorum ejusdem loci, et tertio die ab hinc in medio aulae majoris ecclesiae decenter sepultus.




[Col. 0557B]
EADMERI MONACHI DE EXCELLENTIA VIRGINIS MARIAE LIBER [1 1Kb] . (G)*



CAPUT PRIMUM. Quod Maria excellit omnes creaturas.

Supereminentem omni quod post hominem Deum creatum est excellentiam beatae matris Dei quomodocunque et saltem lippienti oculo cordis contemplari anhelans, et, contemplando, quod inde mihi capere conceditur ad communem notitiam proferre desiderans, horreo peccatorum quibus premor enormitatem, et valde timeo ne mihi tam alta petenti mox [2 1Kb] objiciatur illud sacrae Scripturae dictum : Tollatur impius, ne videat gloriam Dei (Isa. XXVI, 10). Vere cum [3 1Kb] recogito sanctum Filium ejus, ob hoc ut peccatis hominum mederetur, factum esse filium ejus, nonnihil spei concipio quod vel parum percipiendi de sublimitate [Col. 0557D] tantae matris, sciens [4 1Kb] videlicet illam magis [Col. 0558C] propter peccatores quam propter justos factam esse Dei matrem. Dicit enim ipse bonus Filius ejus se non venisse vocare justos, sed peccatores (Matth. IX, 13). Apostolus quoque testatur quod Christus venerit in mundum peccatores salvos facere, quorum se fatetur primum esse (I Tim. I, 2, 15). Si igitur ipsa propter peccatores, scilicet propter me meique similes, facta est Domini mater, quomodo immanitas peccatorum meorum cogere me poterit [5 1Kb] desperare veniam eorum, cum tam ineffabile donum [6 1Kb] sit factum ex ea ob curationem eorum? At ipsa curatio ad quos efficacius progredietur, aut in quibus misericordius operabitur quam in illis a quibus tantum bonum amatur, amplectitur et veneratur. Excitemus ergo [Col. 0558D] mentem nostram, fratres mei, et enitamur, quantum [Col. 0559A] possumus, ut in celsitudinem tantae Virginis attendamus; et, quae nobis miseratio filii ejus revelare dignata fuerit, pro laude ejus proferamus, prolata ruminemus [7 1Kb] . Erit enim fortassis hoc ipsum optatae nobis [8 1Kb] causa non parva salutis, et sauciatis ex vitiorum punctionibus animis medicina salubris. Qui namque fieri potest ut ex memoria laudis ejus salus non proveniat peccatori, cujus uterus factus est via ipsi, ad sanandum peccatorem venienti [9 1Kb] Salvatori ? Quid dixi, via, cum idem uterus thalamus Dei, aula Dei, in qua habitaret, sit factus? vere etenim habitavit in eo, quoniam seipsum ipse in eo, et ex eo quod prius non erat fecit. O habitaculum mirabile [10 1Kb] ! O habitare ineffabile! quem coeli coelorum, quem omnes rerum creatarum machinae capere nequeunt, [Col. 0559B] virginalis uterus beatae Mariae cepit, quando eumdem ipsum de se verum et perfectum Deum et hominem in una persona concepit et generavit, via tamen ipse uterus exstitit, quia per illum Deus homo factus in mundum visibilis venit.



CAPUT II. De origine Virginis Mariae

Quamvis igitur hoc solum de sancta Virgine praedicari, quod Dei [11 1Kb] mater est, excedat omnem altitudinem quae post Deum dici vel cogitari potest, et altissimum quid habeat in hoc ad contemplandum et ruminandum mens humana quae ad eam anhelat [12 1Kb] , tamen quoniam mihi venit [13 1Kb] in cor ut de ea aliquid dicam primo de [14 1Kb] ejus origine, ac deinceps, si quid tenuitas sensus mei de ipsa quod dignitati illius existimem [Col. 0559C] non adversari capere potuerit, in medium proferre libet. Adsis igitur, domina, et non mea, quae exsecror, sed tua, quae precor [15 1Kb] , merita illis digneris attendere, quae veneror [16 1Kb] . Tu quidem nosti mentem meam in hoc esse quod me omnino indignum judico de te loqui, aut quidquam scribere [17 1Kb] . Sed, quoniam insitae tuae [18 1Kb] pietatis oculo super multos mei similes scio te respexisse, aliquo, licet dignitati tuae indigno, meae devotionis obsequio vellem agere [19 1Kb] erga te, quatenus ipso consuetae misericordiae tuae oculo quandoque digneris et me respicere. Tacitis itaque illis quae ab initio [20 1Kb] omnis creaturae, usque ad sanctum filii sui adventum [21 1Kb] , de hac Virgine prophetata sunt tam per eos [22 1Kb] qui [Col. 0559D] ante legem quam et per eos qui sub lege justi fuerunt, illud conjicio apud me, nativitatem ejus (quam quidem ex linea generationis humanae non [Col. 0560A] nescio descendisse), magna quaedam atque miranda divinorum signorum indicia praecurrisse. Quae tamen illa fuerint, solus ipse sine scrupulo novit, qui eam sibi antequam [23 1Kb] nasceretur, in matrem elegit; quod ea re [24 1Kb] , ut autumo, et non incongrue actum [25 1Kb] credi potest, quatenus eo major veneratio fidelium circa ejus ortum existeret, quo sublimitatem [26 1Kb] tantae rei altiori secreto celari quisque perpenderet. Nec enim Ecclesia Dei inconcussae auctoritatis ducit ipsam Scripturam, quae ortum illius ab angelo praenuntiatum refert. Nam licet beatus Hieronymus, juxta alterius cujusdam Scripturae materiam, quam in adolescentia sua legisse, et cujus auctorem se fatetur ignorare, eam fecerit [27 1Kb] ; dicit tamen non eo pacto se scripsisse quod scripsit, ut aliquam descriptae rei certitudinem [Col. 0560B] Ecclesiis vellet inferre, sed hoc solo ut rogantibus amicis simpliciter morem [28 1Kb] gereret. Unde, quemadmodum dixi, scriptum illud in auctoritatem Ecclesia suscipere noluit, videlicet indecens esse reputans de beata matre Dei quid dubitabile in laudem ejus recitari, cum ea quae incunctanter de illa vera existunt tanta laudis materia sint referta ut, quicunque in laudando eam morari desiderat, necesse sit ut facultas ejus magnitudini [29 1Kb] et veritati succumbat. Sicut enim sola prae cunctis meriti singularis enituit, ita quidquid eam attinet, speciali quadam veritatis firmitate dignum est enitere.


[Col. 0560C]
CAPUT III. De annuntiatione angelica.

Nata igitur, et infantiles annos exuta, quam caste quam sancte, quam Deo digne vitam instituerit, et institutam egerit, quis vel cogitatu, non dico dictu, queat conjectare [30 1Kb] ? Nulli denique dubium castissimum corpus et sanctissimam animam ejus funditus ab omni fuisse macula peccati, jugi angelorum custodia protectam [31 1Kb] , utpote aulam, quam suus et omnium creator Deus corporaliter inhabitaturus, et ex qua hominem in suae personae unitatem [32 1Kb] ineffabili fuerat operatione sumpturus. Et quid mirum? Nam et inter [33 1Kb] homines usus obtinuit (si tamen a coelestibus ad terrena potest esse comparatio ulla) ut, cum praeponens aliquis et persona dives aliquo vadit hospitaturus clientes [34 1Kb] percurrant ut locum [Col. 0560D] muniant, mundent, ornent et custodiant quo venienti domino suo aptus ad inhabitandum et congruus fiat. Quod si talis apparatus fit pro adventu terreni [Col. 0561A] hominis et momentaneae potestatis, qualis apparatus omnis boni putamus fiebat pro adventu coelestis Regis et aeterni in corde sacratissimae Virginis, quae illum non solum erat in semet transitive hospitatura, sed etiam ex substantia sua factum hominem paritura? Siquidem ubi venit plenitudo temporis (Gal. IV, 4), quod suo adventui [35 1Kb] ipse Deus ante tempora praedestinavit, misit angelum Gabrielem, unum de primis principibus regni [36 1Kb] sui, nuntiare tibi, O beatissima feminarum, instare salutem generis humani, et se eamdem salutem operaturum, et ex te castissima, per Spiritus sancti operationem, verum hominem [37 1Kb] nasciturum. Audis, domina, quae feruntur, et ad rem omni saeculo inauditam paves et miraris. Nulla tamen incredulitate moveris; verum indubitanter [Col. 0561B] tenes apud te omnimodis impossibile fore non fieri quod angelus dixit futurum esse. Credidit ergo et certissime intellexit Deum tam bonum, tam pium, tam omnis misericordiae visceribus plenum ut ad terras de coelesti sede descendere, et homo factus, per indebitam sibi mortem, genus humanum a perpetua vellet morte qua tenebatur eripere. Respondens ergo nuntio ait : Ecce ancilla Domini, fiat mihi secundum verbum tuum (Luc. I, 38). O fides Deo accepta! O humilitas grata! O obedientia omni sacrificio jucundius Deo oblata! Quid ergo quod venientis Dei oculos offenderet in illa poterat residere, in qua tantarum virtutum insignia veniens invenit redolere? Certe sola fide Abraham fertur Deo placuisse; et hoc solum quia Deo credidit ad [Col. 0561C] justitiam illi reputatum fuisse (Gal. III, 6). Super humiles autem et quietos, ac verba sua trementes (Isai. LXVI, 2). Spiritum suum requiescere, et obedientiam se prae sacrificiis [38 1Kb] malle asserit Deus (I Reg. XV, 22). Cum igitur in his quae tantopere Deo placent sancta virgo Maria tam excellenter illi placuit, ut nequaquam crediderim ipsam ulla [39 1Kb] ratione excellentius placere potuisse, nimirum tenemus fide, ab omni, si quid adhuc in illa originalis sive actualis peccati supererat, ita mundatum cor illius ut vere super [40 1Kb] eam Spiritus Dei, scilicet super humilem et quietam et trementem verba sua totus [41 1Kb] requiesceret, ipsam voluntati Dominicae castissimo ac simplici corde obedientem omni holocausto suavius [Col. 0561D] acceptaret, virtuteque Altissimi obumbratam, Filium Dei ex illa incorporaret. Hic se suberigat intentio mentis humanae, et, pro posse, paucis intendat quanti penderit omnipotens Deus merita hujus beatissimae Virginis. Intendat, inquam, et contempletur, videat et admiretur unum Filium sibi consubstantialem, [Col. 0562A] coaeternum, coomnipotentem, ex sua natura sine initio Deus Pater genuit, et per eum omnes creaturas visibiles et invisibiles ex nihilo fecit. Hunc igitur sibi tam unicum quam dilectissimum, et in omnibus omnino aequalem, non passus est remanere solummodo suum, sed eumdem ipsum voluit in rei veritate esse beatae Mariae unicum, et dilectissimum, et naturalem filium, nec ita ut duo essent, unus videlicet Filius Dei, alius filius Mariae, sed idem ipse qui Filius Dei, in una persona esset filius Mariae, et qui filius Mariae, unus et idem esset in una persona Filius Dei. Quis haec audiens non obstupescat et quod Deus tale quid velle potuerit, non ultra omne quod dici potest admirabile ducat? Puella de propagine Adam nata, de peccatrice progenie [Col. 0562B] orta, subito versa vice maledictionis Evae benedicta praedicatur super omnes mulieres, et concipit, et parturit, et parit hominem Deum, omnes praevaricationes ab Adae filiis propulsaturum, eosque in coelesti [42 1Kb] regno suo sibi cohaeredes constituturum.



CAPUT IV. De amore Virginis ad filium.

Quam mirabilis itaque et ineffabilis amoris affectus [43 1Kb] considerari queat inter hunc talem tantae matris filium, et hanc talem tanti filii matrem, perpendant hi saltem quoquo modo qui unico dilectionis fervore sese altrinsecus amant, mater scilicet filium et filius matrem Perpendat, inquam, aliqua bona mater [44 1Kb] quo affectu teneatur erga unicum et bonum filium, [Col. 0562C] et bonus filius simili modo perpendat qua pietate moveatur erga bonam ac dulcissimam suam matrem, et aliquatenus tentent [45 1Kb] , si quomodo in se conjectare valeant, amorem hujus bonae matris erga vere bonum et unicum filium suum, et istius boni filii erga vere bonam et dulcissimam matrem suam. Et quidem omnes homines ex conjunctione duarum personarum, hoc est, maris et feminae procreantur, et amorem suum utrique personae, id est patri et matri naturaliter debent qui sic generantur, ipsisque nihilominus suum parentes [46 1Kb] ambo, qui eos genuerunt. Cum autem [47 1Kb] amorem, quem pater et mater singuli debent filio suo, debet haec felicissima matrum sola filio suo, amorem etiam, quem [Col. 0562D] debet, quilibet filius simul suo patri et matri, ille filius vere Virginis debet suae soli matri. Nam sicut alii filii nascuntur ex patre et matre, ita filius ejus natus est ex ea sola matre. Excedit itaque omnes amores parentum in filios, aut filiorum in parentes amor istius matris in filium suum et istius filii [Col. 0563A] in matrem suam. Et haec quidem ita se habent, juxta rationem filiationis quae facta probatur extra legem humanae procreationis. Alio quoque modo si placet, amorem hujus filii et hujus matris perscrutemur, et, quantum inde nobis concessum fuerit, prout [48 1Kb] possumus, speculemur. Certe quae generat virgo est [49 1Kb] temporaliter nata; qui generatus Deus est per quem omnia tempora sunt, et ipsamet virgo creata. Ostendit ergo ipse primus [50 1Kb] amorem, quem habebat erga Virginem, et amorem, quo nullum putamus esse majorem [51 1Kb] ; matrem suam fecit illam, et virginitatem illi non ademit. Et quidem haec duo ipsa jucundius amabat, scilicet virginitatem et fecunditatem; virginitatem, quia hanc placere Deo per omnia intelligebat; fecunditatem, quia sine hac [Col. 0563B] maledictum legis, quae adhuc carnaliter custodiebatur, incurrere metuebat. Vicit tamen amor in ea servandae virginitatis, et exclusit ab ea timorem incurrendae maledictionis. Virgo itaque tenera et delicata, regali stirpe progenita, et speciosissima totam intentionem suam, totum amorem suum, totum studium suum ad hoc intendit ut corpus et animam suam Deo virginitate [52 1Kb] perpetua consecraret. Sciebat enim quod quanto sanctius eam conservaret, tanto sublimius ei qui omnium castissimus, imo qui ipsa castitas est, appropinquaret. Amplectendo igitur quod acceptabilius esse cognovit Domino legis, speravit et credidit se plene evasuram maledictum datae legis, reputans secum illum tantae bonitatis [Col. 0563C] et tantae sapientiae ut, dum se nullatenus, juxta conscientiam suam, melius scire aut posse facere quam faciebat adverteret, certum consilium [53 1Kb] , ne quid peccati in istis subiret, inveniret; nec decepta est. Quis enim speravit in Domino, et derelictus est ab eo? (Psal. XXX, 2.) Denique ubi tam sanctam intentionem ejus, tam castum propositum ejus, tam firmam fidem; constantem spem, et indeficientem vidit charitatem ejus, eo misericordiae [54 1Kb] suae intuitu egit circa illam, ut nec sanctitas intentionis ejus frustraretur, nec castitas propositi ejus violaretur, ne aut firmitas [55 1Kb] fidei infirmata a spei constantia titubaret, aut charitatis in ea plenitudo deficeret. Dedit ergo illi ut et virgo, quod magis optabat, permaneret, et, ut nemo illam a maledicto legis libertinam dubitaret, [Col. 0563D] fecunda fieret. Et unde fecunda? Fecunda Spiritu sancto, qui omnia fecundat, omnia vivificat, omnia nutrit; fecunda, inquam, illo, sine quo omnis fecunditas in sterilitatem vertitur [56 1Kb] , et igni consumenda [Col. 0564A] succiditur. Et revera dignum fuit ut, eo in Virginem [57 1Kb] superveniente, illa fecundaretur, quae paritura erat Deum per quem totus mundus salvaretur. Quid ergo hic dicemus? Estne, putatis, ulla mens hominis, quae modum hujus dilectionis, quam Deus ad hanc Virginem habuit, queat penetrare, quando et illi, quod charius amabat, sic integre servavit [58 1Kb] , ac eam tam digne et caste fecundatam, sui ipsius matrem fecit. Potestne, quaeso, ullus hominum aut angelorum istius amoris immensitati, aut [59 1Kb] dignitati honoris illius quidquam vel cogitatu percipere comparabile? Erigite, obsecro, fratres mei, erigite aciem mentis vestrae ad contemplandum tam miram divinae dignationis operationem, tam ineffabilem [60 1Kb] et stupendam omni saeculo hujus [Col. 0564B] mulieris gratiam et exaltationem. Et tu, O beatissima feminarum, in quam fluxit tam copiosa et supereminens gratia omnia gratiarum, quid animi, quaeso, gerebas ad eum, qui tibi haec magna fecit, unde, sicut ipsa dixisti, jam ab omni generatione beata dici meruisti? (Luc. I, 48.) Vere magnificavit anima tua Dominum; et spiritus tuus exsultavit in Deo salutari tuo (ibid. 46, 47). O salutare mirabile! quod non solum, domina, te inaestimabili salute sublimavit, sed et totum mundum, peccatorum vulneribus putridum, ex te prodiens mira [61 1Kb] dispensatione sanavit. Verum, dum illum, qui sibi haec miranda fecit, parvulum inter manus suas versari, et ad ubera [62 1Kb] sua pendere atque ad parvas parvi [63 1Kb] corporis [Col. 0564C] laesiones parvulorum more vagire conspiceret, quo, precor, affectu piissimus ejus animus movebatur, quove studio ad occurrendum cunctis, quae incommoda illi fore timebat, parabatur castissimum corpus ejus. Deus Fili hujus felicissimae matris, qui es virtus et vera sapientia summi Patris, oramus te quatenus ipsa misericordia, qua factus es homo pro nobis, insinuare digneris cordibus nostris que animo, qua cogitatione [64 1Kb] tenebatur haec dulcissima tua mater cum te, inquam, talem ac tantillum in brachiis suis exsultans et laeta teneret, cum tibi ut infantulo gestienti dulcibus [65 1Kb] osculis atque frequentibus congauderet, cum te lacrymantem super genua sua quibus poterat modulis consolaretur, cum denique aliis et aliis studiis, ad quae ipsam materna [Col. 0564D] pietas informabat, tibi pro qualitatum vicissitudinibus sedula blandiretur? Doce, inquam, nos ve paululum mente percipere affectum ipsum quo replebatur cor illius, ut, si eum peccatorum nostrorum [Col. 0565A] squaloribus obruti, quantus fuerit plene non meremur contingere, saltem pauca de illo intelligendo mereamur [66 1Kb] in nostris aerumnis aliquatenus respirare; nec putetur [67 1Kb] ab aliquo contemnendum vel parum quid sentire quemlibet in se de affectu istius matris in filium suum. Nullo siquidem modo crediderim quod is qui ad eum intelligendum provehi meruerit ab amoris ipsius dulcedine extraneus usquequaque existere possit. Qui autem in dilectionis suavitatem transit, nullo pacto diffidendum quin et in retributionis ejus participium transiturus sit. Quam vero retributionem sui amoris sit adepta tota Christianitas novit, quae illam super omnes coelos exaltatam et angelicis choris praelatam certissime credit. Eia, fratres, quantum possumus, enitamur [Col. 0565B] aliquo modo affectum istius tam bonae matris agnoscere, et in nobis saltem rei magnitudini succumbendo degustare, quo ipsius meritis adjuti [68 1Kb] , et dilectionis ejus suavitate [69 1Kb] recreari et aliqua futurae consolationis mereamur remuneratione sublimari. Quicunque igitur aliquem sincero et dulci dilectionis affectu diligit eique omnia commoda et jucunda ei succedere cupit illius incommodis, si quae acciderint, moestus ingemit, volvat et revolvat hunc suum affectum apud se, et cogitet quid sibi esset, si adhuc numero, quem [70 1Kb] fingere libet, multiplicatus in se idem affectus major existeret [71 1Kb] . Quod cum fecerit, et hunc suum amorem, quantumcunque in intellectu suo magnificatum, amori istius piissimae dominae matris in Deum Filium suum aliquatenus comparari [Col. 0565C] posse putaverit, nescio utrum audiendus in hac sua aestimatione sit. Nec mirum, ipse enim Spiritus Dei, ipse amor omnipotentis Patris et Filii, ipse per quem et in quo amatur omne quod bene amatur, ipse, inquam, corporaliter, ut ita dixerim [72 1Kb] , venit in eam, singularique gratia prae omnibus quae creata sunt, sive in coelo sive in terra, requievit in ea, et reginam ac imperatricem coeli, et terrae et omnium quae in eis sunt fecit eam et alicui, bono ad tempus affectu debriato [73 1Kb] , in animum cadet se quidquam amoris habere, quod illis amoris queat comparabile aestimari, quem haec beatissima matrum ad id ipsum habebat a quo se tam ineffabili dignitate sublimatam intelligebat. Superat ergo omnes [Col. 0565D] omnium rerum creatarum amores et dulcedines magnitudo amoris istius Virginis in filium [74 1Kb] suum, et dulcedinis immensitas qua exsultabat et liquefiebat anima ejus in eumdem Dominum Deum suum. [Col. 0566A] Itaque cui saltem ita concessum fuerit saepe dulci studio posse cogitare de illa, magnum promerendae salutis indicium esse conjecto. Sed quid dicam? si tantus fuit amor ejus erga [75 1Kb] hunc dilectissimum filium suum, quo vel quali gaudio replebatur tota substantia ejus, quando eum, quem tantopere diligebat, quem Creatorem ac Dominatorem omnium rerum esse sciebat, secum degentem [76 1Kb] , secum edentem, se quaecunque nosse volebat dulci affatu docentem haberet, quis capiet [77 1Kb] ?



CAPUT V. De compassione beatae Mariae pro filio crucifixo.

Tanta dilectione, tanta exsultatione ex praesentia illius et conversatione jucundata [78 1Kb] , perpendat qui potest, quibus doloribus, quibus gemitibus, quibus [Col. 0566B] suspiriis cruciabatur, quando eum a se crudelium manibus avelli, quando ad condemnandum tradi, quando ad subeundam mortem judicio judicis iniqui tribunali conspiceret sisti. Forte tamen inter haec ei poterat esse, ut more loquar humano, aliqua spei consolatio de evasione illius, dum sententiam mortis ejus pendere audiret sub altercatione praesidis [79 1Kb] ipsum liberare quaerentis [80 1Kb] , et Judaeorum pessimae plebis, ne liberaretur, regnum Caesaris contra praesidem [81 1Kb] appellantis. Verum ubi, prolata certa [82 1Kb] sententia mortis illius, omnis eam spes evadendi desereret eumque crucem, in qua suspendi debebat, humeris ad [83 1Kb] locum suae passionis subvehere gemebunda conspiceret, estne, precor, aliquis, qui queat percipere qualitatem pectoris ejus? Adjectus est his [Col. 0566C] doloribus ejus, dolor alius : Petrus et alii discipuli, ab [84 1Kb] eo de nihilo in apostolatum electi, et jam in tantae celsitudinem virtutis, ut etiam daemonibus [85 1Kb] imperarent, erecti, nec non secretorum illius conscii et familiares in cunctis effecti, instante hora traditionis ejus fugam ineunt et eum pro quo se mortem paulo ante subituros promiserant, obliti tantorum bonorum sponsionisque suae, solum ipsa considerante relinquunt. Unde ipsum [86 1Kb] , ad passionem omnibus amicis destitutum tendentem, hac voce sequebatur gemens : Vadis propitiator ad immolandum pro omnibus; non tibi occurrit Petrus qui dixit : Pro te moriar (Matth. XXVI, 35); reliquit te Thomas qui ait : Eamus, et moriamur cum eo omnes [Col. 0566D] (Joan, XI, 16), et nullus ex his, nisi tu solus duceris, qui me castam conservasti, filius meus et Deus meus. Verum haec verba, ex magnae pietatis fonte producta, ita paucis ad hoc memorasse [87 1Kb] sufficiat, [Col. 0567A] ut ea oculus pietatis attendens, dum tantae matris gemebundus affectibus compatitur, pii amoris illius fructu remunerari aliquando mereatur. Sed, cum ad ipsam ejus passionem ventum fuisset, et ipse cruci affixus hinc ipsam matrem suam, hinc discipulum, quem diligebat, prope astantes intuitus esset, ne matrem penitus orbatam relinqueret, ei praesentem discipulum [88 1Kb] suo loco in filium subrogavit : Mulier, inquit, ecce filius tuus (Joan. XIX, 26). O commutatio! pro aeterno et incommutabili Deo purum et corruptibilem hominem, pro naturali et unico filio servum accepit in filium. O domina, qui, precor, cogitatus in te [89 1Kb] sibi succedebant, cum tam inaestimabilem commutationem ab ipso, quem super omnia diligebas, tibi fieri audiebas? Vere pertransivit [Col. 0567B] animam tuam gladius doloris, qui tibi amarior exstitit omnibus doloribus cujusvis passionis corporeae; quidquid enim crudelitatis inflictum est corporibus martyrum leve fuit, aut potius nihil, comparatione ipsius tuae passionis, quae nimirum sua immensitate transfixit cuncta penetralia tui benignissimi cordis. Et utique, pia domina, non crediderim te potuisse ullo pacto stimulos tanti cruciatus, quin vitam amitteres, sustinere, nisi ipse spiritus vitae, spiritus totius consolationis, spiritus scilicet dulcissimi tui filii, pro quo moriente tantopere torquebaris [90 1Kb] , te confortaret, te consolaretur, te intus doceret non esse mortem eum absumentem, sed magis triumphum omnia ei subjicientem, quod in ipso fieri coram moribunda [91 1Kb] videbas. Mortuus est tamen, [Col. 0567C] et ab oculis tuis te inspectante sepulcro reclusus. Caetera silentio premo, penitus ignorans ubi vel unde aliquid dicendum assumam ex quo luctus tui modum, o pudicissima virgo, considerandum alicui [92 1Kb] proponere queam. Siquidem cum illum, quem te virginem concepisse, virginem peperisse, et post partum virginem noveras permansisse, necnon per quem te intelligebas ab omni generatione beatam dici meruisse, videres [93 1Kb] iniquorum saevitia tam crudeli nece peremptum, tam subito tuis aspectibus abstractum, et sepulcri antro reclusum, quid ego nescio quis haberem, ubi vel unde acciperem quod in considerationem tui status animi quem gerebas eo tempore cuilibet panderem; sed acerbitas [Col. 0567D] moeroris post resurrectionem ejusdem filii tui in laetitiam versa est. Et in quam qualemve laetitiam intendamus, fratres mei.



CAPUT VI. De gaudio resurrectionis.

Supra, dum gaudii ejus exsultationem, qua replebatur [Col. 0568A] in conversatione secum adhuc in carne mortali degentis istius [94 1Kb] filii sui, considerare niteremur in ipso nostro adnisu [95 1Kb] defecimus, et eam ultra omnem humanum intellectum magnam et mirandam esse advertimus. Si ergo tam magna fuit tum, cum ipsum bene sciret paulo post moriturum, quae vel quanta putatis, fuit nunc, cum ipsum videret jam [96 1Kb] calcatis mortis legibus resurrexisse, non solum in aeternum victurum, sed et coelo et terrae omnique creaturae perenni jure dominaturum? Nolo hanc immensitatem gaudii ejus penetrare quis laboret, quoniam, quae ipsis angelis Dei est admiranda et impenetrabilis, non facile crediderim quod cuivis homini mortali possit esse penetrabilis. At si aliquis quaerit cur evangelistae non referant ipsum [Col. 0568B] piissimum Dominum a morte resurgentem, huic suae dulcissimae matri [97 1Kb] , ut ejus dolores mitigaret, primo ac praecipue apparuisse, dicimus quod a quodam sapiente de hoc ipso sciscitantes audivimus. Ait ergo tanta esse scitur auctoritas [98 1Kb] narrationis evangelicae ut nihil in ea dependens, nihil inane, nihil superfluum reperiatur. Itaque si [99 1Kb] matri Domini, si dominae mundi ipse filius ejus ab inferno resurgens scriberetur, sicut alii cuilibet, apparuisse, eamque de sua resurrectione docuisse, quis non tale scriptum superfluum duceret? reginam videlicet coeli et terrae, omnisque creaturae, coaequaret illi, vel illi, quibus [100 1Kb] apparuit, viro aut mulieri. Spiritus ejus in illa plene et perfecte quiescebat, qui sibi et esse illius et facta ejus omnia luce clarius revelabat; et [Col. 0568C] evangelistae seriberent tunc vel tunc illi talem ac talem semet [101 1Kb] exhibuisse. His ita [102 1Kb] paucis alicujus forsitan inquisitioni, prout accepimus, responsis, adhuc aliquid gaudii hujus beatissimae Virginis matris speculando prae oculis constituamus, non ea spe ut modum illius nos in hac mortalitate viventes perfecte intellecturos fore opinemur, sed ut inde aliquantulum degustando qua possumus illud devotione veneremur. Sic enim inspectum et degustatum magnum in ejus amorem anhelantibus solet generare profectum [103 1Kb] . Eia, si gaudium habuit ipso filio suo secum in carne degente, si gaudium habuit eodem suo filio calcata morte ab inferis resurgente, num minori gaudio exsultavit ipso [Col. 0568D] suo filio in ea carne, quam de se assumptam noverat, coram oculis suis coelos penetrante [104 1Kb] ? quis hoc dixerit, imo quis gaudium ejus omnibus, quae illud praecesserunt, gaudiis non crediderit eminere? Bonae matres solent magnifice in hoc mundo exhilarari, cum vident filios suos terrenis honoribus [Col. 0569A] sublimari; et ista mater, procul dubio bona, non ineffabili gaudio laetaretur, quando Filium suum unigenitum omnes coelos dominandi jure penetrare, ac in Dei Patris omnipotentis vidit concessum ascendendo pertingere? Imo quid huic gaudio unquam fuit auditum simile [105 1Kb] ? quid in medium prolatum, saltem per illud aliquo modo possit mens humana in istud aciem suam dirigere? Sed et haec gaudiorum suorum magnitudo nonnihil incrementi accepit, cum, adveniente super discipulos Spiritu sancto, mox ad praedicationem illorum fidem filii sui tanta, sicut scitis, hominum [106 1Kb] multitudo suscepit. Nec mirum alicui videatur quod dico gaudium ejus in credentium conversione crevisse [107 1Kb] . Ibi enim excepto gaudio quod de salute generis humani in istorum [Col. 0569B] conversione concipiebat, filium suum non fuisse gratis mortuum, cum tam efficaciter operari videbat fidem mortis ejus etiam in eis qui auctores [108 1Kb] ejus exstiterant. Gaudium itaque ei erat in coelo, gaudium in terra, gaudium insuper in omni creatura. Gaudium in coelo, quia fructus ventris sui jam victor mortis et orbis in coelo regnabat, suaque victoria Deum Patrem omnipotentem glorificabat, et cuncta [109 1Kb] coelestis curiae agmina inaestimabili magnificentia laetificabat; gaudium in terra, quoniam eos, pro quorum salute matrem Dei se factam sciebat, abjecto jugo diaboli, a quo captivi tenebantur, liberos [110 1Kb] in ipsam salutem currere conspiciebat; in omni quoque creatura gaudium habuit, eo quod illam a pristina oppressione erui, atque in illum ad [Col. 0569C] quem facta fuerat statum redire vidit. Postquam enim homo Deum contempsit, et ejus mandatis tumidus contraire non timuit, in nulla creatura, quam Deus ad subsidium ejus instituit, justo judicio aliquid juris amplius habere debuit. Cum igitur et in contumacia sua contra Deum omnium rerum Dominum perstitit, et tamen usum rerum in subsidium suum retorquere non destitit, Domino Deo injustitiam, et Dei creaturae violentiam intulit et oppressionem. At nunc, cum jam reconciliatus homo per mortem filii [111 1Kb] hujus beatissimae matris redit in gratiam Dei, redit etiam in jura libertatis, ad quam facta fuit creatura Dei, famulandi [112 1Kb] scilicet ei pro quo se institutam esse cognovit.

Haec, sacratissima domina, vidisti, haec intellexisti, [Col. 0569D] haec per te tali modo impleta esse magnifice gavisa es. Ista, fratres, dicimus dulce habentes, et vos dulce habere cupientes saepe revolvere atque recolere in [113 1Kb] memoria amorem et gaudium hujus dominae, quibus jugi exundantia in Deum et de Deo [Col. 0570A] jucundabatur tota illius substantia. Nihil enim utilius post Deum memoria matris Dei, nihil salutarius mediatione pii amoris quo fervebat in memoria et contemplatione filii sui, nihil jucundius sapore praetractari beati gaudiiejus, quo multipliciter pascebatur in eodem et per eumdem filium suum. Saepe quippe vidimus et audivimus plurimos hominum in suis periculis recordari nominis istius bonae Mariae, et [114 1Kb] omnis periculi malum illico evasisse. Velociorque est nonnunquam salus [115 1Kb] memorato nomine ejus quam invocato nomine Domini Jesu unici filii ejus. Et id quidem non ideo fit quod ipsa major aut potentior eo sit, nec enim ipse magnus aut potens est per eam, sed illa per ipsum. Quare ergo promptior salus in recordatione ejus quam filii sui [Col. 0570B] saepe percipitur? Dicam quid sentio, filius ejus Dominus est et judex omnium, discernens merita singulorum, dum igitur ipse a quovis suo nomine invocatus non statim exaudit, profecto id justo judicio facit [116 1Kb] . Invocato autem nomine matris suae, etsi merita invocantis non merentur, merita tamen matris intercedunt ut exaudiatur. Hoc denique usus humanus quotidie probat, cum quis, proposito amici sui nomine, efficaciter ab [117 1Kb] illo aliquid impetrat quod simpliciter sua prece nequaquam impetrare valebat. Itaque si tam utilis est in subveniendo [118 1Kb] memoria nominis matris Dei, non mirum si magnae salutis afferet fructum frequens meditatio sancti amoris ejus, si plenam jucunditatem dabit dulci studio cogitata et recogitata immensitas gaudii [Col. 0570C] ejus.



CAPUT VII. De gaudio beatae Mariae in filii ascensione.

Quapropter adhuc in speculationem gaudii ejus verba vertamus, et mentes nostras ipsius dulcedine aliquantisper enutriamus. Perpendamus itaque, cum tanta [119 1Kb] gaudii magnitudo impleverit intima piissimae Dominae hujus, ex his quae jam paululum intuendo, ut potuimus, praelibavimus, utrum ei super illa adhuc aliquid gaudii adjicere potuerit, id quod revelante Spiritu sancto, remota omni ambiguitate, sciebat se decurso vitae labentis [120 1Kb] spatio in beatitudinem regni coelestis ascensuram, filium suum omnipotenti Deo Patri in sua deitate coaequalem, [Col. 0570D] sicut est, indeficienti contemplatione visuram, seque post eum omni creaturae coelestium, terrestrium et infernorum perenni jure dominaturam. At immensitatem [121 1Kb] gaudii hujus quis considerabit, qui non in ipsa consideratione penitus ab ea opprimatur? Et [Col. 0571A] si causa gaudii talis ac tanta est, gaudium ipsum quale et quantum est? Sed, o bone Jesu, istius tuae dulcissimae matris piissime fili, quomodo potuisti pati ut, te in regnum tuae gloriae remeante, illam quasi orbatam in miseriis mundi relinqueres, et non eam statim tecum regnaturam assumeres? Fortassis, Domine, ne tuae coelesti curiae veniret in dubium, qui potius occurreret, tibi, videlicet Domino suo tum primo [122 1Kb] regnum tuum in assumpta carne petenti, an ipsi dominae suae in ipsum regnum jam suum materno jure effectum ascendenti. Nam ut in partes suo occursu divideretur, quatenus pars tibi et pars illi in primo adventu obsequeretur, non decere existimo, praesertim cum tua sit tua, tota quoque sit per te eadem coelestis curia sua. Prudentiori ergo [Col. 0571B] et digniori consilio usus praecedere illam volebas, quatenus ei locum immortalitatis in regno tuo praeparares, ac sic comitatus tota curia tua festivius ei occurreres, eamque sublimius, sicut decebat tuam matrem, ad teipsum exaltares. Et quidem non est abs re credere ipsum his de causis matrem suam praecessisse, cum ipse idem Unigenitus hujus beatissimae Virginis promiserit suis discipulis se, si abiret, eis locum in coelesti sede praeparaturum, ac deinceps eos ad seipsum accepturum. Si [123 1Kb] ergo locus ab eo parabatur ad gloriam et honorem discipulorum, quomodo non pararetur ad honorem et gloriam Matris suae, dominae scilicet et reginae angelorum? Erat praeterea, ut mihi quidem [124 1Kb] videtur, utilis et necessaria fidei nostrae conversatio sua, [Col. 0571C] post ascensionem Domini, inter apostolos ejus, quia licet ipsi per revelationem Spiritus sancti edocti fuerint omnem veritatem, incomparabiliter tamen eminentius ac manifestius ipsa, per eumdem Spiritum, ipsius veritatis [125 1Kb] profunditatem intelligebat, ac per hoc multa eis per hanc revelabantur, quae in se non solum simplici scientia, sed ipso effectu, ipso experimento didicerat de mysteriis ejusdem Domini nostri Jesu Christi. Nec dilatio suae assumptionis quoquo modo jacturam aliquam inferre valebat immensitati amoris et gaudii sui, quoniam ipsa perfectio [126 1Kb] amoris et gaudii ita illam reficiebat plenitudine sui ut hoc ipsum ei ad amoris et gaudii augmentum magnopere fieret quod se illic esse videbat, ubi [Col. 0571D] Deum, quem prae cunctis amabat, magis velle sciebat. Igitur ubicunque erat, et ipsa in Deo, et Deus in ipsa jucundabatur, qua ipsa jucunditate felix, hoc prae caeteris ubique fieri cupiebat, quod sapientiae Dei potissimum placere intelligebat. Hac inaestimabili [127 1Kb] amoris et gaudii immensitate praedita fuit haec Virgo sanctissima, quandiu eam in omni mortali carne manere placuit sapientissimo [128 1Kb] Filio suo.


[Col. 0572A]
CAPUT VIII. De assumptione beatae Dei genitricis Mariae.

Verum cum ipse in regnum suum eam assumere, et ei magnificentiam gloriae suae [129 1Kb] decrevisset ostendere, cujus, precor, dignitatis et honoris apparatibus intendebat tota curia angelorum, quibusve vocibus exsultationis et salutis [130 1Kb] resonabant numerosa tabernacula antiquorum Patrum ipsi curiae nuper [131 1Kb] associatorum? Certe crediderim omnes illius beatae patriae cives festiviori solito ac sublimiori nitore decoris ad adventum matris Domini sui praeparari, ac nova quadam et ineffabili jucunditatis gratia pro tantae rei exspectatione conjubilare. Et quid mirum? Ipse Jesus, Deus et Dominus omnium, filius hujus [132 1Kb] castissimae Virginis et dominae [Col. 0572B] rerum, ipse ei sicut suae unicae matri totus festivus occurrere volebat, et aliquis de familiaribus suis se a tanti [133 1Kb] gaudii immensitate subtraheret? Utique inter homines moris scitur esse unumquemque bonum servum cujus vis praepotentis domini eo majori gaudio in amici domini sui adventu exsultare, quo ipsum [134 1Kb] dominum suum cognoverit adventantem amicum magis amare. Cum vero de adventu parentum domini sui agitur, de quorum speciali dilectione nullus ulla dubitatione tenetur, ille nimirum magis felicem se aestimat qui majori jubilo et festiviori occursu laetitiae frena relaxat. Si ergo haec ita se habent apud homines, quibus si qua bonitas inest, longe tamen supernorum civium bonitati [135 1Kb] impar est, contempletur animo, qui potest, quo gaudio, [Col. 0572C] qua festivitate, quibus concentibus jubilabant omnes beatorum spirituum ordines, quando et unicam Domini sui matrem adventare, et ipsum Dominum Deum suum ei videbant omni sua gloria decoratum velle occurrere. Stipatus itaque mille millibus, imo innumerabilibus angelorum agminibus Deus ipse huic piissimae Matri suae de hoc mundo migranti occurrit, eamque super omnes coelos exaltatam, cunctae secum creaturae perenni jure dominaturam in throno [136 1Kb] collocavit. O dies tanti occursus gloriosa et felix! Dies tam praeclarae exaltationis beata et celebris! Dies tam sublimis glorificationis festiva et omni saeculo admirabilis! Dies enim illa non solum te, domina, ineffabiliter sublimavit, sed coelum ipsum, [Col. 0572D] quod penetrasti, necnon cuncta quae in eo sunt, nova et ineffabili gloria decoravit. Nova quidem gloria coelum decoravit, quia priorem gloriam ejus ex praesentia tui, ultra quam dici possit aut cogitari, magnificavit. Nam cum tu, domina, illuc ascendis, nova illud et praecellenti virtutum tuarum dignitate irradias, immensaque miserationum et gratiarum luce perlustras. Eadem quoque dies ascensus tui [Col. 0573A] eos [137 1Kb] qui cives ejus ab initio creaturae esse meruerant, solito festiviori exsultationis gaudio induit, qui per gloriosum fecundae virginitatis tuae fructum semirutam vident civitatem suam redintegrari. Vere in tuo adventu, per quam tantum bonum meruerunt, gaudii sui magnitudo jure debuit augmentari. Terram etiam dies exaltationis tuae, o beatissima feminarum, mira gratia irrigavit, quia, dum te, quam de se et in se aliorum hominum lege progenitam cognovit, usque ad Creatoris omnium thronum exaltari cognoscit, antiquae maledictionis poenam, quam in peccato primorum suorum filiorum sese merito excepisse sciebat, jam per tantae benedictionis tuae abundantiam sese evadere indubitanter credebat. Quid amplius dicere possum, domina? immensitatem [Col. 0573B] quippe gratiae et gloriae tuae considerare cupienti sensus deficit, lingua fatiscit. Quemadmodum enim omnia, quae in coelo sunt per glorificationem tuam inaestimabiliter decorantur, ita, per eamdem glorificationem, cuncta quae in terra subsistunt, ineffabiliter sublimantur. Singula nempe in immensae dignitatis decus profecerunt, cum per tuam beatam et integerrimam virginitatem Dominum Deum suum quem non cognoverant, agnocere, et agnitum colere et amare meruerunt. Quam super omnes coelos ascendere ac in dextera Domini Dei sui filii tui benedicti exaltari cognoverunt, in eo etiam didicerunt se eidem Deo suo totum debere quod sunt, quando tu, quae inter illa et de illis una fuisti, tantam [138 1Kb] dignitatis eminentiam meruisti. Nihil igitur aut idolis [Col. 0573C] homines, aut ullae aliae rerum species intellexerunt idolorum cultoribus se debere, ubi et singularem Auctorem sui, ex tuo castissimo utero ad restitutionem primae creationis suae progenitum, susceperunt, et te, per quam amissam dignitatem suam recuperavere, omni creaturae tam sublimiter praeponi accepere.



CAPUT IX. Quantum profuit beata Virgo Maria naturae humanae.

Quas itaque laudes quasve gratiarum actiones, non solum humana natura, sed omnis creatura huic sanctissimae Virgini debet? Pura enim sanctitas et sanctissima puritas piissimi pectoris [139 1Kb] ejus, omnem omnis creaturae puritatem sive sanctitatem transcendens, incomparabili sublimitate hoc promeruit ut [Col. 0573D] reparatrix perditi orbis dignissime fieret Unde quid laudis pro tam ineffabili bono ipse per eam reparatus mundus ei jure debeat cor ali cujus sub morta [Col. 0574A] carne viventis aestimare nullatenus sufficit. Ne tamen aliquis eorum quae dicimus, nimis [140 1Kb] insolens autumet nos magis more indiscrete laudantium ista dicere quam rem, sicut est, considerationi fidelium [141 1Kb] quocunque modo commemorando velle praefigere, plenius ea quae humanae naturae per eam bona provenere commemorare juvat, ac sic qualiter [142 1Kb] omnes aliarum rerum formae per ipsam sint reformatae [143 1Kb] , nihilominus, prout poterimus, in medium proferre delectat. Quod ea quidem re facere placet ut prae oculis, aliquatenus deformatis singularibus beneficiis ejus, nemo relinquatur cujus consideratio immensitate promeritae laudis illius non obruatur. Nota igitur; omni saeculo loquar, et de quo ad quid provecti simus hujus dominae meritis, pro posse, edicam. [Col. 0574B] Itaque natura nostra [144 1Kb] ad similitudinem Dei in principio creata fuit, quatenus indesinenter ipso Deo frueretur, et ejus gloria sine omni corruptione et mutabilitate aliquando potiretur. Hoc tam grande bonum natura statim in primis homiuibus perdidit, et in hujus mundi miserias infelix et praeceps ruit, dehinc in aeternas [145 1Kb] miserias decurso vitae labentis articulo multo infelicius ruitura. Transierunt multa saecula, et damnationis istius immanitas super omnes filios hominum semper est in deterius roborata. Nec enim summi Dei sapientia ullam in massa creationis humanae viam constituit [146 1Kb] , per quam, ut disposuerat, in mundum veniens tam luctuosae perditioni subveniret, donec ad istam, de qua loquimur, Virginem ventum [Col. 0574A] esset. Sed haec mox, ubi [147 1Kb] in mundum per humanae generationis lineam venit, tanta omnis boni virtute atque constantia [148 1Kb] perfecte resplenduit ut eam ipsa sapientia Dei, uti a saeculis praedestinaverat, vere [149 1Kb] dignam judicaret, per quam in hominem veniens, non modo reatum primorum hominum, sed et totius mundi peccata deleret, et diabolum suis operis inimicum cum suis elideret [150 1Kb] ; nec non damna coelestis patriae, illuc hominem deducendo, redintegraret [151 1Kb] . Quis igitur ista perpendens aestimare queat qua laude digna sit, quae tantorum bonorum sola prae cunctis effici meruit mediatrix ? Liberati ergo a lege mortis qua detinebamur, resurgimus in gloriam quam in primo parente perdidimus, imo in [Col. 0574D] ampliorem, quam vel ipse in se, vel nos in ipso amisimus. Qui etenim adhuc etiam in carne mortali per fidem ad amissam gratiam seu patriam tendimus, in filiationem Dei per benedictum filium benedictae [Col. 0575A] matris Mariae transimus, eumdemque filium ejus nobis fratrem ipso auctore ascissimus [152 1Kb] . A morte enim resurgens nos fratres suos appellavit, et quod ad Patrem suum et Patrem nostrum, Deum suum et Deum nostrum foret ascensurus, familiari affatu [153 1Kb] nobis intimari praecepit (Joan. XX, 17). Quod igitur tantum patrem et tantum fratrem sortiti sumus, utique beatae Mariae ascribere debemus, cujus integerrima fecunditate in tantam dignitatem surreximus; quam quidem dignitatem nostra natura nequaquam adepta fuisset, si illius fecunda virginitas Deum de sua substantia non genuisset. Cum igitur tam inaestimabili dignitatis honore, etiam in hujus mundi squaloribus degens, per piae matris Dei Mariae merita humana natura sit exaltata, vel advertat, qui [Col. 0575B] potest, qua quali gloria [154 1Kb] decorabitur, cum hunc ipsum fratrem suum, omnipotenti Patri ejus coaequalem, in sua majestate regnantem acceperit, ejusque regni cohaeres existens, perpetua et incommutabili glorificatione vultui ipsius praesens astiterit [155 1Kb] ? Advertat, inquam, advertat quae gloria, quod gaudium, vel quae jubilatio erit omnibus illis qui, in regnum aeternae beatitudinis assumpti, Deum Dominumque rerum omnium in suae carnis substantia sibi similem viderint, et cuncta, quae sive in coelo, sive in terra, seu in inferno subsistunt, ad nutum illius pendere, eumque fraterno affectu, imo ultra omnem fraterni amoris affectum, seipsos amare et quaecunque velle [156 1Kb] poterunt, sine mora, sine contradictione, sine defectu sibi aeternaliter [Col. 0575C] subministrare. Super haec cum ipsam dominam, per quam tanta bona eis provenere, prae oculis habuerint juxta Deum, quem de suo utero Virgo Filium pepererat residentem [157 1Kb] , et jure materno coelo terraeque cum eodem suo filio praesidentem, consideremus qua exsultatione exsultabunt pro tanta gloria ejus, quo honore sublevabuntur in tanta potentia ejus? Omnis utique creatura deferret eis honorem, non solum quia videbit naturae ipsorum consortem esse suum Creatorem, sed etiam quia dominatricem suam unam ex eis esse conspiciet factam reginam [158 1Kb] angelorum. His igitur ita consideratis, tu quicunque ex humana stirpe progenitus es, quomodo potes et quantum potes, erige aciem mentis tuae et quas grates, quas [Col. 0575D] laudes, quae obsequia ei perpetuo debeas, per cujus beatam et integerrimam fecunditatem de tanto malo ad tantum bonum, ut brevi ostendimus, sis provectus, gnarus attende. Nulla te ab horum consideratione saeculi delectatio moveat, nulla cujusvis vani [Col. 0576A] amoris desidia a debita laudum exhibitione retardet.



CAPUT X. Quantum profuit omni creaturae, etiam praeter humanam.

Verum quoniam aliquantisper animadvertimus quid boni per excellentissima [159 1Kb] beatae matris Dei Mariae merita adepti sumus, paucis etiam, ut proposuimus, pro posse, quid aliarum species rerum, per eadem ejusdem merita sint adeptae, advertamus. Scio quidem superius me quaedam inde commemorasse, sed ad commendandam piis auribus tantae dominae eminentiam non videtur fore superfluum eamdem praesentare sententiam. Omnem itaque creaturam, tam coelestem quam terrestrem, ad sui [Col. 0576B] Creatoris laudem et gloriam institutam, nemo sanum sapiens [160 1Kb] ambigit, nemo sapiens silet. Quapropter [161 1Kb] , si aliquid ejus laudi aut gloriae, sive honori derogat in quoquam, bene intuentibus liquet quod idem ipsum caetera, suae subjectionis integritatem [162 1Kb] ei servantia, quodam exinde confusionis verbere sauciat. Nec enim ad Domini sui fidelitatem integre sese tenerent, si verecundiam sui auctoris [163 1Kb] aequanimiter et inconcussa tranquillitate tenerent [164 1Kb] . Homo igitur, qui a Deo inter caeteras creaturas sublimis naturae creatus Deum [165 1Kb] per inobedientiae suae reatum inhonoravit, omnia quae sui juris prius erant amisit; omniaque, quae sui status integritatem servaverunt, ipsa reatus sui immanitate, quantum in ipso fuit, quadam confusione vulneravit; [Col. 0576C] adjecta est eis super hac confusione et alia confusio, quia huic, quem a suo Conditore per malae vitae merita exorbitare videbant, per suae conditionis legem ministerii sui obsequium nullo tempore abnegare valebant. Ingerebatur igitur operibus Dei contumeliosa quaedam oppressio, et fiebat de eis gravis et injuriosa abusio. Jus siquidem nullum in his quae Dei sunt juste deberet habere qui voluntati ejus non veretur pravis actibus contraire. In eo itaque quod lumine coeli et siderum motu in suis usibus homo retus potiebatur idem coelum et sidera ipsa magni honoris detrimenta patiebantur. Nempe illi serviebant propter quem se nequaquam instituta sciebant. Ad servitium quippe justi [166 1Kb] hominis, non [Col. 0576D] injusti, qui tunc erat, condita fuerant. Hoc ipsum de aere, de terra, et quae profert, de mari, et omnibus aquis ac de his quae continent dicere licet et sentire. Omnes igitur rerum formae informi quadam et contumeliosa obfuscatione tegebantur, eo quod ipsi, [Col. 0577A] qui Deum suum incessanter offendebat [167 1Kb] , ministrare ac subdi sine intermissione cogebantur. Duravit autem haec in rerum substantiis injuria quousque venit in carnem illa, de qua loquimur, beata Virgo Maria. At ubi venit ipsa, et in se Filium Dei incorporavit, et pristinam dignitatem in Deo, qui nascebatur, humana natura recuperavit, nihil ultra confusionis, aut injuriam alicui rerum speciei resedit, imo libertatem primae creationis [168 1Kb] suae confestim recipere meruit. Nam ipsa, cui juxta legem suae conditionis jus libertatis maximum erat, obsequendi videlicet illi quem ad Dei imaginem conditum noverat, cum ipsum in Creatoris sui similitudinem, quam peccando in se corruperat, per bona opera redire conspexit, non mirum si deinceps obsequendo dominatui [Col. 0577B] ejus, contumeliosae jugum servitutis excussit.



CAPUT XI. De eodem.

Alio item modo, si placet, consideremus qualiter omnis creatura ad utilitatem hominis sit creata, et quemadmodum eadem utilitas ob peccatum primi hominis quodammodo evanuerit, quove pacto per beatam Dei matrem virginem Mariam, primam suae utilitatis dignitatem recuperaverit. Certe homo qui mentis ratione subsistens carnis fragilitate deprimitur ad hoc conditus erat ut contemplationis oculo formae sui Creatoris jugiter intenderet. Sed quia ipse Conditor ejus incircumscriptus spiritus est, et nemo unquam carnis corruptibilitate vallatus in [169 1Kb] magnitudinis ejus notitiam, vel admirandae divinitatis illius [170 1Kb] , [Col. 0577C] speculationem [171 1Kb] , sicuti est, pertingere potest, proposita illi aliarum rerum existentia est, quatenus earum consideratione sublimitas ejus, quae per se nequit videri [172 1Kb] , ab ipso intellecta conspiceretur. Verum ubi post primorum hominum peccatum generationis humanae propago in desideria cordis sui prolapsa per vitia sorduit, non solum Creatoris contemplatio, sed et rerum creatarum mirificae dispositionis salutifera meditatio ab ea procul evanuit. Vides ergo quali modo in lapsu hominis ruit dignitas rerum. In consideratione enim illarum homo resurgere debuit in agnitionem Dei, et sic quasi quidam ei gradus fieri debuerunt pertingendi ad Creatorem ipsius et sui; sed haec in eis dignitas periit, quando qui ea digne uteretur nullus [Col. 0577D] exstitit. Nec ullatenus, ex quo primus homo corruit, receperunt amissam eminentiam tanti boni, donec ille Agnus qui peccata mundi tolleret in persona Dei et hominis prodiit mundo [173 1Kb] per Mariam. Verum, in cognitionem Dei homine per hunc Agnum revocato, omnis etiam alia creatura in statum suae conditionis et honore proprii congenitique decoris est revocata [174 1Kb] . [Col. 0578A] Hujus igitur tam magni boni effectum illi profecto censemus imputandum, per cujus virgineum uterum is venit in mundum, qui et humanam naturam in tantam, sicut diximus, dignitatis excellentiam sua sapientia revocavit, et omnem simul creaturam privilegio amissi honoris mira dispensatione redonavit. Quid ergo huic sacratissimae dominae omnis tam rationalis quam etiam irrationalis ereatura jure debeat, qui valet, ex his quae paucis perstrinximus dilatato sensu advertat. Utique cuncta, quae Deus bona et utiliter fecit, in eo statu quo condita fuerunt, sicut ostendimus, esse destiterunt, et per hanc beatissimam Virginem in statum pristinum revocata sunt et restituta. Sicut ergo Deus sua potentia parando cuncta Pater est et Dominus omnium, ita [Col. 0578B] beata Maria suis meritis cuncta reparando mater est et domina rerum; Deus enim est Dominus omnium, singula in sua natura propria jussione constituendo; et Maria est domina rerum, singula congenitae dignitati per illam quam meruit gratiam restituendo. Et quemadmodum Deus ex sua substantia genuit eum per quem cunctis originem dedit, ita Maria de sua carne [175 1Kb] peperit illum qui in decorem primae creationis omnium cuncta restituit [176 1Kb] . Item, sicut nulla rerum species, nisi per Dei Filium facta, subsistit, ita lex debitae damnationis neminem deserit, nisi quem ab ea filius Mariae absolvit. Quis igitur, ista recto sensu et corde sincero perpendens, plene percipere queat excellentiam dominae hujus, per quam tam ineffabili gratia, a tam aestimabili dejectione [177 1Kb] [Col. 0578C] erectus est mundus? Quis, inquam, tam miram, et omni prorsus rei praeter hanc inauditam gratiam hujus mulieris oculo mentis aspiciens, non obstupescat, et non modo elinguis, verum etiam a tantae rei comprehensione prorsus immunis fiat?



CAPUT XII. Oratio ad beatissimam Virginem Mariam.

Quapropter ea quae nohis sunt impenetrabilia intermittentes, precibus impetrare nitamur ut, quod intellectu capere nequimus, salutari saltem affectu obtinere mereamur. Rogamus ergo te, domina, per ipsam gratiam qua te pius et omnipotens Deus sic exaltavit, et omnia tibi secum possibilia esse donavit, quatenus id apud ipsum nobis obtineas, ut plenitudo gratiae quam meruisti in nobis sic operetur [Col. 0578D] quo participium beati praemii ejus nobis misericorditer quandoque donetur [178 1Kb] . Ad hoc quippe Deus noster per te factus est frater noster ut, quemadmodum ipse dignatus est consors fieri nostrae humanitatis, sic nos mereamur consortes fieri suae divinitatis. Intende ergo, domina piissima, ut nobis ad effectum [179 1Kb] proveniat, propter quod Deus noster ex [Col. 0579A] tuo castissimo utero factus homo inter homines venit, nec sis, quaesumus, exoratu difficilis, quia procul dubio idem benignissimus filius tuus erit ad concedendum quidquid voles promptus et exaudibilis. Tantummodo itaque velis salutem nostram, et vere nequaquam salvi esse non poterimus. Quid igitur stringet larga misericordiae tuae viscera, domina, contra nos, ut nolis salvari nos ? Certe Deus noster (teste Propheta) misericordia nostra est(Psal. LVIII, 18), et tu ejusdem Domini nostri absque dubio vera mater es. Si tu ergo, quae Dei mater es, et ea re vera misericordiae mater [180 1Kb] denegas nobis effectum misericordiae, cujus tam mirabiliter facta es mater, quid faciemus, cum idem filius tuus advenerit cunctos aequo judicaturus judicio? Siquidem licet [Col. 0579B] ipse filius tuus sit per te factus frater noster, utique tamen ubi [181 1Kb] voluntatem tuam sic videlicet [182 1Kb] dulcissimae matris magis porrectam adverterit, illuc, servata aequitatis ratione, a qua te nullatenus discrepare velle videbit [183 1Kb] , et judicii sui sententiam, sive ad misericordiam inflectendo, seu ad justitiam intendendo, promulgabit. Subveni ergo nobis, domina, et non considerata peccatorum nostrorum multitudine, velle tuum ad miserendum nobis inflecte. Cogita, quaeso, et recogita apud te quia non ad damnandum, sed ad salvandum peccatorem Conditor noster ex te factus est homo. Cur itaque non juvabis nos peccatores, quando propter nos in tantam celsitudinem es elevata ut te dominam [184 1Kb] habeat et veneretur omnis pariter creatura? An ideo utrum [Col. 0579C] pereamus, amplius non curabis, quia quidquid de [Col. 0580A] nobis miseris ultra eveniat, gloriae tuae jactura nulla inde perveniet? Et hoc quidem fortassis aliquo modo, bona domina, dici posset, si pro tui solius exaltatione et salute [185 1Kb] mater Dei facta fuisses, si utique [186 1Kb] Deus, qui hominem assumpsit ex tua castissima carne, hoc fecit pro tua et nostra communi salute [187 1Kb] . Si ergo, quae plena salute es potita, non intendis ut eadem salus pro modulo nostro etiam ad nos usque pertingat, jam tuorum sufficiens commodorum, nostrorum negligens esse videberis, et quae pro totius mundi salvatione meruisti fieri mater Altissimi, cum nos proposueris [188 1Kb] , quos obvolvit finis saeculi, quid, quaeso, proderit nobis tua gloriosa et felix exaltatio, et quam inde [189 1Kb] habemus, dulcis et affectuosa exsultatio? Ut ergo filium tuum totius [Col. 0580B] mundi Salvatorem, et te ejus reconciliatricem esse veraciter sentiamus, eo nos propensiori studio juva, precamur, et fove, quo in faecibus mundi natos et alitos [190 1Kb] potiori levamine prospicis indigere. Ab initio denique renovationis humanae, omnibus sub tuum praesidium confugientibus hucusque succurristi, et idcirco prae omni creatura, omni laude dignissima dici et esse meruisti. Eia, succurre nobis, oramus, ut laus, quam per tot saecula digne possedisti [191 1Kb] , continua tibi duret in gratia ipsa qua mundo perdito [192 1Kb] subvenisti. Tibi ergo nos commendamus, tu procura ne pereamus, effice potius ut salus nostra de die in diem multiplicetur, et filio tuo Domino nostro Jesu Christo vita nostra jugi devotione famuletur. Qui cum Deo Patre, et Spiritu sancto vivit, [Col. 0580C] dominatur et regnat per infinita saecula Deus [193 1Kb]




[Col. 0579C]
DE QUATUOR VIRTUTIBUS QUAE FUERUNT IN BEATA MARIA, EJUSQUE SUBLIMITATE (G)*


[Col. 0579D]
CAPUT PRIMUM. De his virtutibus generatim.

Multi, dominae sanctae Mariae laudes stylo formare conati, libenter humano generi pro viribus proposuere quanta olim in eam confluxit copia virtutum, et quanta nunc facilitate necessitatibus succurrat mortalium, quanta tunc fuerit donorum gratia sublimis et mirabilis, quanta nunc pietate sit potenter singularis, singulariter dulcis. Nam cum [Col. 0580D] quatuor virtutes esse philosophi non tacuerint, justitiam, prudentiam, fortitudinem, temperantiam, ex quibus, quasi ex gaudio [forte leg. quadrivio] limite, omne virtutum agmen emicet, quia majores nostri quatuor primas in ea regnasse docuerunt, certas appendices in ejus animo conquadrasse perleve fuit ut ostenderent.

Et justitiam quidem ejus sic asseruerunt, quod ipsa tanta tenacitate Dei praeceptis per legem inhaerebat [Col. 0581A] ut nec illa dimittenda putaret quae ab ejus integritate progenerari [forte leg. posse non observari] noscuntur, verbi causa, purificationem post partum. pro sobole sacrificium, annuum ad templum ascensum; haec enim ab ea ex abundanti facta quis fidelis ambigat?

Prudentiam, ut prima feminarum animadverteret rem quae carebat exemplo, quam gratum Deo esset pudicitiae sacrificium quod ipsa voverat Deo, legis maledicto relicto in medio. Praeterea, post salutationem angeli quam prudenter locuta, quam facile credula. Fuit enim ea fides et credulitas prudentiae supellex, quod credidit posse fieri per Spiritum sanctum ut sine complexu maris absque periculo pudoris, exsulante urtica libidinis, produceret filium.

[Col. 0581B] Fortitudinem, ut quae juste debere fieri prudenter intelligebat, incunctanter voverat, et votum constanter persequeretur; justum autem est ut quod gratiosius et speciosius habeas Deo omnium bonorum largitori ad ejus nutum offeras. Id prudens Virgo sapienter colligens, virginitatem suam, qua nihil amabilius, nihil formosius ducebat, Deo fortiter vovit et fortissime servavit.

Temperantiam, quod supradictas virtutes studio humilitatis continuaverit, per illam custodiens quidquid boni mentis ingenuae devotio, et coelestis gratia coacervaverant in ea. Fuit ergo justitiae, quod bonum fecit; prudentiae, quod qualiter faciendum esset intellexit; fortitudinis, quod perseveraverit; temperantiae, [Col. 0581C] quod in tanto fastigio locata, humili mente casum cavit.



CAPUT II. De iustitia et ejus appendiciis.

Habent porro hae virtutes alias, ut dixi, appendices et comites, habent pedissequas et collaterales. Quarum effectus in Domini matre ita, si bonae fidei memoriam habeo, disposuere. Justitiam, inquiunt, comitatur religio, quae est munditia vitae, ut per eum Deo placeatur; pietas, per quam diligitur proximus; gratia, quae est beneficii accepti memoria; obsequentia, quae obsequitur cui digne debet; veritas, quae docet vivere pro natura, loqui pro re. Has virtutes ita beata Domini mater trivit ut religiosa [Col. 0581D] munditia vitae Domino Deo templum in suo aedificaret corpore; pietate proximum coleret; collatorum in se beneficiorum, Deo non ingrata, ipsi vicissim animam et corpus viva ipsa hostia libaret, obsequi majoribus et dignis sedula, adeo ut cum praeconio angelico matrem se Dei fore audisset, impigre in montana conscenderet (Luc. I, 39), anum cognatam obsequiis ad partum dilinitura. Veritatis mater veritati innixa, pro natura vivere assueta, quae ipsum naturae opificem integris bajulavit visceribus. Pro re loqui non nescia, sponsionem angeli diligenti rationis trutina examinavit, ut plane quomodo faciendum esset addisceret quod fieri posse et debere non dubitaret.


[Col. 0582A]
CAPUT III. De prudentia et ejus sequacibus.

Prudentiam sequuntur providentia, quae prospicit quod in futuro utiliter fiat; intelligentia, quae intelligit quid in praesenti utiliter fiat; memoria, quae bene vel secus acta integre colligit, et de praeterito dicta. Nullus autem hac domina providentior, quae antequam voveret Deo virginitatem suam, perspicaciter providit quantum profectus illud votum factum et bene observatum sibi et toti mundo induceret. Non enim rem voveret exoticam, nisi provideret sibi et aliis incomparabilem inde accumulari gloriam. Nullus ea intelligentior, quae, et expedita mentis acie et ipsius deitatis conscia, plene intelligeret in Domini nativitate, passione, et resurrectione, [Col. 0582B] quantum esset in praesenti bonum, quod in futuro esset incomparabiliter fructuosum. Memoriae erat tenacis et unicae, omnia quae sola de filio sciebat, secretiori consilio sibi tantum cognita coacervans in cumulum, conscientiae inculcavit hominum. Unde de ea dicitur : Maria autem conservabat omnia verba haec, conferens in corde suo (Luc. II, 19). Debet ergo ei totus mundus salvationis suae plenam notitiam, quae plenissimae cognitionis apostolis non inviderit scientiam. Quapropter quia ad exiguum boni increscere processus Evangelii, nisi cognosceretur tenor principii, merito illa dicitur et apostolorum apostola, et evangelistarum evangelista, per quam principalis ipsis fidei principibus illuxit doctrina.


[Col. 0582C]
CAPUT IV. De fortitudine et ejus sequacibus.

Fortitudini adhaerent magnificentia, quae magnificum conatur quiddam aggredi; confidentia, quae splendide cogitata fiducialiter arripit; perseverantia, quae bonum inchoatum stabiliter urget; patientia, quae utilitatis causa difficilia tolerat. Utile autem quod hic et superius nominavi, eo sensu volo accipi secundum beatum Ambrosium De officiis, ut idem sit utile quod honestum, et honestum quod utile, quamvis in saecularibus scholis aliter definiatur.

Et permagnifice quidem felix puella egit ut bonum rimaretur inchoandum quod confidenter inchoavit, et perseveranter absolvit. Patientiam nec in suis, nec in filii contumeliis rupit. Magnificentiae fuit quod dixit : Magnificat anima mea Dominum, et [Col. 0582D] exsultavit spiritus meus in Deo salutari meo (Luc. I, 46, 47); confidentiae : Ecce enim ex hoc beatam me dicent omnes generationes (ibid., 48); perseverantiae : Quia fecit mihi magna qui potens est, et sanctum nomen ejus, et misericordia ejus a progenie in progenies timentibus eum (ibid., 49, 51). Porro de patientia ejus dictum est : Et tuam ipsius animam pertransibit gladius (Luc. II, 35).



CAPUT V. De temperantia et ejus sequacibus.

Temperantiae sunt conterminae continentia, per quam praecipua cupiditas animi regitur gubernatione consilii; clementia, qua refrenatur mens, temere in alicujus odium concitata; modestia, qua fit [Col. 0583A] ex utcunque superfluo diligens et cauta recisio. Has virtutes beatam dominam exercuisse liquet perspicue, cum constet eam nec fuisse incontinentem alicujus voluptatis stimulo, nec praecipitem odio, nec immodestam animo. Quomodo enim illicita committeret, quae a licitis temperabat? Accedunt ad continentiae praecepta mores quos virginem habere decet, sicut Ambrosius familiari illi suo, et aliis inimitabili nectare docet : Ut sit virgo, quae nullo doli ambitu sincerum adulteret effectum, corde humilis, verbis gravis, animo prudens, voluptutem ciborum duntaxat, si qua fuerit, parvo redimens, carnis vitia omnino compescens, loquendi parcior, legendi studiosior. Cui sit non gestus fractior, non incessus solutior, non vox petulantior, ut ipsa species corporis sit [Col. 0583B] simulacrum mentis et figura probitatis. Quae in matre Domini fuisse, nemo Christianus ibit inficias, cum ejus vita inclyta, ut canitur, cunctas illustret et informet Ecclesias.



CAPUT VI. Has sanctae Mariae virtutes Christus confirmavit.

Huic puellae sic virtutum diademate redimitae, totum se infudit Dei Filius, bona illa virginalis animi suo potissimum adventu custodiens. Namque ipse non solum justus, sed et ipsa est justitia, qui dicitur in psalmo : Dilexisti justitiam et odisti iniquitatem (Psal. XLIV, 8). Matrem ergo suam jam justam justitia Dei penetrans, unxit eam oleo exsultationis, id est Spiritu sancto, prae omnibus participibus suis, id est omnibus virginibus. Fecunditatem matri [Col. 0583C] conferens, virginitatem non auferens, ipse non solum sapiens, sed ipsa Dei sapientia est et in eo requiescunt omnes thesauri sapientiae etiam corporaliter. Inveniens ergo sapientem puellam, sapientiam servavit Dei sapientia, id est mundam custodivit corde et corpore. Siquidem scriptum est : In malevolam animam non introibit sapientia. nec habitabit in corpore subdito peccatis (Sap. I, 4). Ipse est temperans, et ipsa temperantia, sicut dicit in Canticis : Ego lilium convallium (Cant. II, 1), id est flos humilium. Idemque in Evangelio : Discite a me quia mitis sum et humilis corde (Matth. XI, 29). Dignatione ergo sua humilitatem virginis acceptans, plena divinitate in ejus influxit gremium, ut dicit propheta : Super quem requiescam nisi super humilem et quietum? [Col. 0583D] (Isai. LXVI, 2.) Itemque ipsa in Evangelio : Quia respexit humilitatem ancillae suae (Luc. I, 48). Ipse etiam est non solum fortis, sed et fortitudo Dei, per quem fecit Deus Pater omnia ex nullo. Qui fortis diaboli fortior superveniens exspoliavit atria, et divisit spolia (Luc. XI, 22). Non ergo fortitudinem matris enervem reddidit, sed sua potentia sublimavit, ut esset imperiosa creaturae totius hera, concilians et demulcens superos, deturbans et exterrens inferos. Eam scrutans corda et renes Deus (Psal. VII, 10), ex omnibus virginibus, quas capiebat mundus, elegit et sanctificavit, ut habitaret in ea corporaliter, quam jam plenam pridem supradictis virtutibus fovebat et circumplectebatur spiritualiter.


[Col. 0584A]
CAPUT VII. Non potuisse Deum ex alia virgine nominem effici.

Unde mihi videntur a vero alienari qui dicunt Deum potuisse salutem humanam procurare, vel per aliam virginem, vel per aliud quam per virginem. Et illi quidem qui opinantur potuisse Deum incorporari in aliqua altera virgine, respondeo compendio : Imo non potuit, quia non voluit. Et e converso: Non voluit, quia non potuit. Quamvis enim omnipotens sit, multa sunt tamen quae dicitur non posse; sicut nec mentiri potest, nec mori, quia non vult. Nam si vellet mentiri vel mori, non esset omnipotens, quia mentiri non est potentia, sed est peccatum, id est boni impotentia; et mori est deficere a potentia. Et ideo de Deo dicitur : Omnia quaecunque voluit fecit [Col. 0584B] (Psal. CXIII, 3), quia nihil voluit nisi quod decuit. Eodem modo dico eum nec potuisse nec debuisse nasci ex alia virgine. Et propterea, ut dixi, non potuit, quia noluit. Noluit porro, quia ratio non fuit. Deum certe rationis auctorem contra rationem nihil velle, nihil facere, nihil etiam posse, in promptu est. Quis vero non videat Deum a ratione resiluisse, si cum omnes omnino feminas infra sanctitatem beatae Mariae cerneret, alia qualibet in matrem electa, ipsam sperneret? Ipsam autem omnes mulieres sanctitate praecelluisse puto quod intelligit qui superiora animadvertit. Nam aliae quidem partes gratiarum metuere; ipsa autem plena gratia ab angelo salutatur.

Amplius, qui dicit Deum debuisse vel potuisse [Col. 0584C] aliter quam per partum virginis Adae reparare peccatum, idem est quasi si diceret melius eum facere debuisse, vel tam bene aliter potuisse. Quod si melius fecisse debuit, vel tam bene aliter potuit, et tamen non fecit, vel noluit, vel nescivit. Si melius noluit facere, cum potuisset, invidus vel ignavus fuit. Si nescivit melius facere, cum debuisset, ignarus fuit. Quantum enim a Dei natura abhorreant invidia, ignavia, ignorantia, fatetur qui videt quam pudendum sit haec vitia cuilibet honesto homini ascribere. Restat ergo ut qui haec Deo assignare erubescit, nec praedictas ratiocinationes respuit, fateatur quod Deus non nisi per virginem et per hanc potissimam virginem mundum restaurare potuit. Non potuit aliter quia non voluit; noluit, [Col. 0584D] quia ratio non fuit. Et quia ratio non fuit, non debuit. Quam gradationem si quis reciproce convertat, non irrita erit hoc modo: Non debuit aliter salvare genus humanum, quia ratio non fuit; et quia ratio non fuit, noluit; et quia noluit, non potuit, quia contra rationem facere nec potuit, nec voluit.



CAPUT VIII. Sublimitas beatae Virginis explicatur.

Sensibus antiquorum Patrum de virtutibus beatae Mariae breviter defloratis et in unum coacervatis, nunc ad sublimitatem ejus commendandam, quam propter gratiam virtutum est adepta, vigilabit oratio. Ad quod perspicacius enucleandum, amorem filii in matrem et matris in filium proponam.
[Col. 0585A]

Deus Filius consubstantialis et coaeternus et coomnipotens Patri, editus ex Patre ante tempora sine matre, voluit nasci de matre sine patre sub tempore, elegitque hanc puellam pro amore quem habebat erga eam, in quam tota divinitas influeret, et quae Dei et hominis genitrix fieret. Amavit ergo eam, antequam ex ea nasceretur, ut esset de qua digne nasceretur. Parvusque hic amor est ut faceret ex filia matrem, ex creatura Creatoris genitricem? Nec post partum amor defecit, imo incomparabile augmentum accepit. Sicut enim omnes homines, ex utroque parente geniti, departiuntur amorem in utrumque parentem, ita Dominus Jesus ex matre genitus sine patre, patris et matris soli matri debuit et persolvit amorem. Item, duo erant in Virginis animo, invisibili sed magno [Col. 0585B] concertantia praelio, Virginitatis amor, et legalis maledictionis timor. Verumtamen librato diu multumque consilio, vicit amor qui praeponderabat, et dedit terga timor. Hic occurrit Dei auxilium, qui ei et quod timebat eriperet, et quod amabat salvo signaculo non auferret. Dedit ei ergo ut esset et prole fertilis et virginalis damni immunis.

Quid illa? Nonne tantis filii beneficiis digno respondebat amore, plena Spiritu sancto, qui est amor Patris, et prolis amor suavis et dulcis; amor non volaticus, sed aeternus? Nonne eum amabat qui eam fecit omnis creaturae dominam, coeli et terrae reginam, fertilitatem, ut dixi, tribuens, integritatem non minuens? Imo vero totis medullis, totis viribus in ejus amorem suspensa erat, amoremque quem pater [Col. 0585C] et mater soboli suae debent, sola ista dulcis et terrena mater domino et filio suo impendebat. Nec est aliqua scientia quae possit penetrare, nec eloquentia quae possit praedicare, quanta dulcedinis sedulitate parvulum foverit, quanta diligentia obsequioque adolescentem et in robur aetatis vadentem provexerit, quanta laetitia juvenem miracula facientem et eorum gloria famosum audierit, viderit, quanta moestitia patientem et morientem suspiraverit. Et haec profecto tanto nobis sunt pene incogitabilia, quanto insueta. Jam vero resurgentem et ascendentem quam laetis oculis Virgo felix intuita, quanto tripudio beata movebantur viscera, praesertim cum jam intelligeret in effectum prodire quae tanto parturiebantur tempore? Genus humanum ad salutem [Col. 0585D] vocari per apostolos videbat, cujus rei gratia Dei Filium de se incorporatum et in cruce passum ante intellexerat. Quapropter laetabatur quod spei quam ante conceperat, quodque salutare toti mundo fore ex voto virginitatis suae speraverat, jam in rem veram transibat. Gaudebant et angeli qui videbant civium [Col. 0586A] suorum olim per peccatum diminutum numerum, nunc per beatum ejus partum redintegrari. Gaudebant et gaudent homines, quia quod per primam amiserunt feminam, centuplicati pretii foenore recipiunt per Mariam. Corruerunt servi, resurgunt fratres et filii; fratres Domini, Mariae filii. Quod gaudium in incomparabile crementum pullulabit, cum illorum praesentia praesenti fruentur in coelo laetitia, per quos tanta consecuti sunt gaudia. Gaudebat et gaudet omnis creatura, quia quae in initio mundi a Deo ad obsequium hominis facta, quando se homo a cognitione et servitio Dei removerat, illi qui Creatori suo rebellis erat, degeneri famulatu substerni dolebat. Illa, inquam, homine per beatam Mariam salvato, in antiquum decus evasit, in pristinum [Col. 0586B] splendorem renituit, dum illi famulatur qui Creatori suo et fide et opere obsequitur. Sicut ergo Deus est Pater et Creator omnium, ita haec Virgo est mater et recreatrix omnium. Quia sicut nihil existit, nisi quod Deus facit, ita nihil recreatur, nisi quod filius sanctae Mariae redimit.

Ascendat ergo fidelis anima in mentis speculam et, quantum potest, videat in quam sublimi locata sit domina Maria. Omnis natura a Deo est facta, et Deus est factus ex Maria. Deus omnium factor se ex Maria fecit, et sic cuncta refecit. Qui potuit omnia ex nihilo facere, noluit ea violata sine Maria reficere. Deus est igitur Pater rerum creatarum, et Maria est mater rerum recreatarum. Deus illum genuit per quem sunt omnia facta, et Maria illum genuit per [Col. 0586C] quem sunt omnia refecta et salvata. Per has ergo ratiocinationes impossibile est ut aliquis homo ad eam conversus et ab ea respectus damnetur. Nam quia ipsa genuit eum per quem mortua reviviscunt, per quem homines ex peccato salvantur, quia non est justificatio, nisi quam ipsa in utero fovit; non est salus, nisi quam ipsa peperit. Ipsa est ergo mater justificantis et justificatorum; ipsa est mater salvantis et salvatorum. Igitur mater Dei qui solus damnat, qui solus salvat, quem solum timemus, in quo solo speramus, est mater nostra. Judex et Salvator noster, est frater noster. Quomodo ergo desperemus, cum salus, sive damnatio nostra, ex boni fratris et piae matris pendeat arbitrio? Nunquid sustinebit bonus frater puniri fratres suos quos redemit, [Col. 0586D] bona mater damnari filios suos quorum ipsa Redemptorem genuit? Dulcis mater rogabit dulcem filium suum, pium fratrem nostrum; filium pro filiis, unigenitum pro adoptatis. Pius filius libenter audiet matrem pro filiis, Unigenitus pro iis quos adoptavit, Dominus pro iis quos liberavit.




[Col. 0587]
EADMERI MONACHI LIBER DE BEATITUDINE COELESTIS PATRIAE [194 1Kb] . (G)*
[Col. 0587A]

Reverendo domino, et fratri et amico suo, Guillelmo monacho, mansuetudine, modestia et honestate vitae multum amando, frater Eadmerus, monachorum Ecclesiae Christi Cantuariensis infimus, quod Deus promisit diligentibus se.

Recordatur, ut aestimo, sanctitas tuae dilectionis, honorande frater, quia, cum venerabilis Pater Anselmus Centuariensis archiepiscopus, nuper in coenobio Cluniacensi aliquantis diebus moraretur, et loquens, a religioso ipsius loci conventu, pro sua reverentia devotissime audiretur; tua prece mecum egisti quatenus verbum, quod de aeterna beatitudine in capitulo coram positis fratribus fecit, styli officio, tuo conspectui praesentarem. Ego igitur, utpote qui libenti animo volebam pro meo posse tuae voluntati morem [Col. 0587B] gerere, opus illico aggressus sum, aestimans illud levioris ad explicandum negotii fore quam postea senserim. [Col. 0588A] Noverit ergo charissima mihi dilectio tua, quia tui solius causa tenuit me ne coepto desisterem, licet fortassis melius fuisset penitus destitisse. Materia siquidem pulchra et appetibilis cum narratur sermone inculto et contemptibili, solet nonnunquam magis offendere animum audientis quam demulcere. Quapropter vereor ne hoc ipsum in meo facto alicui contingat, scilicet ne materia decens indecenti stylo digesta, id apud hominum mentes efficiat, ut quae prius per se sine scripto placebat, ex scripti deinceps foeditate vilescat. Sed certe quod scripsi, tua sincera dilectione provocatus tibi scripsi, hoc solum intendens ut ea simpliciter dicerem, quae me in eodem capitulo per id temporis, vel alibi ab ore ipsius Patris, de eadem re accepisse recordari valebam. [Col. 0588B] Valeat sanctitas tua et oret pro me.


[Col. 0587B]
PROLOGUS [195 1Kb] .

Multi homines, quibus nonnunquam boni mores et justa opera proponuntur, et qui ut se in eis, saeculi vanitate postposita, exerceant admonentur, inquirere solent quamobrem, quo praemio, qua retributione. Respondetur itaque illis quod scriptum: Quia nec oculus [Col. 0587C] vidit, nec auris audivit, nec in cor hominis ascendit quod praeparavit Deus iis qui diligunt illum (I Cor. II, 9). Quod cum illi non clare quid sit advertere possunt, repetitur hoc ipsum aliis verbis, et dicitur eis: Praemium quod iis qui in hac vita Deo serviunt in futura vita recompensatur, vita aeterna, beatitudo aeterna, aeterna jucunditas, sufficientia scilicet est omnium commodorum secundum voluntatem et sine omni indigentia. Haec ergo cum illis hoc modo dicuntur, bona quidem et magna, ut sunt, esse videntur; sed quia non intelligunt quid in ipsa vita aeterna habituri sint, nec subito quid sit omnium commodorum secundum [Col. 0587D] voluntatem sufficientia et sine omni indigentia percipere possunt, haerent animo, nec multum efficaci ad audita sapore trahuntur. Quid ergo agendum ut haec illis aliquatenus sapiant, et sic ad opera bona evigilent? Puerorum more cibandos existimo, qui, si quando grossum aliquod pomum edendum percipiunt, [Col. 0588B] illud ob dentium teneritudinem et oris angustiam absumere nequeunt, si pro illorum capacitate primo non fuerit particulatim divisum. Itaque dividamus in partes magna quae diximus, ut inde possint ad vitam nuttriri de quibus agimus. Quae ut melius eluceant, [Col. 0588C] consideremus quae in hac vita mens amet [195* 1Kb] humana, et ex his, prout possumus conjectemus, ea multo [196 1Kb] excellentius eos habituros in vita futura, si quidem inter mundana tentationum pericula constituti, Dominica fuerint praecepta secuti, atque cum ipsa illic adepti fuerint, plenitudine desiderii sui se nequaquam fraudatos percipient. Haec, inquiam, faciamus, et a minimis paulatim progrediamur. Ecce, ut primo, quae ad corpus attinent bona succincte enumeremus, ista, ut aestimo, sunt quae propter se et propter quae alia quaeque ab hominibus appetuntur: pulchritudo, velocitas, fortitudo, libertas, sanitas, voluptas, diuturnitas vitae. Si autem [Col. 0588D] in his aliqua sunt quae aliquando servi Dei non modo non appetunt, sed etiam magnopere in hac vita curare subterfugiunt, ut sunt, verbi gratia, pulchritudo corporis atque voluptas, utique non idcirco id faciunt quod ea naturaliter nolint, sed ne Deum in eis quoquomodo offendant. Nam si per ea nihil offensionis [Col. 0589A] in Deum contrahi posse certo sentirent, vel se ab [197 1Kb] amore aeternorum impediri non pertimescerent, profecto jucundius in ipsis quam in eorum contrariis sese deducerent. His ita praelibatis, singula quae proposuimus breviter tractemus, et qualiter illis post corporum nostrorum resurrectionem perfruemur, prout Dominus dederit, explicemus.


[Col. 0589A]
CAPUT PRIMUM. De pulchritudine corporum beatorum.

Itaque pulchritudo bonum quoddam est et quod naturaliter a cunctis haberi amatur. In illa igitur vita pulchritudo justorum solis pulchritudini, qui septempliciter quam modo sit speciosior erit, adaequabitur, quemadmodum divina Scriptura testatur: Fulgebunt, inquiens, justi, sicut sol in conspectu Dei [Col. 0589B] (Matth. XIII, 43). Ad haec, corpus Dominicum claritati solis praelucere nescio aliquem posse ambigere. Et ei similes, attestante Apostolo, erimus, qui dicit: Reformabit corpus humilitatis nostrae configuratum corpori claritatis suae (Phil. III, 21). Ista fatetur auctoritas, cui contradicere scitur esse nefas. Haec tamen si quis sibi velit ratione probari, credo nulli debere incredibile videri justos pulchritudinem solis in illa vita, ubi mortale hoc absorbebitur a vita (II Cor. V, 4). sortiri, cum vere dicantur et sint templum et sedes Dei, quod nusquam in divina pagina de solo isto visibili meminimus legi.


[Col. 0589B]
CAPUT II. De velocitate.

Velocitas, quae pulchritudine non minus amatur, tanta nos comitabitur ut ipsis angelis Dei aeque [Col. 0589C] celeres simus, qui a coelo ad terras, et a terris in coelum dicto citius dilabuntur. Quae celeritas, si utrum sit in angelis probari necesse esset [198 1Kb] , exempli gratia, dici forsitan posset hominem, mortali adhuc carne gravatum, mox a Judaea per angelum in Chaldaeam delatum, indeque, tradito prandio quod deferebat, sine mora relatum. Ergo cum istis omnino par velocitas illis erit, quibus, sicut promissa est, illorum aequalitas inerit. Apostolus etiam, qui corpora nostra, quantacunque locorum intercapedine separata membratim fuerint, sive dispersa, in ictu oculi (I Cor. XV, 52) asserit resurrectura, satis innuit quam velocitatem eadem corpora jam incorruptibilia sint habitura. Corruptibile quippe hoc, sicut [Col. 0589D] ipse testatur, incorruptionem, et mortale induet immortalitatem (ibid., 53). Hujus quoque velocitatis exemplum in radio solis licet intueri, qui statim orto sole in plaga orientali, pertingit in ultima plagae occidentalis [199 1Kb] , ut in eo perpendamus non esse impossibile quod de nostra dicimus futura velocitate, praesertim cum rebus animatis soleat inesse major velocitas quam inanimatis. Huic radio solis simile velocitatis exemplum habemus in nobis. Radius [Col. 0590A] quippe oculorum nostrorum in sublevatione palpebrarum coelum usque pertingit, et in ictu earum totus in semet, ac integer redit. Amplius constat quidem animas sanctorum, quae jam coelestia tenent, necdum plena felicitate frui, donec incorruptibilitate corporum suorum potiantur. Quam cum adeptae fuerint [200 1Kb] , non erit quod amplius velint. Haec itaque corpora si eas a sua velocitate tardiores aut graviores efficere deberent, nimirum potius eorum consortium abhorrerent quam appeterent. Igitur ea quam dicimus velocitate perfungemur, cum in vera vita fuerimus.


[Col. 0590A]
CAPUT III. De fortitudine.

Post has nominavimus fortitudinem, quam plerique [Col. 0590B] perosa imbecillitate plurimum amant. Praestabunt igitur viribus, quicunque supernis meruerint civibus associari, in tantum ut nullatenus illis obsistere quidquam valeat, si movendo aut evertendo voluerint quid a suo statu quomodocunque divertere quin illico cedat. Nec in eo quod dicimus majori conatu laborabunt quam nos modo in motu oculorum [201 1Kb] nostrorum. Ne, quaeso, excidat animo [202 1Kb] , quam adipiscemur angelorum similitudo, quatenus, si hic [203 1Kb] aut in iis quae dicturi sumus aliquod exemplum non occurrerit, ipsa occurrat, atque in quibus angelos valere constiterit, et nos aeque valere probet et asserat. Neminem autem qui dubitet existere puto angelos ea qua volunt fortitudine fungi. Sed fortassis quaeret aliquis quid nobis illa fortitudo praestet, cum singulis tam convenienter, ut convenientius nequeant, [Col. 0590C] ubique dispositis, nihil mutandum, nihil evertendum nihilque standum sit in quo vires suas quivis exerceat. Qui haec dicit, paucis nobiscum quid in hujusmodi habeat usus humanus attendat, et videbit quia non semper omnibus quae habemus et quae nos habere non parum gaudemus actu utimur, sicut, verbi causa, visu ipso, potestate aliqua, scientia rerum nonnullarum et multis in hunc modum. Sic et tunc, de qua agitur [204 1Kb] , fortitudo erit. Sola namque possessio ejus grata nobis erit, et exsultatio grandis erit, licet nequaquam sit nobis in actu, cunctis, ut dictum est, in suo statu collocatis. Haec eadem quaestio, si aut de velocitate, aut de aliquo eorum quae ob propositi [205 1Kb] operis intentionem dicturi [Col. 0590D] sumus quemlibet movet, eam, qua hic soluta est, solutionem, si apertiorem [206 1Kb] non habuerit, accipere valet.


[Col. 0590D]
CAPUT IV. De libertate.

Hinc, secundum quod proposuimus, ordine suo libertas sequitur, quae superioribus non minus diligitur. Quicunque igitur angelorum fuerint similitudinem assecuti, eorum quoque libertatem necessario [Col. 0591A] assequentur. Itaque sicut angelis nihil obsistit, nec aliquid eos impedire vel constringere potest quin, pro vello suo, cuncta liberrime penetrent; ita non erit obstaculum ullum quod nos retardet, non clausura quae nos detineat, non elementum quod nobis ad velle pervium omnino non exstet. Exempli causa, certe Dominicum corpus, cui configuranda corpora nostra Paulus testatur (Philip. III. 21), et, supra meminimus, clauso sepulcro a mortuis surrexit, ac demum ad discipulos obseratis januis palpandum introiit (Joan. XX, 26, 27), nobisque in hoc libertatis futurae documentum grande reliquit.


[Col. 0591A]
CAPUT V. De impassibilitate.

Super haec sanitatem amari ab hominibus diximus. [Col. 0591B] Et de hac quid melius dici poterit quam quod Psalmista canit, Salus, inquiens, justorum a Domino? (Psal. XXXVI, 39.) Quibus autem fuerit a Domino vera sanitas, quae subripere valebit infirmitas? Verum de ista sanitate, quam in futuro saeculo habebimus, quod exemplum afferre queam, ut quae sit intelligatur, non video, quia nihil sanitatis, quod ei comparare possim, aut ego in me, aut aliquis sub mortali carne degens sensit in se. Hic etenim tum nobis sani videmur, cum nihil in nobis quod doleat sentimus. Fallimur tamen nonnunquam in hoc. Nam frequenter in aliqua parte corporis infirmamur, nec tamen hoc ipsum nisi aut motu corporis, aut tactu aliquo ullo pacto experimur. At de iis qui nec ita infirmantur, sed omni ex parte sibi sani esse videntur, [Col. 0591C] quid dicemus, ut utrum sint vel non sint sani probemus? Propone tibi aliquem sanissimum corpore, et de sanitate illius sciscitare, sanus est suo judicio. Hic talis paulo durius tangatur, aut in aliqua sui corporis parte arctius constringatur, et statim videbis quia clamabit: Sine, laedis me, vexas me. Quid est hoc? Nonne prius se esse sanum dicebat? et tunc modice tactus, ita dolenter succlamat. Istene tibi sanus videtur? Non puto. Nequaquam ergo salus hujusmodi nobis dabitur, quorum salus a Domino futura esse specialiter repromittitur. Nam absterget Deus omnem lacrymam ab oculis suorum [207 1Kb] , et jam non erit amplius neque luctus, neque clamor, neque ullus dolor, quoniam priora transierunt (Apoc. XXI, 34); et non esurient, neque sitient amplius, nec [Col. 0591D] cadet super illos sol, neque ullus aestus (Isai. XLIX, 10; Apoc. VII, 16); dextera enim sua Deus teget eos, et brachio sancto suo defendet illos (Sap. V, 2, 17). Quid itaque eis nocere poterit quibus dextera Dei tegmentum erit? Qualis autem sit sanitas illa, certe scio me nec meo nec alicujus sensu vel experimento accepisse. De febrium vero et diversarum infirmitatum qualitate, si cujusmodi sint quivis interrogaret, facile forsan intelligendas exponerem, cum quia ego illas in me, tum quoniam ab eis accepi qui eas quae [Col. 0592A] sint experimento didicerunt in se, at quod nec sensu percepi, nec ab ullo qui perceperit, ut dixi, accepi, non eodem modo. Credere tamen et incunctanter, ut mea quidem fert opinio, astruere licet sanitatem vitae futurae ita jugem et incommutabilem atque inviolabilem fore ut ineffabili quadam atque sensibili suavitatis dulcedine totum hominem repleat, et omne quod alicujus in se vicissitudinis, mutabilitatis, aut laesionis suspicionem praetendere queat, procul arceat atque repellat. Haec de sanitate dicta sint.


[Col. 0592A]
CAPUT VI. De voluptate.

Hinc eo ordine quo singula de quibus instituimus tractare proposuimus, voluptatem subjunximus, [Col. 0592B] quam alio nomine corporeorum sensuum delectationem appellamus. Et haec quidem magnopere solet amari, quia singuli corporis [208 1Kb] sensus in iis quae sibi commoda judicant delectantur. Delectatur quippe, ut, verbi gratia, paucis dicatur [209 1Kb] , odoratus odoribus variis, et gustus rerum diversarum saporibus diversis, necne singuli alii sensus [210 1Kb] his et illis, juxta quod cuique fert [211 1Kb] naturalis appetitus. Istae tamen delectationes non semper delectant, sed suis quoque amatoribus sui nonnunquam taedium ingerunt; transitoriae namque sunt et bestiales. Illae vero, quae in futuro [212 1Kb] saeculo plene justis administrabuntur perpetes sunt et rationabiles. Quare non video ut qualiter intelligantur possit edici, praesertim cum, in delectationibus vitae praesentis, quo eas [Col. 0592C] designemus exemplo nequeat inveniri. Delectationibus etenim illis quo magis quisque utetur, eo ferventius illas amplectetur, quia ex earum saturitate nullum fastidium ulli creatur. Quas delectationes neminem in hac mortalitate viventem esse puto, vel fuisse, qui senserit [213 1Kb] , vel gustaverit, ut illarum saporem vel habitudinem caeteris digerere possit. Duas enim beatitudines, et item miserias duas, majorem videlicet atque minorem esse novimus. Majorem beatitudinem, regnum Dei; minorem dicimus esse, in quo Adam primo positus fuerat, gaudium paradisi. Item majorem miseriam, aeternum ignem gehennae; minorem fatemur, quas incessanter patimur aerumnas praesentis vitae. Beatitudinem autem neutram aliquando experti sumus. Quod si saltem [Col. 0592D] illam parvam beatitudinem, quam Adam in paradiso positus habuit, experti essemus, forte per hanc, illam majorem aliquo modo conjectando videre possemus, sicut nunc in minori miseria nati, nutriti et adulti, multa de majori miseria, quoties volumus, edicere et explanare valemus. Itaque cum delectatio, de qua agimus, constet esse una portio magnae beatitudinis, quo illam modo explicemus, ut capiatur, non video, nisi forte id agamus aliqua contraria similitudine magnae miseriae quam ex [Col. 0593A] minori conjectamus. Sit igitur ante oculos cordis positus, exempli causa, homo aliquis, qui tam in ipsis oculorum suorum pupillis quam et in singulis membris ferrum ignitum et candens infixum habeat, ita ut nec medullae, nec intestina, nec omnino quidquam in toto ipso cruciatus illius immanitate vacet, vel eam levius quam in oculis aliquatenus sentiat. Quid dicam? Angustiatur. Quis hunc existimet sanae mentis inter ista? Eodem modo, sed penitus contraria consideratione, in illa futura vita ineffabilis delectatio quaedam bonos inebriabit, et dulcedine sui totos eos inaestimabili exundantia satiabit. Qui dixi totos? oculi, aures, nares, os, manus, pedes, guttur, cor, jecur, pulmo, ossa, medullae, exta etiam ipsa, et cuncta singulatim, singulaque membra [Col. 0593B] eorum in commune, tam mirabili delectationis et dulcedinis sensu complebuntur ut vere totus homo torrente voluptatis Dei potetur, et ab ubertate domus ejus inebrietur (Psal. XXXV, 9).


[Col. 0593B]
CAPUT VII. De vitae aeternitate.

Qui ergo haec bona fuerit adeptus, non intelligo ad quid pro commodo corporis suus [214 1Kb] ulterius porrigatur affectus. Solummodo adsit ei, quam cunctos appetere diximus, diuturnitas vitae. Sed ista illi minime deerit, quia justi in perpetuum vivent sicut Scriptura dicit (Sap. V, 16). Sunt etiam alia, quae quidem iis, quae digessimus [215 1Kb] , non minus amantur, sed ad animam, sicut illa ad corpus, referuntur. Quae nihilominus, in septenario numero [Col. 0593C] constituta, non modicum placent menti quae ipsorum fuerit sapore imbuta. Sunt autem haec, sapientia, amicitia, concordia, potestas, honor, securitas, gaudium.


[Col. 0593C]
CAPUT VIII. De sapientia.

Sapientia igitur, quam omnes et in hac vita non viriliter amant, tanta in futura vita bonis erit ut eorum quae scire voluerint nihil sit quod ignorent; scient enim cuncta quae scienda fecit Deus, tam ea quae praeterita quam quae hujus saeculi sunt futura. Ibi a singulis omnes, ibi ab omnibus singuli cognoscentur, nec quemquam omnino latebit, qua patria, qua gente, qua stirpe quis editus fuerit, vel quid in vita fecerit. Hic fortassis ait aliquis: Quid est hoc? [Col. 0593D] peccata quae feci, scient omnes? ad hoc ea confessus sum ut delerentur, ut obliviscerentur, ut nulli amplius panderentur. Bene; sed cum tu in illa gloria [216 1Kb] ab omni criminis sorde purgatus vultui Dei praesens astiteris, ingratusne ei esse poteris pro tanta misericordia quam tibi fecit, remissis illis et [Col. 0594A] illis delictis tuis [217 1Kb] ? Et unde gratias ages, si nihil eorum, unde illas jure debeas, in tua memoria habes? Ut igitur in illius laudibus aeternaliter jucunderis, semper de quanta sis miseria erutus, ut puto, coram habebis. Cum ergo singulorum conscientiae singulis pateant, fateri audeo ea quoque cunctis patere, pro quorum curatione tu Deo jugiter gratiosus existes, non ad tuam confusionem, sed ad magnam Dei glorificationem tuamque congratulationem. Nec enim tunc pro peccatis tuis te major cordis angustia premet scelerumque tuorum mage pudebit quam aliquem, magnis olim vulneribus saucium jamque omni ex parte sanatum, aboliti languoris molestia premit, vel eorum quae in cuna positus [218 1Kb] infans egerat nunc grandaevum pudet. [Col. 0594B] Tunc quippe cum integra sanitas, perfecta munditia, plena remissio, secura omnium offensionum impunitas tibi certo arriserit, cognitio eorum, qui magis horrori tibi esse valebit quam est modo beatissimo apostolorum principi Petro qua Christum [219 1Kb] negavit abjuratio sua, beato Paulo qua persecutus est immanitas sua, beatae Mariae Magdalenae peccata sua, et multis aliis multa, quae sciuntur jam donata, crimina sua? Verum super haec agnitis delictis, velut enormi ac foeda infirmitate tua, pietas, virtus ac sapientia medici, qui te sanavit, sublimius a cunctis admirabitur, laudabitur, magnificabitur; laus autem et magnificentia gloriae Dei, tua, si bene [220 1Kb] advertis, gloria est. Sed dices: Et quidem consentio laudem Dei gloriam meam esse. Verum cum hinc [Col. 0594C] inde tot et tot, ad comparationem mei, innocentes prodeant, qui, consideratis vitae meae obscenitatibus, me omnino, sicut aequum [221 1Kb] erit, horrori habendum judicent, quid dicam? Justitia nempe suum, et suum injustitia praemium exigit. In his, frater, nolo timeas; aliter erit quam existimas. Illum siquidem, quem tu tibi comparatum judicas penitus innocentem, non ibi reperies de te, quemadmodum aestimas, sentientem. Namque videns te ille, de quo agis, plane intelliget [222 1Kb] te nequaquam se, sed Deum, quando peccasti, offendisse. Cum ergo viderit Deum tibi sua debita funditus dimisisse, nec in cor sibi ascendet ut te inde [223 1Kb] aliquatenus judicet. In hoc enim ipso Deum se offendere cognosceret, si te, Deo per omnia reconciliatum, pro iis quae olim [Col. 0594D] feceras, ullatenus contemnendum cogitaret. Magis autem gratiosus admirabitur ineffabilem. Dei clementiam, non solum in te, sed et in se: in te, quia de tam profundo iniquitatis eripuit te; in se, quia sola gratia ejus, ne in idem profundum rueret, tenuit se [224 1Kb] . Laudando igitur magnificabit in te, post [Col. 0595A] gratiam Dei, vim atque constantiam quibus enitens voraginem tanti mali viriliter evasisti, quam, juxta quod ipse considerabit, si derelictus a Deo simili modo incurrisset, non ita forsitan evasisset. Vides igitur quam nihil improperii vulgata cognitio peccati tui, imo quam multum laudis et gratiarum cognita remissio sui generabit. Ipsi etiam angeli si te societate sui propter tua peccata indignum vellent judicare, haberes qualiter [225 1Kb] contra eos jure te possis defensare. Quonam, inquis, modo? Audi. Propone angelorum aliquem, quasi talia tibi improperantem: Tu homo de pulvere factus, tu pulvis quandoque futurus, contra Deum te extulisti, contra praecepta ejus te in coenum omnis peccati et immunditiae tumidus dejecisti, et nunc nostri similis [Col. 0595B] esse quaeris, quos nunquam in aliquo voluntati Dei contraisse cernis. Ad haec licet ita respondeas: Si ergo, ut dicis, de pulvere factus sum, forte non mirum, si vento tentationis impulsus in sordes sum criminum lapsus. Verum agnita et credita misericordia Christi, spretis omnibus quae illum nolle scire potui, in cunctis quae illum velle intelligebam memet exercui. Unde tribulationes et angustias in fame, siti, vigiliis, verberibus, contumeliis aliisque modis innumeris ad honorem ejus sustinere non dubitavi, et, quaeque mundana [226 1Kb] pro viribus nihili pendens, ejus tantum solius gratiae per singula reconciliari desideravi. Vos autem quid horum unquam sui causa sustinuistis? Semper vos gloria, semper jucunditas est comitata, semper vos [Col. 0595C] tenuit dextera Dei atque defendit ab impugnatione omnis peccati, ita ut nulla vos fuscaret macula [227 1Kb] ejus. Itaque si a voluntate ejus non cecidistis, ipsius donum est, a quo jugiter tenti estis. Sed quia haec ratio illos tantummodo respicit qui perditioni suae vim fecerunt et regnum coelorum violenter rapuerunt (Matth. XI, 12), alii qui in illud sunt, sed alio modo intraturi, alia ratione paritatem angelorum sibi sunt vindicaturi. Si quaeris, qua? forsitan ista. Dicent igitur illis: quod in regno Dei vestra quaerimus aequalitate beari, dono [228 1Kb] et gratiae Christi Jesu Domini nostri id ascribimus, qui ad hoc dignatus est homo fieri, et pati et mori, ut nos, ab omni delicto in sanguine suo justificatos, ipsius regni sui consortes efficeret. Vos igitur considerate an sanguis [Col. 0595D] Christi, qui est pro nobis effusus, queat nobis esse perfecta causa salutis. Quid ad haec angeli, qui libenter, eo quod boni sunt, rationi acquiescere volunt, dicerent [229 1Kb] nisi quae dicta sunt, ratione niti, et hujusmodi homines jure sua aequalitate debere potiri? Cum itaque angeli atque homines, quos magis te judicaveras innocentes, tibi consentiant, [Col. 0596A] tibi in cunctis pro veritate rationis honorem deferant, perpende, si vales, quam grata [230 1Kb] sit sapientia ista, qua tu sic ab omnibus [231 1Kb] , sic omnes agnoscentur a te in vita illa.


[Col. 0596A]
CAPUT IX. De amicitia.

Nonne consequenter ex ista quae cunctis erit communis sapientia, et quaedam inaestimabilis amicitia procreabitur, quae in tantum [232 1Kb] singulorum intima [233 1Kb] erga singulos suo fervore [234 1Kb] compleat ut amor cujusque in quemque cuique sufficiat. Nec enim video quomodo aliter esse possit [235 1Kb] praesertim cum omnes unum [236 1Kb] corpus Christi sint, et Christus, qui est ipsa pax, sit omnium [237 1Kb] caput, nec minori sese affectu complectantur [238 1Kb] quam membra [Col. 0596B] unius corporis sibi invicem copulantur. Amabis igitur omnes ut ipsum te, et amaberis ab omnibus ut ipsi a se [239 1Kb] . Putas, abundans eris in dilectione, quando haec tibi fuerit in possessione? Attamen istam transi, et contemplare ipsum per quem haec bona tibi provenere, et percipies quia ille plus quam tu te ipsum et quam omnes alii incomparabiliter amabit te; et tu super te ipsum et super omnes alios ineffabili quadam suavitate illum amabis.


[Col. 0596B]
CAPUT X. De concordia.

Sed quoniam solet aliquando contingere inter homines ut ii qui sese altrinsecus unanimiter amant non in omnibus ubique concordent, dum huic secus [Col. 0596C] atque illi videtur, et quod hic appetit ille fugit, necessario addenda praescripto amori concordia est, ne, si ullatenus vel in puncto defuerit, aliqua laesio tanto bono subrepere possit. Erit itaque tanta in cunctis concordia ut in nullo sentias aliquem discrepare ab eo quod te constiterit velle. Corpus unum erimus, Ecclesia una erimus, Sponsa Christi erimus quicunque ibi erimus. Non ergo major tunc inter nos discordia erit quam nunc est inter membra unius corporis. Verum sicut vides in motu oculorum, quod illuc quo unus vertitur mox alius sequitur, ita quocunque tuum velle converteris, velle omnium sine disceptatione illico tibi praesto habetis. Quid dixi, omnium? Ipsa Dei voluntas non erit a tua diversa, sed sicut tu quod ille, ita et ille volet [Col. 0596D] in cunctis quod tu; caput namque a suo corpore qui discreparet? Hic aliquis forsan in sui cordis secreto quaerit, dicens: Eia! si Deus et omnis ille beatorum coetus volent quod ego, tunc et augmentum mei boni mecum volent quod ego ibi non velle non potero; ero itaque, pro velle meo, de majoribus in coelo. Huic respondeo qui, si etiam beato Petro [Col. 0597A] par in gloria esse voluerit, erit: in gloria, dico, quia ut Petrus sit in persona, velle non poterit; namque, si hoc vellet, seipsum nihil esse vellet: quod velle nequit. Sed neque in gloria illi aequari, si meritis ejus impar est, velle poterit, quia pulcherrimam illius corporis compositionem, quam in hoc violari conspiceret, omni commodo plus amabit. Nec enim in humano corpore vel pes, loco aut officio manus, vel manus pedis fungi optat; aut os, sive nasus, ubi oculi sunt; aut oculi, ubi os, seu nasus est, relictis sedibus suis, transferri desiderant; aut si transferrentur, patienter id paterentur: eodem modo in illa admirabili et glorificata dispositione beatae civitatis Dei, ita quisque quod habet amabit ut statum suum potiori gradu mutari non velit. Quare? Quia [Col. 0597B] cuique satis erit sua felicitas et beatitudo. Amplius, si hi qui jam in ipsius corporis unitate locati sunt majora [240 1Kb] quam sunt adepti desiderarent, eo [241 1Kb] ipso miseri essent quo nondum [242 1Kb] haberent quod vellent; in quo enim alicui quod cupit deest, in eo miser sit necesse est. Sed absit ab illo regno omnis miseria. Aderit itaque omnibus omnis sufficientia, quam perficiet in singulis unanimis et plena concordia.


[Col. 0597B]
CAPUT XI. De potestate.

Cum itaque Deum et omnes tuae voluntati concordes habueris, profecto nihil voles quod non possis. Omnipotens igitur eris tuae voluntatis [243 1Kb] , quoniam Omnipotentem habebis in omnibus concordantem [Col. 0597C] tuae voluntati.


[Col. 0597C]
CAPUT XII. De honore.

Itaque, cum haec tanta potestas tibi adfuerit, honor condecens potestati minime deerit. Qui honor cujusmodi sit, brevi sub exemplo [244 1Kb] consideremus. Ecce sit [245 1Kb] ante oculos nostros positus pauper aliquis, omni solatio destitutus, ulcerum et aliarum infirmitatum foeditate corruptus, et omni quo vel a frigoris incommoditate defendatur tegmine nudus. Hunc igitur talem, tali modo jacentem et in nullo semet juvare valentem, si rex aliquis potentissimus transiens videret, et miseratus ejus vulneribus mederi curatumque suis juberet ornamentis vestiri, et adductum sibi adoptaret in filium, praeciperetque ut [Col. 0597D] in regno suo suus filius a cunctis haberetur, atque in nullo quod juberet a quoquam ei contradiceretur, haeredemque suum ac filii sui cohaeredem constitueret et eum suo nomine vocari praeciperet, nonne diceres [246 1Kb] magnifice honoratum? Et certe Deus nobis haec omnia faciet. Nati enim de putredine carnis, replemur multis miseriis (Job XIV, 1); in quibus miseriis constitutos, et omni solatio destitutos, [Col. 0598A] omniumque infirmitatum passionibus obnoxios, ac peccatorum et corruptibilitatis ulceribus plenos sola misericordia ductus accipiet, et curabit [246* 1Kb] nos, et sanitati restitutos ornamentis perfectae justitiae et incorruptibilitatis ornabit, adductosque in filios sibi adoptabit, regni sui consortes efficiet et haeredes, Filioque suo unigenito sibi per omnia aequali et coomnipotenti concorporales statuet et cohaeredes, omnique creaturae jubebit ut in omni quod volemus [247 1Kb] nobis obediat, vocatosque nos nomine suo deos faciet. Dicit enim ipse: Ego dixi: Dii estis, et filii Excelsi omnes (Psal. LXXXI, 6;Joan. X, 34). Sed ipse Deus deificans est; tu vero deus eris deificatus. At fortassis ais: haec ratio tua in illis quidem magnis apostolis, seu martyribus poterit [Col. 0598B] existere rata; in me autem qui, utinam! vel ultimus esse merear, quonam pacto constare queat non intelligo. Intende et intellige quia nullum justorum ab ista deitate excepit Deus, ubi dixit: Dii estis, et filii Excelsi omnes. Verum, ut dicta melius eluceant, considera sub exemplo naturam ignis et naturam rerum ignitarum, si forte ibi aliquatenus queas imaginari qualiter illi summae deitati pro modulo tuo possis participando deificari. Ecce ignis unus est, et in sua natura calidus; in hunc ignem pone lignum aliquod, plumbum, et ferrum simul. Itaque cum lignum fuerit in carbones conversum, et plumbum liquefactum, ita ut in carbonibus nihil nisi ignis appareat, et plumbo nihil caloris addi queat, necdum tamen ferro poterunt in calore coaequari, [Col. 0598C] quod nondum forsan penitus incanduit igne; licet igitur aliud alio magis in calore profecerit, singulum tamen, servata natura sui, usitato locutionis modo, quia ignitum est, per se dicitur ignis. Sic erit in illa beata supernorum civium societate, de qua loquimur. Nam quemadmodum ii qui summae Dei majestati sunt propinquiores, et ob hoc aliis praestantiores, dii dicentur; ita et qui illis sunt inferiores, quoniam una et eadem qua et ipsi [248 1Kb] deitate pro sua capacitate participant, simili nomine dii dicentur. Quando ergo cum tanto bono adeptus fueris hunc honorem, non video qua ratione possis cupere ampliorem. Igitur dum possessione horum bonorum quae digessimus felix fueris, nonne sufficiens tibi videberis? Et maxime, inquis. Age igitur: [Col. 0598D] si omnibus istis vel una die, sicut exposita sunt, in re frui valeres, gauderes? Sine dubio [249 1Kb] . Si autem mense vel anno uno, laetificareris? Nec dici quidem, ut autumo, potest laetitiae modus. Et si toto tempore vitae tuae, quid faceres? dares praemium [250 1Kb] ? Utique libens, quidquid haberes, et insuper temetipsum, si sic et non aliter ea adipisci valeres.


[Col. 0599A]
CAPUT XIII. De securitate.

Si vero ad haec omnino securus existeres quod ea, dum viveres, nullo eventu amitteres, omitto dicere utrum vel cogitare possis, an non, quid exsultationis tibi esset. Itaque, cum tua vita perpetuo duret in illa vita, et haec [251 1Kb] omnia tibi habenti securitas quoque ea amplius non perdendi certo arriserit, obsecro, quid aestimas tibi erit? Credo quod etiam ad nomen securitatis mota est in te quaedam jubilatio cordis, et an tanta bona secure sis perpetuo possessurus, avidus addiscere cupis. Dico igitur quia, si ea perditurus es, aut tu ipse voles ea perdere tua sponte, aut Deus ea auferet tibi nolenti, aut aliquis alius Deo fortior superveniens [Col. 0599B] ea tollet, Deo et te [252 1Kb] non volente, sed certe nec tu, abjecto tanto bono, in miserias quas te evasisse [253 1Kb] gratiosus exsultabis recidere voles, nec Deus, qui illud tam larga et clementi bonitate donavit, id tibi aliquando auferre volet, nec ullus fortior Deo superveniet, qui, Deo te protegente, illud tibi invito aliquatenus tollet. Securus igitur tantorum bonorum perpetuo eris [254 1Kb] , nec alicujus tibi adversari volentis incursum timebis. Quid ergo putas tibi erit, cum haec omnia, pulchritudinem videlicet, velocitatem, voluptatem, diuturnitatem vitae, fortitudinem, libertatem, sanitatem, sapientiam, amicitiam, concordiam, potestatem, honorem, securitatem, secundum quod ea descripsimus. imo supra omnem humanam aestimationem gloriosius [Col. 0599C] atque sublimius quam scribi vel dici possint, in possessione aeternaliter habueris, nonne gaudium, quod erit consummatio omnium horum? Re etenim vera, videre non possum quomodo inaestimabile gaudium circumquaque non habeat quem tot commoda beatae felicitatis felicisque beatitudinis sine fine circumdant [255 1Kb] . Tunc igitur et tu isto gaudio perfrueris, quia nihil, unde gaudere non debeas, habebis.


[Col. 0599C]
CAPUT XIV. De gaudio.

Itaque si haberes aliquem, quem ut te ipsum penitus amares, et de cujus bono, sicut de tuo, omnino [256 1Kb] gauderes, illumque non minori quam te felicitate per omnia fultum videres, nonne in gaudio [Col. 0599D] ejus gaudium duplicatum haberes? Si vero duos, aut tres, aut plures huic tibi in amore pares possideres, et eos [257 1Kb] aequa felicitate conspicuos cerneres, nunquid pro eorum numero non in te multiplicaretur gaudii tui magnitudo? Et utique, cum de amicitia superius ageremus, ostendimus ita omnes illius patriae cives amaturos te, sicut amabunt se, et te [Col. 0600A] illos, sicut tu te ipsum. Potestne igitur illius gaudii modus a quodam homine [258 1Kb] penetrari, cum ultra mille millia et decies millies centena millia innumerabiles ibi sint, et omnes eadem beatitudine perfruantur, nec ullus eorum sit qui non tantum de bono alterius gaudeat quantum de suo? Praeterea videntes Deum ipsum, supra quam ipsi sese amabunt, ipsos amantem et intelligentes se inenarrabiliter plus quam semetipsos illum amantes, in gloria ejus mira et ineffabili exsultatione exsultabunt. Gaudium ergo erit eis intus et extra, gaudium sursum atque deorsum, gaudium in circuitu et ubique; et hoc est, sicut putamus, quod, quemadmodum in capite hujus opusculi dixi, Deus praeparavit diligentibus se. Haec itaque, juxta quod interim mihi mea [Col. 0600B] aestimatio dicit, quodammodo potest [259 1Kb] dici illa beatitudo aeterna, felicitas aeterna, commodorum scilicet omnium sufficientia secundum voluntatem et sine omni indigentia, quam plene habebunt omnes amici Dei in vita aeterna; nec enim volumus affirmare illam hac quam [260 1Kb] digessimus multo majorem non esse.


[Col. 0600B]
CAPUT XV. De miseria reproborum.

Cum igitur justi fuerint tanta felicitate beati. restat ut injusti per contrarium sint inaestimabili quadam infelicitate miseri. Sicut enim istos [261 1Kb] , juxta quod, prout potuimus, Deo donante, descripsimus, mira pulchritudo, velocitas, fortitudo, libertas, sanitas, voluptas alacres faciet et jubilantes; [Col. 0600C] ita illos immanis quaedam et inaestimabilis foeditas, tarditas, imbecillitas, servitus, languor atque dolor moerentes reddet et ejulantes. Sane diuturnitatem vitae, quam isti pro fruendis tantis bonis summo amore complectentur, illi pro interminabili poena, qua torquebuntur, quoniam illis inerit, summo odio exsecrabuntur [262 1Kb] . De sapientia vero quid dicam, non invenio, nisi quia sicut justis in gaudium et honorem, ita injustis, quidquid scient, vertetur in moerorem et confusionem. Amicitia vero, qua in invicem pii summa jucunditate copulabuntur, si qua in impiis erit, in tormentum [263 1Kb] eis erit. Quo enim magis quosque amabunt, eo magis gravius in illorum poena dolebunt. Si contra, concordiam an [Col. 0600D] habituri [264 1Kb] sint, quaeritur: discordiam habebunt cum omni creatura, et omnis creatura discordabit ab aliis. Hinc ergo pro potestate bonorum, tanta impotentia eos sequetur [265 1Kb] ut omnino nihil eorum quae voluerint possint, et quidquid habuerint nolint. Igitur, pro honore sanctorum, obtinebunt perenne opprobrium. Et haec quo fine claudentur [266 1Kb] ? Vere, [Col. 0601A] sicut amici Dei securi erunt se unquam amissuros bona sua, ita isti inimici Dei omnino desperabunt se jam amplius perdituros haec mala sua. Pro aeterno igitur et ineffabili gaudio beatorum, haereditabunt aeternam et incogitabilem tristitiam omnes qui, pro impoenitudine reatus sui, transituri sunt in societatem daemoniorum. [267 1Kb]

His itaque consideratis atque perspectis intelligi potest quam utile sit homini in bonis moribus ac justis operibus vitam suam exercere, quamque damnosum illis omissis per vitia et iniquitates affluere.

Quod si latius consideremus, videlicet quam utile sit quemlibet hominum bonum esse, videbimus non solum ejus qui bonus est, sed et Deo ipsi, et [Col. 0601B] angelis, et cuique justo homini ac insuper omni creaturae id utile esse. Et Deo quidem, non quod personae illius aliquid commodi vel incommodi accidere possit, bonus homo utilis esse dicitur, sed quoniam illi ad perficiendam civitatem suam, quam de bonis hominibus perficere instituit, eo studio quo in illam tendit adminiculatur. Humanus quippe usus hoc habet ut eum sibi quis utilem judicet qui se ad hoc adjuvat sine quo id quod bene vult perficere non vult.

Qualiter autem bonus homo sit etiam angelis utilis, inde cognoscitur quod ex societate bonorum hominum numerus illorum qui diminutus erat redintegratur. Cum igitur aliquis per vitam bonam in societatem illorum currit, magnum quid ipsis praestat, [Col. 0601C] quia, quantum in ipso est, numerum eorum supplet et perficit. Omni quoque justo homini, nec non omni creaturae justum hominem utilem diximus. Justo homini, quia quanto ardentius in supernam patriam tendit, tanto velocius patria ipsa in suis civibus consummabitur, et quisque, adepta suorum corporum resurrectione quam multum desiderat, geminata laetitia atque in honore in regno Dei perfruetur. Omni creaturae, quoniam dum per bonitatem suam incrementum civitatis Dei assurgit, renovationem qua ipsa creatura in melius est commutanda ultra non impendit, imo, quantum sua refert, omnem ei moram perfectionis rumpit et adimit.

Quantum ergo cuique sit enitendum ut bonus [Col. 0601D] sit, perpendat qui potest, quandoquidem ex bonitate hominis et consummatio regni coelestis et praedestinata toti creaturae pendet reparatio universalis. Nihil enim horum omni ex parte perficietur, donec numerus electorum impleatur. Tanto itaque bonum istud plus differetur, quanto ii qui aeternae vitae digni existant minus invenientur.

Singulo igitur homini ad regnum Dei pervenienti Deus ipse, angeli quoque, ac justi homines, eo quod se talem exhibuit ut illuc perveniet, gratiosi existent, et ut sua omnia ejus sint unanimiter volent, [Col. 0602A] cumque sicut cohaeredem et comparticipem regni coelestis quasi seipsos perenniter diligent. Siquidem, quantum in ipso fuit, et civitatem Dei, et angelorum numerum et sanctos homines consummavit. Sed cum ii qui ad vitam aeternam pertingunt tanta merentur, patet, per contrarium, quid nequam homines, quia regno Dei extorres suo merito fiunt, promereantur. Quantum etenim ad eos spectat, nec Dei civitas, nec angelorum numerositas, nec electorum hominum proficiet praefixa integritas; imo, cum ipsi ad horum perfectionem conditi fuerint, nec pertingere satagunt, ne unquam perficiantur suis factis intendunt.

Quemadmodum igitur quivis homo dolet et queritur quando aliquo modo perdit quod pro sui commodo [Col. 0602B] et utilitate acquisivit, ita Deus quodammodo dolet et queritur, quando hominem quem ad opus suum creaverat a diabolo rapi, et in aeternum sibi perire considerat. Inde etiam illi qui damnantur perditi dicuntur, quoniam Deo ad cujus regnum et honorem conditi sunt, in confusionem aeternam a diabolo praecipitati depereunt.

Ecce utcunque proposita nobis est beatitudo vitae perennis, et econtrario miseria mortis aeternae. Ut igitur haec evadantur, illa acquirantur, eo magis elaborandum est quo ista interminabili poena malos cruciat, illa indeficienti jucunditate bonos oblectat.

Qui ergo est bonus perseveret, donec debita sibi beatitudinis praemia capiat; qui vero malus, quod [Col. 0602C] est esse desistat, quo miseriam quam meretur evadere queat. Et quidem bonitas, quia lux est, plane instruit eum, cui inhaeret, qua gradiatur ut ad vitam perveniat, sed malitia, quia tenebrae sunt, obcaecat illum qui ea inebriatur, ne videat quo ruit, ut intereat. Sed sit aliquis forte malus, qui quod est esse erubescat et se bonum fieri velle dicat. Hic necesse est ut ante omnia se malum, id est peccatorem, ac per hoc tenebris involutum intelligat, quatenus se ubi jacebat possit videre. Sunt etenim plures qui tam densis peccatorum tenebris obvoluti sunt, ut nulla ratione se vel in ipsis tenebris esse possint advertere.

Primum igitur et magnum quid boni esse constat hominem seipsum posse intelligere in quo statu vel [Col. 0602D] casu subsistat. Eo enim quo se intelligit, luci accedit. Cum itaque intelligit se malum esse, oportet ut, si bonus fieri vult, doleat se malum esse. Alioquin falso dicit se alium quam est esse velle.

Scientiae igitur qua novit se, dolor adjiciatur necesse est, dicente Scriptura: Qui addit scientiam, addit et dolorem (Eccle. I, 18). Verum dolori medicamentum vult adhibere, ubi doleat, expedit ut ostendat ei quem scit sibi nosse et posse mederi. Vulnus enim quod jam putruit, et in se horridum virus ex putredine sui coadunavit, quousque aperiatur [Col. 0603A] et putridus humor exprimatur, nec a dolore liberari, nec ullo valet modo liberari. Sic qui sibi peccati vulnus dolet inflictum, per veram confessionem ipsum detegat ac sic, expresso mortifero humore qui latebat, per consilium praesidentis, quo curetur poenitentiae medicamen assumat. Non vereatur linguas hominum, non proponat poenitentiae cultum. Imo apud se hoc in mente firmiter habeat quia, si aliis peccati scandalum inde subrepere non timeret, talem se cunctis innotesceret qualem se in conspectu Dei quem offendit esse videt. Hoc enim multum valet ad dignum poenitentiae fructum, quando homo tantum dolet de peccato suo, quo Deum offendit, ut non refugiat ab aliis hominibus talis agnosci qualem se in oculis sui Creatoris esse agnoscit. [Col. 0603B] Quod quamvis facto non sit admittendum, ne Ecclesiae Dei quodlibet scandalum exinde generetur, tamen nec inficiari nec perturbari debet, si ab aliis ei objicitur quod ipse de se sua sponte confitetur. Sunt etenim multi qui plurimum perturbantur, dum de eis alii dicunt quod etiam ipsi de se publice fateri non refugiunt. Ad magnum itaque perfectionis culmen pertinet, dum quis malum, quod praedicat de se, patienter et illaesa mentis tranquillitate ab aliis contra se dictum valet sustinere. Probari namque per hoc potest illum in vero humilitatis gradu consistere, sicut e diverso illum qui hoc non potest in quadam jactantia et appetitu sublimitatis mentem habere. Justus siquidem vult haberi. Scriptum quippe est: Justus in principio accusator est [Col. 0603C] sui (Prov. XVIII, 17).

Dum igitur se accusat, et de eodem ipso ab aliis accusari recusat, quid aliud intendit nisi ut se humilitate, alios autem falsitate vel odio praeditos in eodem ostendat?

Si ergo vult verae humilitatis culmen attingere, concedat oportet ab aliis dicta patienter audire quae ipse de seipso non veretur palam ultro proferre, et patiatur se ita ut se dignum fatetur tentari.

Cum itaque homo in hunc humilitatis statum pervenerit, tunc revera si in antiquam conversationem suam oculos cordis reflexerit, videbit se in horrendo malo et tenebris vere fuisse, et gratiosus ineffabili gaudio et exsultatione admirabitur se in [Col. 0603D] magno bono et lumine esse.

Custodiat ergo cor suum, custodiat corpus suum, ne inimici ejus sibi subripiant quod per Dei gratiam acquisivit, reumque dejiciant in pristinas tenebras quas reliquit. Nihil virtutum, quas adeptus est, suis viribus imputet, nec super eos qui nondum ad hoc provecti sunt, ullo modo se extollat.

In humilitatis culmine. ad quod pervenit, se semper caute custodiat, et inferiorem se omnibus hominibus, non ficto, sed intimo corde credat. Quoniam, inquis, modo id aliquis facere potest, ut se viliorem illo credat quem in bonis actibus non solum sibi, sed et aliis inferiorem esse sine dubio constat? Verbi gratia: videas aliquem sobrium, humilem, [Col. 0604A] patientem, sua indigentibus largientem, in Dei servitio sedulum, et quae sibi fieri vult aliis benigna mente facientem, plurimaque in hunc modum, et hic talis judicabit se viliorem illi quemlibet esse luxuriosum, superbum, injuriosum, depraedatorem, Dei servitium, quantum valet vel audet, devitantem, et qualiter aliis contraria faciat pro posse elaborantem. Ita oportet, necesse est. Aliter enim divinae paginae humilitatis metas excedens, non obedit. Nec aliquis aestimet sacram Scripturam cuivis quidquam praecipere quod debeat judicare factu impossibile esse.

Quia igitur scriptum est ut quisque se viliorem omnibus aliis non solum ore pronuntiet, sed etiam intimo affectu cordis credat, qualiter quod impleri [Col. 0604B] queat, considerare studeatis cujus mentem divinus Spiritus tetigit, ut se in hujusmodi exercere velit. Grave siquidem est ut, bonam et sanctam vitam agens, perversi cordis et operis homini se judicet ex intimo corde inferiorem, cum naturalis simul et divina lex sanciat bonum semper malo praestantius esse, et huic aeternae gloriae retributio, illi sempiterni opprobrii poena paretur. Ex effectu itaque mercedis utriusque patet quid cui praestet. Si ergo bonus se judicat malo inferiorem, malum praepostero ordine sibi facit superiorem. Quod sic esse verum natura non admittit. Aut igitur veritati contrarius erit qui se bonum malo credit inferiorem, aut, si non credit, divinae paginae, quae hoc jubet, inobediens erit. Sed horum nihil admittendum.
[Col. 0604C]

Videndum igitur est quonam modo fieri valeat ut et veritas non deseratur, et divinitatis praecepto obediatur. Cum ergo quivis hominum vult comparare se ad alium, quid in se a se habet, et quid alter non a se, sed per Dei gratiam habeat; a se quippe nemo, nisi malum, per gratiam vero Dei habet, si quod bonum. Ponat itaque malum suum cum malo alterius, et statim videbit quid horum sit potius. Perpendat etiam omnia in futurum juncta servari, et ne forte ipse occulto Dei judicio a bono decidat et alius a malo resurgat gnarus attendat.

Quicunque igitur tali consideratione se studuerit examinare, profecto non residebit in animo suo quo se debeat prae aliis magnificare. Eoque magis Deo [Col. 0604D] proximus adhaerebit, quo de se humillima sentiens nullum contemnit, sed ut omnium vera dilectione potiatur sub Deo contendit.

Haec, ut ex ore B. P. Anselmi accepi, conscripsi, satisfacere cupiens voluntati amici mei, me hoc facere obnixe rogantis. Cui et epistolam destinavi, quam in exordio hujus opusculi ponere non omisi, cavens ne quis, materiae pulchritudinem et dictaminis foeditatem intuendo, aestimaret Anselmum ex materiae quidem formositate illud composuisse, ex dictaminis vero vilitate, quo mentis illius perspicacia et lepos eloquiievanuerit. mirum duxisse.

Noverit tamen quicunque in sui notitiam transire dignabitur ipsum Patrem hoc saepe legisse et audisse, suaque sancta manu et auctoritate examinatum posteris ad transcribendum ac legendum commendasse. Sit igitur Deus benedictus in omnibus. Amen.




[Col. 605A]
EADMERI MONACHI LIBER DE SANCTI ANSELMI SIMILITUDINIBUS [268 1Kb] . (G)*



CAPUT PRIMUM. De triplici voluntate [269 1Kb] .

Voluntas tripliciter intelligitur. Voluntas etenim dicitur [270 1Kb] illud animae instrumentum quo vult, et affectio ejusdem instrumenti volendi. Haec voluntas, quae dicitur affectio [271 1Kb] , est ad tempus quasi sopita, quia est eorum quae mens non memorat, sed mox, ut ea recolit, etiam instrumentum volendi appetit. Item voluntas dicitur velle, vel usus ipsius instrumenti.
[Col. 0605B]


CAPUT II. Similitudo inter mulierem et voluntatem.

Voluntas itaque, quae est instrumentum volendi, sic est inter Deum et diabolum quomodo mulier inter suum legitimum virum et aliquem adulterum. Vir ei [272 1Kb] praecipit ut sibi soli conjungatur, adulter vero persuadet ut et sibi copuletur [273 1Kb] . Si itaque se soli legitimo viro conjungat, legitima est, ipsaque filios [274 1Kb] legitimos generat; si autem adultero se junxerit, adultera est, et ipsa filios [275 1Kb] adulterinos parit. Similiter ergo Deus imperat voluntati ut societur ipsi soli [276 1Kb] ; diabolus vero ex alia parte suggerit ut conjungatur et sibi. Si itaque se soli Deo conjunxerit, id est Spiritus sancti suggestionem, velut semen [Col. 0605C] bonum, receperit, fit ejus conjux legitima filiosque legitimos generat, id est [277 1Kb] virtutes et opera bona; mox enim ad imperium ejus omnes aperiuntur animae et corporis sensus ad implendum quod praecipit Deus [278 1Kb] .



CAPUT III. De sensibus animae.

Ipsa namque voluntas aperitur ad virtutum [279 1Kb] affectionem [280 1Kb] et ad volendum optanda; memoria vero, ad memorandum memoranda; cogitatio, ad cogitandum cogitanda; intellectus, ad discernendum quid sit volendum, vel memorandum, vel cogitandum. Animus quoque ad charitatem erigitur [281 1Kb] , ad humilitatem disponitur, ad patientiam roboratur, et ad alias virtutes generandas aperitur.



CAPUT IV. De sensibus corporis.

Similiter et corporis sensus aperiuntur ad imperium [Col. 0606B] ejus, videlicet visus ad videnda [282 1Kb] ; auditus, ad audiendum Dei verba; gustus, ad gustanda; odoratus, ad odoranda; tactus, ad tangenda; olfactus, ad olfacienda; oculi quoque, ad vigilandum et plorandum; os, ad bene loquendum; manus, ad recte operandum; pedes, ad ambulandum quo debent. Sicque una sola voluntas, postquam Dei voluntati est juncta, tot virtutes generat et opera bona.



CAPUT V. De obedientia.

Hujus autem voluntatis affectio sive usus, obediens voluntas vel obedientia dicitur, quia Dei voluntati obediens, eam habet advocatam, si quaeratur [283 1Kb] cur hoc vel illud velit. Quod si haec voluntas, quae dicitur instrumentum volendi, diabolo se junxerit, [Col. 0606C] ejus recipiendo [284 1Kb] suggestionem velut inordinatum semen, adultera mater effecta filios adulterinos, id est vitia et opera mala generat. Universos enim hominis sensus claudens ad ea quae praecipit [285 1Kb] Deus, pandit ad ea quae jubet diabolus. Ipsa namque prius aperitur ad affectionem vitiorum, et ad ea volendum, ac deinde hominis sensus aperit ad ipsa perpetranda.



CAPUT VI. De inobedientia et propria voluntate
[Col. 0607A]

Hujus vero affectio sive usus, inobediens voluntas vel inobedientia vel etiam propria [286 1Kb] voluntas dicitur. Propria quippe voluntas est quae Dei voluntatem sibi advocatam habere non potest, ut, si quaeratur [287 1Kb] cur hoc vel illud velit, respondere veraciter non valet quia et Deus vult ut hoc velit. Affectio autem sive usus illi, ex diabolica nascentes [288 1Kb] suggestione, Dei voluntatem sibi advocatam habere non possunt [289 1Kb] . Utraque igitur voluntas indubitanter est propria; quae [290 1Kb] a Dei voluntate porro privatur, ob haec recte propria voluntas nominatur [291 1Kb] . Haec autem voluntas propria, superbia est illa, quam initium omnis peccati Scriptura nuncupat [292 1Kb] .



CAPUT VII. De superbia.
[Col. 0607B]

Superbia ideo vocatur, quia supra quam debeat graditur. Superbia namque supergressio dicitur. Propria itaque voluntas, quia Dei voluntati non subjicitur, sed supra eam extollitur, ob hoc recte superbia dicitur. Ipsa quoque omnis peccati est initium, quia ex ea nascitur omne peccatum. Et quoniam homo illam habet a se: neque voluntatem Dei, quam [293 1Kb] sequatur, vult habere super se, ipsi Deo aufert, quod proprie et singulariter debet habere.



CAPUT VIII. Quod propria voluntas soli Deo conveniat.

Solus enim Deus, quidquid vult, debet velle propria voluntate, ita ut aliam, quam sequatur, non [Col. 0607C] habeat supra se. Cum igitur homo vult aliquid per propriam voluntatem, Deo aufert quasi suam coronam. Sicut enim corona soli regi competit, sic propria voluntas soli Deo. Et sicut regem aliquem inhonoraret, qui suam coronam ei auferret; sic homo inhonorat Deum, qui aufert ei propriae voluntatis privilegium, habendo quod ille debet habere solum. Sed sicut propria voluntas, Dei fons est et origo totius boni; ita propria voluntas hominis, totius est exordium mali.



CAPUT IX. Similitudo inter propriam voluntatem et fontem.

Haec est enim velut fons quidam, qui in tria capita dividitur, e quibus rivi diversi et innumerabiles derivantur, qui in locis quibusdam ab invicem separantur, [Col. 0607D] aliquibus vero [294 1Kb] duo et duo, vel plures pluribus [295 1Kb] conjunguntur. Ita quoque propria voluntas in genera tria dividitur: e quibus vitia diversa et sine numero nascuntur; quae aliquando in [Col. 0608A] hominem sunt disjuncta, quandoque vero duo vel plura conjuncta.



CAPUT X. De tribus generibus propriae voluntatis.

Propria namque voluntas, aut est in delectatione, aut in exaltatione, aut in curiositate.



CAPUT XI. De delectatione.

Delectationum genera [296 1Kb] sunt duo principalia; unum exterius, in quinque sensibus corporis; aliud interius, in animae affectionibus.



CAPUT XII. De quinque corporis sensibus.

Sunt autem corporis sensus quinque, visus, auditus, gustus, odoratus et tactus. Qui ideo sensus [Col. 0608B] dicuntur, quia per eos exteriora sentiuntur. Per visum enim formae et colores; per auditum, soni; per gustum, sapores; per olfactum, odores; per tactum, dura vel mollia, calida vel frigida, aspera vel lenia [297 1Kb] , gravia vel levia sentiunt. Horum autem sensuum delectatio raro est [298 1Kb] bona, saepius vero mala. Bona etenim est, cum Dei voluntatem sibi advocatam habet; mala vero cum eam sibi advocatam habere non potest.



CAPUT XIII. De generibus delectationis malae.

Hujus autem delectationis malae genera sunt triginta et unum: e quibus quinque sunt simplicia, decem duplicia, decem triplicia, alia quinque quadruplicia, [Col. 0608C] unum vero ex quinque partibus constat.



CAPUT XIV. De quinque simplicibus generibus.

Quinque itaque sunt simplicia, quia plerumque delectatur per se unusquisque quinque sensuum. Aliquando enim solus visus vane delectatur, ut in conspiciendo [299 1Kb] equos certatim currere [300 1Kb] , aut accipitres volantes alias aves capere. Aliquando solus auditus, ut cum hominem delectat, ad aurem suam diu nolam [301 1Kb] percutere, qui eam audit dulciter sonare. Aliquando solus gustus, ut in comedendo mel immoderate, non tamen visu delectabile. Aliquando solus olfactus, ut cum aliquis defert feniculum naribus suis suspensum [302 1Kb] ut sibi suaviter redoleat. Aliquando solus tactus [303 1Kb] , ut cum aliquem immoderate refectum contrectare oblectat ventrem [304 1Kb] [Col. 0608D] suum.



CAPUT XV. De decem duplicibus.

Decem vero sunt duplicia, quia plerumque delectantur [Col. 0609A] simul duo, et duo iidem sensus [305 1Kb] . Aliquando enim delectantur simul visus [306 1Kb] et auditus, ut cum nimis delectando canes bestias insequi videtur, et conclamare [307 1Kb] post ipsas audiuntur; aliquando visus et gustus, ut cum magna delectatione vinum limpidissimum conspicitur in saphyrino scypho et bibitur; aliquando visus et olfactus, ut in videndo simul et olfaciendo nimis rubentes rosas; aliquando visus et tactus, ut in conspiciendo et complanando aliquem muricipem album; aliquando auditus et gustus, ut cum aliquem sic bibere delectat ut inter labia sua sonitum quemdam pitissando [308 1Kb] faciat; aliquando auditus et olfactus, ut cum aliquem bibendi aviditate delectat auscultare [309 1Kb] mustum ebulliens applicata aure, et ejus [Col. 0609B] odorem naribus attrahere; aliquando auditus et tactus, ut cum [310 1Kb] aliquem nimis delectat citharam resonantem audire, et eamdem percutiendo tangere; aliquando gustus et olfactus, ut cum immoderate eduntur gallinae pipere et cymino diligenter conditae; aliquando gustus et tactus, ut cum gulositate manduntur ficus maturae, dulces ad edendum, et lenes et molles ad tangendum; aliquando olfactus et tactus, ut cum unguento bene olenti quis ungitur.



CAPUT XVI. De decem triplicibus.

Decem quoque sunt triplicia, quia saepe terni, et terni delectantur corporis sensus supradicti. Aliquando enim condelectantur visus, auditus et gustus, [Col. 0609C] ut cum nimis avide collyridae eduntur, quae quasi nix candidae videntur, sponteque manibus vel dentibus sic atteruntur ut resonare audiantur; aliquando visus, auditus et olfactus, ut cum aliquis in horto sic residet ut virides herbas aspiciat, fabulas audiat, flores olfaciat; aliquando visus, auditus et tactus, ut cum mulier speciosa delectationis causa conspicitur, luxuriosa loqui auditur, sed et interea tangitur; aliquando visus, gustus et olfactus, ut cum aliquem delectat [311 1Kb] inspicere vinum herbis confectum scintillare, bibere et olfacere; aliquando visus, gustus et tactus, ut cum aliquis est saturatus racemis, vineam tamen [312 1Kb] deambulat, ut quam pulchre racemi in ea dependeant videat, et hos atque illos contrectans degustat; aliquando visus, olfactus [Col. 0609D] et tactus, ut cum quis diu nimis lilia conspicit, olfacit et tangit; aliquando auditus, gustus et olfactus, ut cum divites delectat cervos in silva clamantes audire, et quorumdam jam captorum carnes [Col. 0610A] pipere conditas interim edere; aliquando auditus, gustus et tactus, ut cum aliquis, in balneo residens, fabulas audit, edit et bibit, atque teporem aquae [313 1Kb] circumquaque tangit; aliquando auditus, olfactus et tactus, ut cum aliquis cantilenas audit, dum in lecto mollibus strato quiescit, ubi et herbas undique sparsas olfacit; aliquando gustus, olfactus et tactus, ut cum nocte manduntur immoderate poma sapida, odorifera et mollia.



CAPUT XVII. De quinque quadruplicibus.

Quinque vero quadruplicia sunt, quia plerumque simul quaterni et quaterni delectantur [314 1Kb] . Aliquando enim delectantur simul visus, gustus, auditus et olfactus, ut cum in in nuptiis ludi videntur, cantilenae [Col. 00610B] audiuntur, cibus et potus deliciosi sumuntur, eorumque odor sentitur; aliquando auditus, gustus, olfactus et tactus, ut cum in nocte nihil ibi videtur, quo delectatur visus, sed cum auditu, gustu et olfactu delectatur et tactus [315 1Kb] , ut cum sponsus sponsam amplexatur, aut alius ab alio libidinose tangitur; aliquando gustus, olfactus, tactus et visus, ut cum ibi nihil auditu delectabile auditur, sed adsunt alia, quibus caeteri sensus, quisque suo modo, delectantur [316 1Kb] ; aliquando olfactus, tactus, visus et auditus, ut cum ibi nihil gustatur, sed flores illic aspersos delectat convivas olfacere, tangere, inspicere, diversos musicorum [317 1Kb] sonos auscultare; aliquando tactus, visus, auditus et gustus, ut cum nihil habetur, quo delectetur olfactus, sed talia, quibus caeteri [Col. 0610C] quatuor sensus condelectentur [318 1Kb] .



CAPUT XVIII. De ultimo genere delectationis malae.

Unum autem ex quinque partibus constat, quia quandoque delectantur simul hi omnes corporis [319 1Kb] sensus. Aliquando enim delectat hominem domum interius ornatam conspicere, ebriosos in ea decantantes audire, ibidem et vinum cornibus [320 1Kb] deauratis potare, et flores per domum dispersos [321 1Kb] olfacere, ipsosque, vel cornua aurea, vel alia tactu delectabilia contrectare. Triginta itaque et unum genera sunt delectationis, ad quinque corporis sensus pertinentia; qua his [322 1Kb] triginta et uno delectantur modis, ex quibus duplicia simplicibus [Col. 0610D] sunt pejora, duplicibus triplicia, triplicibus quadruplicia, quadruplicibus illud quod ex quinque partibus constat. Quanto enim plures sensus in delectatione sociantur, tanto ipsa delectatio pejoratur. [Col. 0611A] Attamen aliquando pejor est unius quam omnium simul delectatio.



CAPUT XIX. Pejor est delectatio quae pluribus aut gravioribus delectatur.

Gravius est enim detractionem libenter audire quam flores pulchros aspicere, tangere, olfacere; interea bibere semel aut bis plus quam est necesse; aliquodque verbum otiosum audire. Sed in eodem paribusve peccatis pejus est plures quam pauciores sensus delectari. Pejus est enim delectari visu et auditu inhonesti loci quam visu tantum, aut auditu tantum. Item pejus est immoderate delectari gustu et olfactu potus confecti quam tantum gustu, aut tantum olfactu alicujus deliciosi cibi. Itaque ex istis triginta et uno generibus delectationis, alia sunt [Col. 0611B] mala, alia pejora. Mala, in quibus pauciores delectantur sensus, aut, si fuerint plures, oblectantur in levioribus. Pejora, in quibus delectantur plures, aut si fuerint pauciores in gravioribus delectantur. Tot igitur et talia sunt genera delectationis qua delectantur quinque sensus corporis.



CAPUT XX. De animae delectatione.

Illius vero delectationis qua delectatur anima, genera sunt multo plura. Quidquid enim exteriores sensus sentiunt, sentiendo animae innuunt quale sit illud quod sentiunt, ut, cum qualitatem [323 1Kb] rei repraesentaverint sibi et quod sentiebant sentire omiserint, delectat animam idem cogitare, et totidem [324 1Kb] [Col. 0611C] modis quot sibi sensus repraesentavere [325 1Kb] . Sicut enim sensus singulos, aut binos, aut ternos, aut quaternos, aut simul omnes delectat istud vel illud sentire et animae repraesentare, ita et animam delectat cogitare, quia sensus eisdem modis illud vel illud senserunt, sentiendoque sibi repraesentaverunt. Illud quoque, quod sibi sensus nunquam repraesentaverunt, quia nunquam senserunt; sed si sensissent, repraesentare possent. Tot modis delectat animam cogitare quot sibi sensus valerent repraesentare. Nunquam enim visus repraesentavit ei domum auream totam, quia non vidit; nec auditus sonum toto mundo diffusum, quia non audivit; nec gustus panem melle dulciorem, quia non gustavit; nec olfactus vinum balsamo fragrantius, quia [Col. 0611D] non olfecit [326 1Kb] ; nec tactus indumenta lanea lineis leniora, quia non tetigit; nec alia multa ei sensus repraesentarunt, quia non senserunt; sed si sensissent, repraesentare possent. Et tamen, aut haec, aut alia hujusmodi inania eam imaginari delectat, ac si sensus sensissent, eique singuli, aut bini, aut terni, [Col. 0612A] aut quaterni, aut simul omnes repraesentassent. Sunt et alia delectationis animae genera, quae nec sensus valent illi repraesentare, nec ipsa potest per imaginationem cogitare, ut cum superbia delectatur, sine omni imaginatione. Hanc etenim sensus non valent illi repraesentare, quia nec visus potest discernere utrum sit alba vel nigra; nec auditus, an sit sonora vel rauca; nec gustus, an sit dulcis vel amara; nec olfactus, an sit redolens aut foetida; nec tactus, an sit mollis vel dura, lenis vel aspera, calida vel frigida. Ipsa quoque anima non valet imaginari utrum superbia illa sit talis aut talis, quia est in exaltatione solius cogitationis. Multo igitur plura genera sunt delectationis, qua anima delectatur, quam illius qua quinque corporis sensus oblectantur [327 1Kb] . [Col. 0612B] Quia et eamdem delectat illa [328 1Kb] memorare quae et illos sentire [329 1Kb] , et totidem modis, quot sibi repraesentavere; et alia imaginari quae illi sibi non [330 1Kb] repraesentaverunt, quia nunquam senserunt, sed si sensissent, repraesentare possent; et quaedam cogitare, quae neque illi possunt sentire, neque ipsa per imaginationem cogitare, sed simpliciter sine omni imaginatione.



CAPUT XXI [331 1Kb] . De generibus exaltationis.

Exaltationis autem genera sunt quindecim, e quibus quatuor sunt simplicia, sex duplicia, quatuor triplicia, unum vero quadruplex.



CAPUT XXII. De quatuor simplicibus.
[Col. 0612C]

Quatuor itaque sunt simplicia, quia est exaltatio aliquando in sola opinione, ut si quis opinetur se esse dignum episcopatu, nec tamen velit fieri episcopus; aliquando in sola voluntate, ut si velit fieri episcopus, nec tamen opinetur se esse dignum episcopatu; aliquando in sola locutione, ut si jactet se esse dignum, nec tamen velit fieri sciens se esse dignum; aliquando in solo opere, ut si quis infimus [332 1Kb] per ignorantiam assideat juxta regem.



CAPUT XXIII. De sex duplicibus.

Sex vero sunt [333 1Kb] duplicia, quia aliquando extollitur homo, in opinione simul et voluntate, ut cum prioratu aliquo se esse dignum aestimat, et hoc vult ut prior [334 1Kb] fiat; aliquando in opinione et locutione, [Col. 0612D] et non voluntate, ut cum aliquis aliquam non vult praelationem, quae sibi offertur, et ex hoc ipse se extollens meliorem se aliis arbitratur, et inde se jactat ita tamen ut non avertatur [335 1Kb] ; aliquando in opinione et opere, ut si aliquis se aestimat dignum sedere juxta episcopum, et alicubi per ignorantiam [Col. 0613A] assideat ei; aliquando in voluntate et locutione, ut cum aliquis volens episcopari, jactat inde se esse dignum [336 1Kb] , licet sciat se esse indignum; aliquando in voluntate et opere, ut cum aliquis in convivio vult residere in superiori loco, et ibi se ingerit invitante nullo, quamvis indignum se aestimet loco tam alto; aliquando in locutione et opere, ut cum praelatus aliquis aliquam in se fragilitatem videt, ob quam, si honeste posset, ipsam praelationem desereret, et tamen in verbis et actibus suis quamdam extollentiam ostentat, ne ipsam [337 1Kb] ejus fragilitatem quis animadvertat.



CAPUT XXIV. De quatuor triplicibus.

Quatuor autem sunt triplicia, quia aliquando de [Col. 0613B] lectatur homo in opinione, et voluntate et locutione, ut cum dignum se praelatione aestimat, et eam vult, et inde se jactat; aliquando in voluntate, locutione et opere, ut cum ideo quia vult praelationem habere, fingit verbo, et opere, et actu, dignum se esse, quamvis sciat se indignum. Aliquando in locutione, opere et opinione, ut cum aliquis, licet jactet dignum se esse praelatione, et ea libentius agat quibus dignus videatur esse, et hoc idem arbitretur de se, non vult tamen praelationem habere, ut sanctior judicetur esse. Aliquando autem in opere, opinione et voluntate, ut cum praelatus subditos opprimit immoderate, ut suam praelationem, qua dignum se aestimat esse, quandiu vult possidere, sine ullo obstaculo habere possit.



CAPUT XXV. De uno quadruplici.
[Col. 0613C]

Unum est quadruplex, quia plerumque se homo attollit in opinione, voluntate, locutione et opere, ut cum laude dignum se aestimat, et eam appetit: et ipse se laudat, et quaedam magna operatur ut laudem acquirat. Quindecim itaque sunt extollentiae genera. quatuor simplicia, quae sunt mala; sex duplicia [338 1Kb] , quae sunt pejora; quatuor triplicia, quae sunt pessima; unum vero quadruplex, quod caeteris omnibus pejus est; quanto enim in pluribus homo extollitur, tanto extollentia [339 1Kb] ipsa pejoratur. Item sciendum quia solius operis extollentia [340 1Kb] , quae semper est per ignorantiam, est mala : solius [Col. 0613D] autem locutionis, pejor; solius vero opinionis, pessima; solius autem voluntatis, omnibus aliis est pejor. Stultum est enim cum aliqua vilis persona per ignorantiam assidet juxta dignam; sed stultius est, cum inde se jactat dignam [341 1Kb] ; stultissimum vero, cum hac se [342 1Kb] aestimat dignam; multo autem stultius est, cum vult residere juxta eam, cum sciat se inde esse [Col. 0614A] indignam ea. Contra eam extollentiam, quae est in opere, ipse Dominus ait : Cum invitatus fueris ad nuptias, recumbe in novissimo loco (Luc. XIV, 10). Contra eam vero quae est in locutione Salomon dicit : Laudet te alienus [343 1Kb] , et non os tuum (Prov. XXVII, 2). contra eam quae est in opinione Apostolus ait : Noli altum sapere, sed time (Rom. XI, 20). Contra eam vero quae est in voluntate Dominus iterum dicit discipulis suis : Qui voluerit inter vos primus esse, erit vester servus (Matth. XXIX, 27). Contra omnia vero extollentiae genera item ipse dicit: Omnis qui se exaltat, humiliabitur; et qui se humiliat, exaltabitur (Luc. XIV, 11; XVIII, 14).



CAPUT XXVI. De curiositate et sedecim ejus generibus.
[Col. 0614B]

Curiositas est studium perscrutandi ea quae scire nulla est utilitas. Hujus autem sedecim sunt genera, e quibus quinque sunt simplicia, sex duplicia, quatuor triplicia, unum vero quadruplex.



CAPUT XXVII. De quinque simplicibus.

Quinque itaque sunt simplicia, quia aliquando in sola cogitatione curiositas est, ut cum aliquis studiose cogitat quomodo alterius. secretum scire valeat. Aliquando in verbo, ut cum illud curiose interrogat. Aliquando in actu, ut cum circa illum deambulat, quasi aliud aliquid quaerat, si forte quod quaerit, indicio aliquo [344 1Kb] cognoscere valeat. Aliquando in visu, ut cum sollicite considerat quo [Col. 0614C] ille tendat [345 1Kb] , quid agat; quomodo sedendo, stando, ambulando, vel aliquo alio modo se habeat. Aliquando in auditu, ut cum intente auscultat [346 1Kb] quid ille de alio, vel alius de illo dicat.



CAPUT XXVIII. De sex duplicibus.

Sex vero sunt duplicia, quia aliquando in verbo et actu, ut cum eum amicabiliter alloquitur [347 1Kb] , et interim ei aliquid operatur, ut cum sermonibus blandis, cum servitio quod ei facit, extorqueat ab eo quod quaerit. Aliquando in verbo et visu, ut cum alium rogat ut eum secum aspiciat, dicens: Putasne, iste ita vel ita ageret, nisi talis vel talis esset? Aliquando in verbo et auditu, ut cum prope illum [Col. 0614D] residet, et ad alium loquitur qui ex alia sui parte sedet, et tamen attente auscultat quid ille posterius dicat. Aliquando in actu et visu, ut cum aliquid agit, ne advertatur dum eum aspicit, sed credatur semper intendere operi quod facit. Aliquando in actu et auditu, ut cum ante eum vadit, et venit, auscultando ea quae dicit [348 1Kb] . Aliquando in visu et [Col. 0615A] auditu, ut cum curiose ea quae agit considerat, et studiose quae dicit auscultat, ut per hoc secreta quae quaerit agnoscat,



CAPUT XXIX. De quatuor triplicibus.

Quatuor autem sunt triplicia, quia aliquando est in verbo, actu et visu, ut cum aliquis enumerat, et mensurat, et considerat, quantum sol et luna distent a terra, quam magna sint ipsa luminaria. Aliquando in actu, visu et auditu, ut cum aliquis se occultat causa videndi et audiendi aliorum secreta [349 1Kb] . Aliquando in visu, auditu et verbo, ut cum aliquis juxta vias sedet, ut videat transeuntes, audiat et interroget rumores. Aliquando in auditu, verbo et actu, ut cum causa audiendi et interrogandi futura, [Col. 0615B] daemonibus sacrificat.



CAPUT XXX. De uno quadruplici.

Unum vero est quadruplex, quia aliquando est in visu, auditu, verbo et actu, ut cum aliquis intuetur et auscultat quosdam, quos consiliari conspicit, et de quibus suspicatur aliquid mali, ut et consilium eorum quoquo modo agnoscere possit, accedens ad eos quaerit an viderint aliquid quod se circa eos perdidisse fingit, et interea inspiciendo et auscultando circa eos quaerit quod nusquam perdidit.



CAPUT XXXI. De octo et viginti generibus curiositatis.

Item curiositatis genera sunt viginti et octo, e [Col. 0615C] quibus tria sunt simplicia, novem duplicia, decem triplicia, quinque quadruplicia; unum vero ex quinque partibus constat.



CAPUT XXXII. De tribus simplicibus.

Tria sunt simplicia, quia aliquando curiositas est in solo gustu, ut cum defertur piscis alicui pisa comedenti; et priusquam ipsa comsumpserit, degustat cujus saporis sit piscis. Aliquando in olfactu, ut cum eum naso suo apponit ut sciat cujus odoris sit. Aliquando in tactu, ut cum aliquis pannum novum videns, contrectat, solummodo ut sciat utrum sit asper vel lenis, grossus an subtilis.



CAPUT XXXIII. De novem duplicibus.
[Col. 0615D]

Novem vero sunt duplicia, quia aliquando est in gustu et visu, ut cum quis degustat ferculum sibi appositum, antequam consumpserit primum; et interim considerat si is qui residet juxta eum, melius habeat ferculum. Aliquando in gustu et verbo, ut cum illud degustat, et an pipere conditum sit, interrogat. [Col. 0616A] Aliquando in gustu et olfactu, ut cum degustat et olfacit. Aliquando in gustu et tactu, ut cum gustu scire quaerit an sit sapidum; et tactu, an sit calidum, frigidum vel tepidum. Aliquando in olfactu et visu, ut cum aliquis, dum legit, herbam juxta se [350 1Kb] incognitam invenit; et a legendo cessans, eamque naso suo apponens, olfacit; deinde intuens, eam studet agnoscere quae sit. Aliquando in olfactu et verbo, ut cum eam olfaciens, quaerit ab alio quae sit. Aliquando in olfactu et tactu, ut cum eam olfacit et contrectat, ut sciat utrum sit mollis an dura, lenis vel aspera [351 1Kb] ; quod totum non ideo facit ut sibi necessaria sit; sed tantum ut sciat quae vel qualis sit [352 1Kb] . Aliquando in visu et tactu, ut cum aliquis veniens ante mensam ubi pransurus [Col. 0616B] est, mox sublevata mappa qua panis est coopertus, intuetur an sit candidus [353 1Kb] ; et eum contingit, ut sciat an sit calidus. Aliquando in verbo et tactu, ut cum eum non discooperit, sed interrogat an calidus, vel ex quo tempore coctus sit; et eum coopertum contingit et premit, ut sciat an sit calidus.



CAPUT XXXIV. De decem triplicibus.

Decem vero sunt triplicia, quia aliquando est in visu, et in verbo, et in gustu, ut cum alicubi quis residens [354 1Kb] , et ante se potum cypho deferri videns, statim assurgit, et intuens cujus coloris sit, quaerit etiam quis potus sit, et degustat an bonus sit. Aliquando in visu, verbo et olfactu, ut cum eum non [Col. 0616C] degustat, sed olfacit, et interrogans considerat qualis sit. Aliquando in visu, verbo et tactu, ut cum alicui comedenti defertur cibus inter duas scutellas, et antequam finierit quod prius comedebat, scutellis apertis qualis ille sit cibus considerat, et an bene sit coctus investigat, et eum contingit ut an calidus seu frigidus sit, agnoscat. Aliquando in visu, et gustu, et olfactu, ut cum de eo nihil interrogat, nec eum contrectat, sed et curiosus eum videre, et eum degustat et olfacit [355 1Kb] . Aliquando in visu, et gustu, et tactu, ut cum de eo nihil inquirit, nec eum olfacit, sed cum curiositate videndi eum degustat, et contrectat causa quam dixi. Aliquando in visu, et olfactu, et tactu, ut cum de eo nihil inquirit, nec eum degustat, sed tantum intuetur, olfacit atque contrectat. [Col. 0616D] Aliquando in verbo, et gustu, et olfactu, ut cum aliquis convivantibus supervenit, et an cibi et potus quos habent, sint boni, requirit, et quosdam degustans, alios olfacit. Aliquando in verbo, gustu et tactu, ut cum non olfacit eos, sed panem contrectat. aut alios cibos; et gustando quosdam, quaerit de aliis. Aliquando [356 1Kb] in verbo, olfactu et tactu, ut [Col. 0617A] cum eos non degustat, sed olfacit, quaerit et tractat. Econtra [357 1Kb] aliquando in gustu, olfactu et tactu, ut cum de eis nihil interrogat, sed tamen degustat, olfacit et contrectat.



CAPUT XXXV. De quinque triplicibus.

Quinque vero sunt quadruplicia. Quia aliquando est in visu, et verbo, et gustu, et olfactu, ut cum aliquis deambulans in nundinis, has vel illas merces considerat, cujus hae vel illae pretii sint, investigat uvas, vel poma, vel alios fructus degustat, olfacit piper, vel cymium, vel alia bene olentia; hoc totum ea tantum faciens de causa, ut sciat quae vel qualia sint ista vel illa. Aliquando in visu, et verbo, et gustu, et tactu, ut cum supra dicta facit, excepto [Col. 0617B] quod nihil ibi olfacit, sed merces contrectans, volvit et revolvit. Aliquando in visu, et verbo, et olfactu, et tactu, ut cum ibi nihil degustat, sed alia facit supra dicta. Aliquando in visu, et gustu, et olfactu, et tactu, ut cum non inquirit cujus haec vel illa sint pretii, sed caetera quae diximus facit. Aliquando in verbo, et gustu, et olfactu, et tactu, ut cum non est curiosus videre ea, quia saepius vidit talia, sed caetera facit supradicta.



CAPUT XXXVI. De ultimo genere curiositatis.

Unum vero ex quinque partibus consistit, quia aliquando est in visu, et verbo, et gustu, et olfactu, et tactu, ut cum curiose ad haec vel ad illa oculos convertit, et caetera omnia quae supra diximus facit. [Col. 0617C] Quadraginta itaque et quatuor curiositatis sunt genera, e quibus octo sunt simplicia, quindecim duplicia, quatuordecim triplicia, sex quadruplicia; unum vero ex quinque partibus constat [358 1Kb] . Haec autem tam multiplex curiositas, quam et exaltatio et delectatio, de quibus superius diximus, omnes ex propria voluntate nascuntur. Nisi enim homo prius habuerit voluntatem delectandi, vel exaltandi, vel investigandi curiose quae nulla sibi est utilitas scire, nunquam delectabitur, vel extolletur, vel curiose inutilia scrutabitur [359 1Kb] ; sed tamen horum vitiorum mala praecedit voluntas, sequuntur et ipsa, ita nascuntur ex ea, ex his vero alia omnia. Ex delectatione namque nascitur luxuria, adulterium, fornicatio, [Col. 0617D] immunditia, ventris ingluvies, ebrietas et alia hujusmodi vitia. De exaltatione vero inanis gloria, invidia, ira, tristitia, et avaritia, et alia similia. De curiositate autem inquietudo, susurratio, detractio et caetera alia. Omnia vero in familia propriae voluntatis [Col. 0618A] existunt [360 1Kb] ; et ex sese quaedam exercitum magnum [361 1Kb] faciunt; illi voluntati, velut cuidam dominae, obediunt.



CAPUT XXXVII [362 1Kb] . Similitudo inter propriam voluntatem, et adulteram reginam.

Propria namque voluntas est velut quaedam adultera regina, quae se cuidam regi adultero conjunxit, ex quo etiam tres filios habuit. Ex his vero [363 1Kb] tribus tot alii filii et nepotes sunt geniti, ita [364 1Kb] multiplicati, ut numerari non possint. Omnes autem in familia illius regis et reginae consistunt, eorumque jussa quisque suo modo perficiunt. Rex itaque [365 1Kb] cum regina ista cuidam alii regi adversatur, collectoque filiorum et nepotum exercitu, regnum illius aggressum [Col. 0618B] praedatur. Hic autem exercitus sic servos illius regis invadit, ut aut plures plures, aut unus unum. aut plures unum, aut unus plures aggrediatur. Quoscunque vero devincere possunt, vinctos et abductos in carcerem trudunt, exigentes ab eis quantum nunquam persolvere possunt, sed omnibus affecti miseriis, in carcere illo deficiunt. Haec autem regina [366 1Kb] , propria est voluntas omnium inobedientium domina. Quae ideo vocatur adultera, quia separatur a Deo, cui esse deberet conjuncta; et diabolo conjungitur, a quo deberet esse disjuncta. Ipse vero diabolus idcirco rex dicitur et adulter, quia in hominibus regnans per voluntatem propriam, animabus eorum, Dei videlicet sponsis, abutitur. Cui se [Col. 0618C] postquam propria voluntas junxerit, ex illius semine, id est perversa suggestione, tria principalia ejus vitia [367 1Kb] , scilicet delectationem, extollentiam, curiositatem concipit; et per quinque corporis sensus, velut ea pariens, emittit. Ex his vero tribus tot alia vitia nascuntur, sicque multiplicantur, ut absque numero habeantur. Omnia vero ex familia diaboli propriaeque voluntatis existunt; et ex seipsis quamdam admirandam multitudinem reddunt. Diabolus itaque propriaque voluntas Deo Regi regum adversatur; et congregata vitiorum militia, regnum illius, scilicet hunc mundum, aggredientes, praedantur. Haec autem militia [368 1Kb] sic humanum genus invadit, ut aut plura vitia plures homines, aut unum unum, aut plura unum, aut unum plures, diversis modis accipiant. [Col. 0618D] Quemcunque vero superare possunt, mala consuetudine ligatum in infernum detrudunt. Ubi ab eo unumquodque vitium exigit quidquid unquam per illud commisit. Quod quia nunquam persolvere poterit, nec ei miseria unquam deerit.



CAPUT XXXVIII. Similitudo inter propriam voluntatem, et venenosam herbam.
[Col. 0619A]

Rursus propria voluntas cuidam herbae venenosae atque mortiferae assimilatur [369 1Kb] ; quam medicus quidam peritissimus progeniei cujusdam, primis scilicet parentibus, interdixit, comminans eis quia si [370 1Kb] ex ea comederent [371 1Kb] , leprosi effecti procul dubio interirent. At illi praeceptis ejus obedire noluerunt, sed ex eadem herba comederunt; unde et leprosi effecti, leprosos quoque filios genuerunt, atque, ut medicus eis comminatus fuerat, mortui sunt. Quorum filii, licet patres suos agnoverint herba illa infirmatos fuisse et mortuos, seque ipsos lepra percussos et mortuos [372 1Kb] , eamdem tamen herbam [Col. 0619B] super omnes alias diligunt, indeque cibos universos suos condiunt. Mane quoque surgentes [373 1Kb] ex eadem quasi pro medicamento accipiunt, sed et somnum [374 1Kb] sero capturi, similiter faciunt. Hi igitur quam sint dementes, omnis qui audit, advertere potest. Sed nec minus dementantur, qui propria voluntate utuntur, ipsa est etenim herba diaboli, venenosa suggestione venenata, et omnibus ea utentibus pestifera. Hanc Deus, qui nostris pie medetur peccatis, primis humani generis parentibus interdixit, cum eos comedere pomum sub mortis comminatione prohibuit. Qui quia praeceptum ejus transgressi ex eo comederunt, mox peccatores effecti, et in anima mortui, postquam alios peccatores genuerunt [375 1Kb] , et ipsi carne mortui sunt. Homines tamen eamdem [Col. 0619C] voluntatem prae caeteris diligunt, et eam immiscent omnibus pene quae agunt. Nihil itaque istis dementius qui nihil utuntur sua morte libentius.



CAPUT XXXIX. Ostensio quomodo propriae voluntati omnia vitia militent [376 1Kb] seu deserviant.

Huic denique propriae voluntati, postquam suam in homine sedem constituerit [377 1Kb] , alia vitiorum genera serviunt, quasi milites terras tenentes, alia velut pro solidatis militantes. Illa etenim [378 1Kb] vitia quasi terras tenentes, ei obediunt, quae pro seipsis in hominibus consistunt, ut adulterium. Qui enim adulteratur, hoc ea solum facit de causa, quia eum vitium ipsum delectat. Illa vero serviunt ei, velut militantes pro solidatis, quae sunt in homine, pro [Col. 0619D] aliis vitiis [379 1Kb] : ut cupiditas pretiosarum vestium pro gloria inani. Nemo enim pretiosas vestes nisi ad inanem gloriam quaerit. Item vitium aliquando huic, aliquando illi vitio servit, ut avaritia aliquando ventris ingluviei, aliquando exaltationi. Rursus, [Col. 0620A] aliquando alterum alteri cedit, ut luxuria gloriae inani. Aliquando enim luxuria repellitur, ne laus concupita perdatur. Omnia vero, sive hoc, sive illo modo, propriae voluntati diaboloque famulantur [380 1Kb] , e quibus in homine tribus modis procreata nascuntur [381 1Kb] . Diaboli enim suggestione, et carnis delectatione, spiritusque consensu, unumquodque vitium consummatur.



CAPUT XL [382 1Kb] . Similitudo inter suggestionem, delectationem, consensum et canem.

Ex his igitur tribus (suggestione videlicet, delectatione et consensu) suggestio est velut canis ponderosus; delectatio, ut levis et acer catulus; consensus autem, quasi canis fortis et immensus. Ponderosus [Col. 0620B] etenim canis, cum quempiam juxta se transeuntem audierit, semel vel bis post eum latrans, statim quiescit, si tamen ille viam suam in directum tenuerit. Si vero respiciens instigaverit eum, canis quoque latrando, licet non mordeat, insequitur eum. Catulus levis et acer, instat acriter; et nisi cito percussus fuerit, acrius mordet. Fortis vero canis et immensus, et fortiter instat; et nisi magna vi obruatur, hominem strangulat. Quare ponderosus canis non est respiciendus, catulus vero mox repercutiendus, canis vero immensus viriliter obruendus. Similiter autem si peccati suggestio animum pulsat, qui ab amore praesentium tendit ad aeterna, mox eum deserit, si intentionem suam tenuerit firmiter. Si autem ad eam attendens in se [Col. 0620C] receperit, et cogitando quasi eam incitando revolverit, et ipsa saepius eum infestat, quamvis non vulneret, dum est suggestio sola. Sed si diutius eam replicaverit, ponderosus canis in catulum transit, id est suggestio in delectationem, quae acriter instat. et nisi cito rejiciatur, animam vulnerat. Quare mox ut venire coeperit, debet eam repellere anima sponsa Christi, cogitans quia magna est ignominia illi ut in ejus conspectu appareat foedata delectatione tam turpi. Nisi eam repulerit delectationem, catulus transit in immensum canem, id est delectatio in consensum transit; qui arripiens animam, eam nisi magna vi obruatur, occidit. Sed mox, ut coeperit attentare [383 1Kb] , debet eum anima [384 1Kb] magna vi obruere, id est immenso terrore mortis aeternae in se destruere. [Col. 0620D] Suggestioni ergo ne attendamus, delectationem mox reprimamus, consensum fortiter obruamus. Sicque cor nostrum studeamus custodire, ut nec una [385 1Kb] superflua cogitatione diabolum illud valeat violare.



CAPUT XLI. Similitudo inter cor humanum et molendinum.
[Col. 0621A]

Cor etenim nostrum simile est molendino semper molenti, quod dominus quidam cuidam servo suo custodiendum dedit, praecipiens ei ut suam tantum annonam, videlicet frumentum, vel hordeum, vel etiam avenam, in eo molat [386 1Kb] , et ex eodem [387 1Kb] quod moluerit, ipse vivat. Verum illi servo quidam inimicatur, qui huic molendino semper insidiatur; qui si quando illud vacuum invenerit, aut arenam ibi statim projicit quae illud dissipat, aut picem quae conglutinat, aut aliquid quod foedat, aut paleam quae tantum illud occupat. Servus igitur ille [388 1Kb] si molendinum suum bene custodierit, dominique sui tantum annonam in eo moluerit, munda ex eo farina [Col. 0621B] egreditur juxta genus annonae quae intus molitur. Ex eodem autem quod moluerit, et domino suo servit, sibique ipsi victum acquirit. Si vero inimicum suum violare molendinum suum permiserit, mala ex eo farina procedit, quia mala est annona quam molit. Haec autem farina, et vehementer displicet domino illi, nec servus ex ea sibi victum, sed famem conquirit. Hoc itaque molendinum semper aliquid molens, cor est humanum, assidue aliquid cogitans. Hoc Deus unicuique homini servandum tradidit, jubens ut in eo volvat [389 1Kb] illos tantum cogitatus [390 1Kb] quos ipse suggerit. Quorum cogitatuum alii ut frumentum, alii ut hordeum, alii ut avena sunt. Puri quippe ut frumentum sunt, quos anima replicat, cum in contemplatione posita pure de [Col. 0621C] Deo cogitat. Hi autem hordeo assimilantur qui de virtute in virtutem, quasi per quosdam labores, ascendere meditantur. Hi etenim, licet sint boni, minus tamen superioribus sunt perfecti. Illi vero sunt ut avena, quibus homo intendit sua deserere vitia; boni namque sunt et isti, sed tamen imperfectiores praedictis. Hos itaque omnes vult Deus ut homo toto corde revolvat, et ex eisdem sibi victum aeternum acquirat. Sed quia homini semper adversatur diabolus, et semper insidiatur cordi illius, quod si aliquando vacuum bonis cogitationibus invenerit, statim replet, si potest, malis. Harum autem malarum, aliae cor dissipant, ut irae et invidiae. Aliae conglutinant et coinquinant, ut gastrimargiae et luxuriae. Aliae tantum occupant, ut vanae [Col. 0621D] non [391 1Kb] nimis nocivae. Hic igitur homo, si cor suum bene custodierit, sanctosque cogitatus in eo revolverit, munda per os verba, velut per foramen molendini, emittuntur; mundus per oculos visus, mundus per aures auditus, mundus per os gustus, mundus per nares odoratus, mundus per totum corpus [Col. 0622A] tactus, secundum genera cogitationum mundarum quae intus volvuntur. Ex his autem cogitationibus mundis, et Deo eas cogitando deseruit, et aeternam sibi vitam acquirit; si vero diabolum cor suum corrumpere permiserit, mox vitia per sensus progrediuntur, juxta genera cogitationum malarum quae intus volvuntur. Haec autem et Deo vehementer displicent, nec homo ex eis victum sibi acquirit, sed mortem. Cum enim ad finem quisque pervenerit, quantum boni vel mali nunc moluerit, tantum ad vitam vel mortem sibi praeparatum inveniet. Verum sciendum [392 1Kb] quia horum molentium, id est in hac vita laborantium, tria genera sunt.



CAPUT XLII. Similitudo inter molentes et laborantes.
[Col. 0622B]

Haec autem tria genera [393 1Kb] velut tres sunt homines, de mane usque ad vesperam manu molentes. Horum itaque primus quidquid molit in saccum suscipit et abscondit. Alter vero partem capit, partem in flumen negligentia cadere permittit, partem vero ventus rapit. Tertius autem quidquid molit, impetus fluminis secum tollit vel ventus dissolvit. Veniente vespera, quando a labore cessatur, et fructus laboris inquiritur, quid putas singulos habituros? Qui farinam totam reservavit, totum laborem suum bene recognovit. Qui vero partem collegit, inde laetatus est quod habuit; inde autem moestus est, quod vento aut in flumine amisit. Qui vero totum amisit, eo tristior est. Flumen pro saeculi decursu accipitur, vento vero gloria designatur inanis; [Col. 0622C] molendinum quod tota die molit, praesens labor hujus [394 1Kb] saeculi, qui a mane usque ad vesperam nunquam finit. Mane nobis erat quando nati fuimus, vespera vero erit quando per mortis debitum hinc transibimus. Tempus itaque praesens dies est quo laborare debemus, unde in vespera vivamus. Et sicut mola, circum circa ducta, ad eumdem semper locum revertitur, sic labor iste singulis annis more solito reiteratur. Modo namque aratur, seminatur, metitur, panificatur, comeditur quod iterum ad idem revertitur. In vespera ergo, quando dicetur: Voca operarios, et redde illis mercedem suam (Matth., XX, 8), laetabuntur justi, tota farina servata, id est vita sua. Alii vero qui non eam totam servaverunt, in hoc moesti erunt; laeti tamen, quod ex parte laboris [Col. 0622D] sui Deum recognoverunt. Verum alii qui omne tempus suum in vanitate ponunt, et quod faciunt non ab humana laude abscondunt, quasi omne studium vitae suae in decursum fluminis projiciunt, farinamque suam vento committunt; unde et in fine, pane vitae aeternae [395 1Kb] carebunt. Vae illis!



CAPUT XLIII. Quod bonitas cujusque fidelis Deo et omnibus bonis sit utilis [396 1Kb] .
[Col. 0623A]

Eo diligentior ad studium bonitatis quilibet efficitur, quo fructus uberior inde provenire probatur. Sciendum itaque est quod bonitas cujusque omni creaturae est utilis et bona, exceptis daemonibus et damnatis hominibus. Deo etiam, qui nullius est indigens, quadam ratione prodesse videtur. Hominibus est utilis: quando enim ex vitae merito quis ad aeternam beatitudinem pervenit, numerus electorum incrementum accipit. Qui quanto amplius creverit, tanto minus aeterna retributio exspectanda erit. Nam cum numerus ille sanctorum completus fuerit [397 1Kb] , retributio justorum mox accipienda erit, [Col. 0623B] tunc quidem in corporibus quam jam habent in animabus. Si autem unusquisque fidelis, mox ut hanc vitam deserit, corpore simul et anima aeternam beatitudinem consequeretur, omnis qui hoc videret ejus sequi sanctitatem compelleretur; itaque meritum fidei quodammodo videretur evacuari. Bonis itaque utilis est, his qui cum Deo sunt, quia eorum meritum sua praesentia auget: et illis qui in praesenti vita sunt, et adhuc [398 1Kb] futuri sunt, prodest, quia locum in illo coetu beatorum implet, qui nullo modo in fine vacuus esse potest. Facit etiam aliud; malitiam perversorum [399 1Kb] siquidem exemplo suae bonitatis restringit [400 1Kb] . Soli ac lunae bonus homo, caeterisque creaturis est utilis, quia in consummatione justorum commutabitur in melius quidquid est [Col. 0623C] omnium creaturarum. Sol quippe, sicut propheta ait: Septempliciter lucebit, ut lux septem dierum; et luna erit sicut sol (Isai. XXX, 26). Aliae creaturae, licet pulchrae sint, mutabuntur in melius, cum illas Deus mutabit in statum exinde non commutandum. Angelis quoque bonus homo utilis est, quia se omnibus illis amicum facit. Qui enim mihi amicum acquireret, qui me tanquam seipsum diligeret, et quem ego tanquam meipsum amarem, magnas ei gratias deberem. Quisquis ergo bonus studuerit esse, in bonorum amicitiam transibit, ita ut unumquemque tanquam seipsum amabit, et omnes eum eodem modo charum habebunt. Tantus enim amor tantaque concordia inerit omnibus, ut omnes amici [Col. 0623D] unius, sint amici et alterius. Qualiter autem bonus etiam Deo sit utilis videamus. Omnipotens Deus civitatem quamdam magnam et admodum spatiosam [401 1Kb] ad suam gloriam aedificavit, quam copiosa [Col. 0624A] civium [402 1Kb] multitudine replevit. Quorum nonnulli, cum propriam voluntatem potius elegerunt facere quam sub voluntate et ordinatione Dei remanere, miserabiliter corruerunt, et domus et aedificia magna et spatiosa ex parte vacua remanserunt. Ut igitur aliquis qui urbem magnam fieri ordinasset, qui multa in ea palatia construxisset, multasque mansiones ad urbis aedificationem fecisset, sed habitatores non haberet, et omnes quoscunque potuisset, ad se invitasset; sic facit Dominus Deus [403 1Kb] . Omnes enim, ut ad se veniant, et ut sibi ad suae civitatis aedificationem subveniant, precatur, admonet, invitat, bonas leges pollicens, pacem et securitatem promittens.



CAPUT XLIV. Commendatio supernae Hierusalem.
[Col. 0624B]

Ibi namque jura legum immobilia, optimae consuetudines, ibi cives non ex timore alicujus suas occultant opes, imo gaudent dum palam omnibus apparent. Nullus siquidem ibi incursus malorum, pestis nulla, violentia omnisque rapina procul inde remota. Praeterea locus amoenus et magna dulcedine refectus; domus paratae, aedificia ampla, diversi generis mansiones. Unde et ipse Dominus: In domo, ait, Patris mei mansiones multae sunt. Et propheta Baruch: O Israel, quam magna est domus Dei, et quam ingens locus possessionis ejus! (Baruch. III, 24.) Magnus, et non habet consummationem, excelsus et immensus. Tenebrae ibi nullae, luce indeficienter circumlucente; infirmitas nulla, sanitas indefessa, [Col. 0624C] nihil incommodi, omnia ad votum. Ad hanc itaque aedificationem invitat nos Dominus, dicens: Venite ad me, omnes qui laboratis et onerati estis, et ego reficiam vos (Matth. XI, 28). Qui ergo venire voluerit, Dei procul dubio quodammodo adjutor erit. Unde Apostolus: Dei adjutores sumus, Dei aedificatio estis (I Cor. III, 9). In bonitate ergo quicunque steterit, non solum sibi et omni creaturae utilis erit, sed etiam ipsi suo et omnium Conditori, ut diximus, beneficium praestabit. Haec enim civitas sancta, cui se sponte associavit [404 1Kb] , si vel unus homo defuerit bonus, nunquam perficietur.



CAPUT XLV. Quod bonitas boni hominis damnatis et daemonibus sit inutilis [405 1Kb] .
[Col. 0624D]

Notandum etiam quod, sicut bonitas hominis boni omnibus est ad [406 1Kb] laetitiam incrementum, sic daemonibus et hominibus damnatis est ad [407 1Kb] detrimentum; [Col. 0625A] daemomibus namque et hominibus damnatis, sanctorum consummatio erit interminabilis luctus et aeterna damnatio. Nam cum isti [408 1Kb] obtinebunt corporis et animae gaudium sempiternum, tunc similiter et illi ibunt in supplicium aeternum. Quod quia daemones non latet, modis omnibus laborant sanctorum incrementum impedire. Quoniam quidem, donec ultimus illorum eis associetur, non includuntur, sed habent potestatem tentandi electos Dei, quatenus qui probati invenientur digna remuneratione coronentur; victi vero atque reprobi perenniter puniantur. Vigilemus ergo, ut Salvator admonet, quia adversarius noster circuit, quaerens quem devoret (I Petr. V, 8). Illum autem devorat quem sua suggestione in malis actibus indurat. Notandum etiam quod qui bonis alterius [Col. 0625B] arridet, sanctis consentit; qui vero invidet, diabolis. Siquidem magis puto ejus salvationem sperandam qui parum boni facit et benefactis aliorum favet quam illius qui multa facit et invidet. Is etenim cui benefacta aliorum placent, si damnatus etiam esset, juste taliter conqueri posset: O vos sancti, semper de vestra justitia juste laetatus fui. Itaque, si beatitudinis vestrae particeps non fuero, inde damnationem accipiam [409 1Kb] unde semper gaudebam.



CAPUT XLVI. De similitudine inter Deum et quemlibet regem suos judicantem [410 1Kb] .

Inter salvandos autem [411 1Kb] et damnandos sic Deus discernit quomodo rex quidam inter fideles et infideles imperii sui. Hic itaque rex, praeparato ex una [Col. 0625C] parte quodam convivio [412 1Kb] magno et ex alia parte quodam carcere tenebroso, disposuit quia quoscunque [413 1Kb] sibi fideles poterit comprobare, postquam omnes congregati fuerint, faciet simul discumbere; quoscunque autem sibi infideles esse convincere poterit, postquam et ipsi fuerint congregati, in tenebrosum illum carcerem simul faciet detrudi. Omnes itaque ad se invitat [414 1Kb] , ut quis sit fidelis quisve infidelis agnoscat. Horum autem fidelium et infidelium, qui omnes invitantur, alii praecedunt, alii subsequuntur. Fidelium igitur cuicunque, ut venerit, postquam vere esse fidelis comprobatus fuerit, datur mistum interea cibi, donec conveniant omnes qui cum ipso sunt coenaturi, ut simul incipiant omnes epulari. Infidelium [Col. 0625D] autem, ut [415 1Kb] venerit quisque, postquam convictus [Col. 0626A] fuerit infidelis esse, flagellatur interim, usquequo congregentur et alii qui cum eo in carcerem sunt detrudendi, ut simul in eo incipiant omnes cruciari. Mox ergo ut fuerint omnes congregati, et fideles vel infideles esse fuerint comprobati, hi simul [416 1Kb] omnes in convivium collocati, satiantur [417 1Kb] , illi vero [418 1Kb] in carcerem trusi, fame et siti moriuntur. Hic igitur rex ipse Deus est, qui sic discernit inter bonos et malos mundi istius. Ipse etenim, praeparato hinc paradiso et hinc inferno, constituit quia quoscunque sibi fideliter obsequentes invenire poterit, postquam omnes, ad eum ex hoc saeculo transeuntes, fuerint congregati, simul omnes in paradiso in [419 1Kb] corpore et anima collocabit. Quoscunque vero reperire poterit praeceptis suis resistentes, postquam ipsi convenerint, [Col. 0626B] omnes simul in infernum horribiliter cum diabolo detrudet. Omnes itaque per praedicatores suos ad se invitat, ut quomodo sibi quisque velit obedire agnoscat. Verum ejus praeceptis alii obediunt, alii vero resistunt. Utrorumque autem alii prius, alii morientes posterius [420 1Kb] ejus examini repraesentantur. Quicunque itaque ei obediens fuisse comprobatur, requies ei (sed in anima sola) interim datur. Quicunque vero de inobedientia convincitur, et ipse in anima sola cruciatur. Postquam autem omnes mortui, et, ut dictum est, sigillatim exanimati [421 1Kb] fuerint, finitoque saeculo cunctisque resuscitatis, illud etiam generale judicium peractum fuerit, boni omnes, in coelum translati, in anima simul et corpore laetabuntur; mali vero, in infernum detrusi, [Col. 0626C] et ipsi in anima simul et corpore torquebuntur. Et sicut boni perfectam corporis et animae beatitudinem tunc primum obtinebunt, sic et mali e contra perfectae miseriae corporis et animae tunc primum subjacebunt [422 1Kb] .



CAPUT XLVII. De quatuordecim beatitudinibus corporis et animae.

Multi homines [423 1Kb] (quibus nonnunquam boni mores et justa opera proponuntur, ut se in eis, saeculi postposita vanitate, exerceant admonentur) inquirere solent quamobrem, quo praemio, qua retributione. Respondetur itaque illis quod scriptum est: Quia nec oculus vidit, nec auris audivit, nec in cor hominis ascendit quae praeparavit Deus diligentibus se [424 1Kb] [Col. 0626D] (Isai. LXIV, 4; I Cor. II, 9). Quod, cum illi non clare [Col. 0627A] quid sit advertere possunt, repetitur hoc [425 1Kb] ipsum aliis verbis, et dicitur eis: Praemium quod his qui in hac vita Deo serviunt in futura vita recompensatur, est vita aeterna [426 1Kb] , beatitudo aeterna, aeterna jucunditas, sufficientia simul omnium commodorum secundum voluntatem et sine omni indigentia. Haec ergo, cum illis hoc modo dicuntur, bona quidem et magna, ut sunt, videntur; sed quia non intelligunt quid in hac vita habituri sint, nec subito quid sit omnium commodorum secundum voluntatem sufficientia et sine omni indigentia percipere possunt, haerent animo, nec multum affecti [427 1Kb] sapore ad audita et a saeculi vanitate [428 1Kb] trahuntur. Quid igitur est agendum ut haec illis aliquatenus sapiant et sic ad bona opera evigilent? Puerorum more cibandos aestimo eos qui, [Col. 0627B] si aliquando grossum aliquod pomum edendum percipiunt, illud, ob dentium teneritudinem et oris angustiam, absumere nequeunt [429 1Kb] , nisi pro illorum [430 1Kb] capacitate prius fuerit [431 1Kb] particulatim divisum. Itaque dividamus in partes magna quae diximus, ut inde possint ad vitam nutriri, de quibus agimus. Quae ut melius eluceant, consideremus quae in hac vita mens avidius amet humana; et ex his, prout possumus, conjectemus illa eos habituros in vita aeterna multo excellentius. Siquidem inter multimoda mundi pericula constituti, si Domini fuerint praecepta secuti, atque cum ipsa illic adepti fuerint, plenitudine [432 1Kb] desiderii sui se nequaquam fraudatos percipient. Haec igitur, ut praetaxavimus, faciamus et a minimis paulatim progrediamur. Quatuordecim [Col. 0627C] igitur sunt beatitudinis partes, quas, finito generali examine, perfectius omnes electi habebunt; totidemque miseriae genera, quae mali tunc sustinebunt. Hae autem beatitudinis partes atque miseriae sic sibi invicem sunt omnino contrariae quomodo et ipsi qui eas accipiunt in remuneratione.



CAPUT XLVIII. Hae sunt quatuordecim partes beatitudinis.

Partes vero beatitudinis sunt pulchritudo, agilitas, fortitudo, libertas, sanitas, voluptas, longaevitas, sapientia, amicitia, concordia, honor, potestas, securitas, gaudium. Ista, ut aestimo, sunt, quae propter se et propter quae alia quaeque ab hominibus appetuntur. Si autem in his aliqua sunt quae aliquando [Col. 0627D] servi Dei non modo non appetunt, sed etiam magnopere in hac vita curare subterfugiunt, ut sunt, verbi gratia, pulchritudo corporis atque voluptas, utique non idcirco ea fugiunt quod haec naturaliter nolint, [Col. 0628A] sed ne Deum in his quoquo modo possint offendere. Nam si per ea nihil offensionis in Deum contrahi posse certo sentirent [433 1Kb] , vel se ab aeternorum amore bonorum impediri non pertimescerent, profecto jucundius in ipsis quam in eorum contrariis se deducerent.



CAPUT XLIX. Hae sunt quatuordecim partes miseriae.

Partes vero miseriae quatuordecim praelibatis beatitudinibus contrariae, hae sunt: Turpitudo, ponderositas, imbecillitas, servitus, infirmitas, anxietas, vitae brevitas, insipientia, inimicitia, discordia, dedecus, impotentia, timor, tristitia. Notandum quod sicut septem priores illius beatitudinis partes ad corporis beatitudinem, septemque posteriores [434 1Kb] [Col. 0628B] ad animae pertinent beatitudinem, sic quoque septem priores hujus miseriae partes corporis, septemque ultimae miseriam perficiunt mentis. Quicunque ergo illas omnes beatitudinis partes habere poterit, perfectam corporis et animae beatitudinem possidebit. Quemcunque vero has omnes miseriae partes tolerare contingerit, summae corporis et animae miseriae subjacebit. Verum in hac vita, nec unam illius beatitudinis et hujus miseriae partem quisquam potest habere, nec rursus ex toto ea carere. In alia vero vita, aut perfectam habens beatitudinem miseriae nullatenus subjacebit, aut summae subjacens miseriae, omnino beatitudine carebit. Quod ut totum [435 1Kb] comprobare possimus, per singulas beatitudinis atque [Col. 0628C] miseriae partes curramus.



CAPUT L. De pulchritudine et turpitudine.

Pars igitur prima beatitudinis est pulchritudo; et miseriae, per contrarium, turpitudo. Illam omnes habere, hac vero concupiscunt carere. Verum hic neutram habere perfectam [436 1Kb] , vel neutra possunt carere. Quaenam enim est illa speciositas hominis, quae non sit multo minor pulchritudine flosculi [437 1Kb] . Quis enim ut lilium candet? Quisve ut rosa rubet? Quia tamen quantulamcunque [438 1Kb] pulchritudinem habet, nec summae turpitudini subjacet. Non [439 1Kb] ergo vel illam vel istam perfecte habere, nec eis in hac vita potest omnino carere. In alia vero vita perfecte alteram habebit, alteraque omnino carebit. Pulchritudo [Col. 0628D] etenim bonum quoddam est, et quod naturaliter a cunctis haberi amatur. In illa siquidem vita pulchritudo justorum solis pulchritudini, qui septempliciter quam modo sit, splendidior erit, adaequabitur. [Col. 0629A] Unde scriptum est: Fulgebunt justi sicut sol, in conspectu Dei (Matth. XIII, 43). Amplius, corpus Christi [440 1Kb] claritati solis praelucere nescio quemquam posse ambigere. Huic autem similes, teste Apostolo, erimus, qui ait: Reformabit corpus humilitatis nostrae, configuratum corpori claritatis suae (Phil. III, 21). Haec autem [441 1Kb] auctoritate comprobata, si quis etiam velit sibi ratione comprobari, credo nulli debere incredibile videri justos pulchritudinem solis in illa vita, ubi mortale hoc absorbebitur, tantummodo sortiri, cum vere dicantur et sint templum et sedes Dei, quod nusquam in divina pagina de sole isto visibili meminimus legi [442 1Kb] . Hac igitur tali et tanta pulchritudine justus rutilabit. Si vero injustus fuerit, coeno et omni cadavere foetidior [Col. 0629B] erit, omnique fuligine turpior. Ibi ergo pulchritudinem perfectam aut summam habebit turpitudinem.



CAPUT LI. De agilitate et ponderositate.

Secunda pars beatitudinis est agilitas; miseriae vero, econtra, ponderositas. Has vero nec omnino habere nec rursus his homo potest penitus hic carere. Nam quanta est hominis agilitas, quam minimus passerum superat, quia tamen [443 1Kb] quoquo modo movere se potest, nec summae ponderositati subjacet? in futuro autem aut perfecte agilis erit, aut sic ponderosus ut se omnino movere non possit. Sed in illa beata vita velocitas, quae pulchritudine non minus amatur, tanta nos comitabitur ut ipsis angelis [444 1Kb] Dei aeque celeres simus futuri, qui a coelo ad terram [445 1Kb] , [Col. 0629C] et, econverso, dicto citius dilabuntur. Quae celeritas, utrum sit in angelis, si probari necesse esset, exempli gratia, dici posset hominem, mortali adhuc carne gravatum, mox a Judaea in Chaldaeam per angelum delatum, indeque tradito prandio quod deferebat, sine mora relatum. Ergo cum istis omnino par velocitas nobis erit quibus, sicut promissa est, eorum aequalitas inerit. Apostolus etiam, qui corpora nostra, quantacunque locorum intercapedine separata membratim fuerint sive dispersa, in ictu oculi asserit resurrectura, satis innuit quam velocitatem eadem corpora incorruptibilia sint habitura. Corruptibile quippe hoc, sicut ipse testatur, induet incorruptionem, et mortale hoc induet immortalitatem (I Cor. XV, 53). Hujus quoque velocitatis exemplum [Col. 0629D] in radio solis licet intueri, qui statim orto sole in plaga orientali pertingit usque ad ultima plagae [446 1Kb] occidentalis ut in eo perpendamus non esse impossibile quod de nostra dicimus futura velocitate, praesertim cum rebus animatis soleat inesse major velocitas quam inanimatis. Hinc etiam [447 1Kb] radio solis simile exemplum velocitatis habemus in nobis. [Col. 0630A] Radius quippe oculorum nostrorum, in sublevatione palpebrarum, usque ad coelum pertingit, et ictus earum [448 1Kb] totus in semet ac integer redit. Amplius, constat quidem animas sanctorum, quae jam coelestia tenent, necdum plena felicitate frui, donec incorruptibilitate corporum suorum potiantur; quam cum adeptae fuerint, non erit quod amplius velint. Haec itaque corpora, si eas a sua velocitate aliquatenus tardiores aut graviores efficere deberent; nimirum eorum potius consortium abhorrerent quam appeterent. Igitur ea, quam diximus, velocitate dotabitur homo sanctus, cum ad veram vitam fuerit translatus. Malus vero tanto poenarum pondere premetur, ut nec pedem quidem, vel manus, vel aliquid sui corporis possit movere. Unde et illud in Evangelio: [Col. 0630B] Ligatis manibus et pedibus ejus, mittite [449 1Kb] eum in tenebras exteriores (Matth. XXII, 23).



CAPUT LII. De fortitudine et imbecillitate.

Tertia pars beatitudinis fortitudo dicitur; miseriae vero, imbecillitas, quae ei opponitur. Sed quae est hominum fortitudo in hac vita, quorum plenam navim echinus in mari retentat? Quia tamen homo imbecillia quaedam superare valet, nec omnino imbecillitati subjacet. Itaque nec fortitudinem perfectam, nec summam hic habet imbecillitatem. Verum praestabunt viribus quicunque supernis meruerint civibus associari, in tantum, ut nullatenus illis quidquam obsistere valeat, vel si movendo quid aut evertendo volverint a suo statu, quin illico cedat. [Col. 0630C] Nec in eo quod dicimus majori laborabunt conatu quam nos modo in oculorum nostrorum motu. Ne, quaeso, similitudo illa angelorum nostro excidat ab animo quam adepturi [450 1Kb] sumus in futuro, quatenus, si in hac fortitudine aut in his quae dicturi sumus, exemplum [451 1Kb] non occurrit, vel ipsa, per quam angelis adaequabimur, ad ea comprobanda prosit. Sic igitur [452 1Kb] in quibus angelos valere constat nostra nihilhominus fortitudo valeat; neminem autem qui [453 1Kb] dubitet puta existere angelos ea qua volunt fungi fortitudine. Cum igitur similes eis fuerimus, nunquam imbecilliores illis erimus. Sed fortassis quaeret aliquis: Quid nobis tunc illa fortitudo praestabit, cum singulis tam convenienter, ut convenientius nequeant, ubique dispositis, nihil immutandum, [Col. 0630D] nihil vertendum, nihil statuendum sit in quo vires suas quis exercere possit? Qui haec dicit paucis nobiscum quid in hujusmodi habeat usus humanus attendat, et videbit quia non semper omnibus quae habemus et quae nos habere non parum gaudemus actu utimur; sicut, verbi gratia, ipso visu potestate aliqua nonnullarum scientia rerum, et multis in hunc [Col. 0631A] modum, sic et tunc de qua agitur fortitudine erit. Sola namque possessio ejus nobis grata erit et exsultatio grandis, licet in actu nequaquam sit necessaria nobis, cunctis, ut dictum est, in suo statu convenienter locatis. Haec eadem quaestio, si aut de velocitate aut de aliqua partium beatitudinis movetur, hac solutione, si non aptiorem lector invenerit, solvatur. In futuro igitur, ut jam praelibavimus, sic justus [454 1Kb] fortis erit ut etiam, si velit, terram commovere possit; et e converso injustus imbecillis, ut nec etiam vermes amovere queat ab oculis suis.



CAPUT LIII. De libertate et servitute.

Quarta pars beatitudinis, libertas dicitur; miseriae vero, servitus. Liber est ille qui [455 1Kb] cogi non potest [Col. 0631B] ad ea quae nolit, nec prohiberi ab eo quod velit. Sed quis in hac vita valeat esse qui hanc possit libertatem habere? Quis non quotidie patitur quod nollet? Quis valeat assequi omne quod vellet? Quia tamen [456 1Kb] non ad omnia homo quae non vult cogitur, nec ab omnibus quae vult prohibetur. nec omnino libertate privatur, nec omnino servituti subjicitur. In futuro autem, aut perfectam homo habebit libertatem, aut omnimodam inibit servitutem [457 1Kb] . Sed, ut jam praediximus et auctoritate [458 1Kb] apostolica idipsum confirmavimus, angelis consimiles [459 1Kb] erimus. Quicunque angelis assimilabuntur, eorum quoque libertatem necessario assequentur. Itaque, sicut angelis nihil obsistit, nec aliquid eos impedire potest nec constringere quin pro velle suo cuncta penetrent [Col. 0631C] liberrime, ita non erit aliquod obstaculum quod nos retardet, nulla clausura [460 1Kb] quae nobis ullatenus obstet, non elementum quod nobis ad velle nostrum pervium omnino non exstet [461 1Kb] . Amplius, certe dominicum corpus, cui corpora nostra configuranda Paulus testatur (Phil. III, 21), ut jam supra meminimus, clauso sepulcro a mortuis surrexit, ac demum ad discipulos obseratis januis palpandus introivit (Joan. XX, 26), nobisque in hoc futurae libertatis grande documentum reliquit. In illa etenim vita, si bonus fuerit, nihil patietur quod nolit, sed agere permittetur quaecunque voluerit. Si vero fuerit malus, ad omnia quae noluerit cogetur, et ab omnibus quae voluerit prohibebitur.



CAPUT LIV. De sanitate et infirmitate.
[Col. 0631D]

Quinta pars beatitudinis est sanitas; miseriae vero, infirmitas. Illa homo [462 1Kb] ab ortu suo carere, hanc autem incipit tolerare. Ex quo enim nascitur, prima vox ejus indicat quod patiatur. Mox denique [Col. 0632A] incipit esurire, sitire, lacescere [463 1Kb] , suis in pannis sordescere. Hinc caecus vel surdus, mutus vel claudus, cardiacus vel scabiosus, leprosus, vel paralyticus [464 1Kb] , aliove morbo efficitur infirmus [465 1Kb] . Quia tamen ejus infirmitas leniri quibusdam medicamentis potest, nec summae [466 1Kb] infirmitati subjacet. Verum in futuro, sic sanus erit quod nullatenus infirmabitur, sed summa sanitate perfruetur. De hac sanitate quid melius dici poterit quam quod Psalmita canit? Salus, inquiens, justorum a Domino (Psal. XVXXI, 39).Quibus autem fuerit a Domino data vera sanitas, quae subripere valebit infirmitas? Verum de ista sanitate quam in saeculo futuro habebimus, quod exemplum afferre queam, ut quae sit intelligatur, non video. Quia nihil est sanitas, quod ei [467 1Kb] comparare possem, [Col. 0632B] aut ego in me, aut aliquis sub mortali degens carne sensit in se. Hic etenim tunc nobis sani videmur, cum in nobis nihil, quod doleat, sentimus. Fallimur tamen nonnunquam in hoc; nam frequenter in aliqua parte corporis infirmamur, nec tamen hoc ipsum, nisi aut motu corporis, aut tactu aliquo ullo pacto experimur. Ac de his qui nec ita infirmantur, sed ex omni parte sibi sani esse videntur quid dicemus, ut utrum sint sani aut non sint probemus? Pone tibi quemlibet sanissimum corpore, et de sanitate illius sciscitare, sanus est suo judicio. Hic talis paulo durius tangatur aut in aliqua sui corporis parte arctius constringatur, et statim videbis quia clamabit: Sine, laedis me, vexas me. Quid est hoc? Nonne prius se esse sanum dicebat, et nunc modice [Col. 0632C] tactus, ita dolenter succlamat? Istene tibi sanus videtur? Non puto. Nequaquam salus hujusmodi nobis dabitur, quorum salus a Domino futura esse promittitur. Nam absterget Deus omnem lacrymam ab oculis sanctorum, et jam non erit amplius neque luctus, neque clamor, neque ullus dolor, quoniam priora transierunt (Apoc. XXI, 4); et non esurient, neque sitient amplius, nec cadet super illos sol, neque ullus aestus (Isai. XLIX, 10; Apoc. VII,16); dextera enim sua Deus teget eos, et brachio sancto suo defendet illos (Sap. V, 17). Quid itaque eis nocere valebit quibus dextra Dei tegumentum erit? Qualis autem sit illa sanitas, certe scio me nec alicujus sensu vel experimento accepisse. Febrium vero, et diversarum infirmitatum qualitates, si cujusmodi [Col. 0632D] sint quis interrogaret, facile eas a me expositas forsitan intelligeret, tum quia ergo illas in me [468 1Kb] , tum quia ab eis accepi qui sciunt, qui eas experimento didicerunt in se. At quod nec sensu percepi, nec ab ullo qui percepit, ut dixi, accepi, non eodem [Col. 0633A] modo. Credere tamen et incunctanter, ut mea quidem fert opinio, astruere licet sanitatem vitae futurae ita jugem, et immutabilem ac inviolatam fore ut ineffabili quadam dulcedine suavitatis totum hominem repleat, et omne quod alicujus in se vicissitudinis, mutabilitatis [469 1Kb] , aut laesionis suspicionem praetendere queat, procul arceat atque repellat. Sic igitur justus erit sanus. At vero quemlibet injustum tanta ibi infirmitate scias infirmari ut nullo postmodum medicamine queat medicari.



CAPUT LV. De voluptate et anxietate.

Sexta pars beatitudinis est voluptas; miseriae vero, anxietas. Illam homines appetunt, hanc vero refugiunt. Verum, eum eam in hac vita quaerunt, non [Col. 0633B] nisi per anxietatem invenire possunt. Cumque ad id pervenerint quod voluptatem putant, non nisi laborando eodem perfrui valent. Quod si etiam [470 1Kb] usi fuerint immoderatius, rursus eis in anxietatem vertitur [471 1Kb] . Quia tamen in eo qualitercunque delectantur, nec omnimodam anxietatem patiuntur. Post hanc vero vitam, aut in omnimoda voluptate erunt [472 1Kb] , aut omnino replebuntur anxietate.



CAPUT LVI. Similitudo ferri igniti.

Sicut enim ferrum ignitum quacunque sui parte continet ignem, sic in se boni voluptatem, mali vero sentient anxietatem. Hanc vero voluptatem neminem in hac mortalitate viventem esse puto vel fuisse qui eam, ut est [473 1Kb] , senserit vel gustaverit, [Col. 0633C] ut illius saporem vel habitudinem aliis declarare possit.



CAPUT LVII. De duabus beatitudinibus totidemque miseriis.
[474 1Kb]

Dicamus tamen aliquid ad hanc declarandam. Dicamus duas beatitudines et item miserias esse duas, majorem videlicet atque minorem. Majorem, regnum Dei; minorem vero, in qua Adam fuerat primo positus, paradisi gaudium dicimus. Item majorem miseriam, aeternum ignem gehennae; minorem autem, aerumnas fatemur vitae praesentis, quas, dum vivimus, incessanter patimur. Beatitudinem quippe neutram aliquando experti sumus. Quod si saltem illam parvam beatitudinem quam Adam in paradiso positus habuit experti essemus, forte per [Col. 0633D] hanc illam majorem aliquo modo conjectando videre possemus, sicut nunc in minori miseria nati, nutriti et adulti, multa de majori miseria, quoties volumus, edicere et explanare valemus. Itaque cum voluptas, de qua agimus, constet esse una portio summae beatitudinis, quo illam modo explicemus, ut capiatur, [Col. 0634A] non video, nisi forte illud agamus [475 1Kb] aliqua contraria similitudine magnae miseriae, quam ex minori conjectamus [476 1Kb] . Sit igitur ante oculos cordis positus, exempli causa, homo aliquis, qui tam in ipsis oculorum suorum pupillis quam et in singulis membris ferrum ignitum, et candens infixum habeat, ita ut nec medullae, nec intestina, nec omnino quidquam in toto ipso sit quod illius cruciatus immanitate careat, vel eam levius quam in oculis aliquatenus sentiat. Quid dicam angustiatur? Quis hunc aestimet esse sanae mentis inter ista? Eodem modo, sed penitus contraria consideratione, in illa futura vita delectatio quaedam ineffabilis bonos inebriabit, et inaestimabili dulcedine sui totos eos inenarrabili exundantia satiabit. Quid dixi totos? Oculi, aures, [Col. 0634B] nares, os, manus, pedes, guttur, cor, jecur, pulmo, ossa, medullae, exta etiam ipsa [477 1Kb] , et cuncta sigillatim singulaque membra eorum, in communi tam mirabili delectationis et dulcedinis sensu replebuntur ut vere totus homo de torrente [478 1Kb] voluptatis Dei potetur et ab ubertate domus ejus inebrietur (Psal. XXXV, 9). Verum e contrario, ut dictum est, credimus de injusto.



CAPUT LVIII. De longaevitate et vitae brevitate.

Septima pars beatitudinis est longaevitas; miseriae vero, vitae brevitas. Illa beatitudinem corporis, haec autem miseriam perficit. Tunc enim primum praedictas beatitudinis partes corpus habere potest, cum eas diu retinere valet. Nam si eas omnes haberet [Col. 0634C] et statim moriendo amitteret, quid eas sibi habuisse prodesset? At longaevitatem habere perfectam non potest qui aliquando moriturus est. Quantumlibet enim vivat diutius, somnium [479 1Kb] sibi esse videtur quod vixit, cum moritur. Non ergo longaevitatem homo hic habet, ubi quandoque moriturus est. Qui tamen, quia mori citius posset, nec vitam omnino brevem hic habet; in futuro autem aut longissimam, aut vitam habebit brevissimam. Si enim bene vixerit nunc, tunc vivet quantum et Deus, quia scriptum est [480 1Kb] : Justi autem in perpetuum vivent (Sap. V, 16). Si vero male vixerit, non nisi moriendo vivere tunc poterit. Nihil ergo brevius illa [481 1Kb] vita, cui mors fuerit semper juncta. Nunc autem notandum quia septem praedictae beatitudinis miseriaeque [Col. 0634D] partes ad corpus pertinent; caeterae vero, quae sequuntur, ad animam.



CAPUT LIX. De sapientia et insipientia.

Octava itaque pars beatitudinis ad animam pertinentis [482 1Kb] est sapientia; miseriae vero, insipentia. [Col. 0635A] Illam habere hacque carere se homo aestimat, si quid agnoverit quod alius nesciat. Sed quae est ejus sapientia qui seipsum ignorat? Quis enim perfecte agnoscere valeat cujusmodi res sit anima sua? Quisve novit quale sit corpus ejus interius, vel quale posterius, vel etiam exterius? Quia tamen et se et alia quoquo modo cognoscere potest, non omnino insipiens est. Verum in futuro, aut perfecte sapiens aut omnino erit insipiens. Sapientia igitur, quam omnes in hac vita non inutiliter amant [483 1Kb] , tanta in futura vita bonis erit ut eorum quae scire voluerit nihil sit quod ignorent. Bonus enim perfecta, quae Deus est, sapientia replebitur, eamque facie ad faciem intuebitur. Quam dum ita perspexerit, creaturae totius naturam videbit [484 1Kb] , quae in [Col. 0635B] Deo melius quam in seipsa consistit. Tunc enim justi cuncta scient quae Deus fecit scienda, tam ea quae praeterita sunt quam ea quae postmodum sunt futura. Ibi a singulis omnes, ibi ab omnibus singuli cognoscentur. Nec quemquam omnino latebit qua patria, qua gente, qua stirpe quis editus fuerit, vel quid etiam in vita sua fecerit.



CAPUT LX. Quod peccata singulorum singulis pateant.
[485 1Kb]

Hic fortassis aliquis ait: Quid est hoc? Peccata quae feci, scient omnes? Ad hoc ea confessus sum ut delerentur et obliviscerentur, ut nulli amplius panderentur. Bene. Sed cum tu in illa gloria, ab omni criminum sorde purgatus, vultui Dei praesens [Col. 0635C] astiteris, ingratusne ei poteris esse pro tanta misericordia quam tibi fecit, remissis illis et illis delictis? Non, inquies. Et unde, inquam, gratias ages [486 1Kb] , si nihil eorum unde jure gratias illas debeas in tua memoria habeas? Ut igitur in laudibus illius aeternaliter jucunderis, semper de quanta miseria sis erutus, ut puto, coram habebis. Cum ergo singulorum conscientiae singulis pateant, fateri audeo ea quoque [487 1Kb] peccata cunctis electorum patere pro quorum curatione tu Deo gratiosus existes assidue, non ad tuam confusionem, sed ad magnam Dei misericordiam, ejusque glorificationem tuamque congratulationem. Non enim tunc pro peccatis tuis te major angustia cordis premet scelerumve tuorum magis [488 1Kb] pudebit quam aliquem, olim magnis vulneribus sauciatum [Col. 0635D] jamque ex omni parte sanatum, aboliti languoris molestia premit. Vel nunquid eorum quae in cunis positus infans egerat nunc grandaevum pudet? Tunc quippe, cum integra sanitas, perfecta munditia, [Col. 0636A] plena remissio, secura omnium offensionum impunitas tibi certo arriserit [489 1Kb] , recognitio vel recordatio peccatorum tuorum in nullo tibi magis horrori esse vel confusioni valebit quam est modo beato Petro apostolorum principi, qui Christum negavit, abnegatio sua [490 1Kb] , beatae Mariae Magdalenae peccata sua, et multis aliis multa, quae sequuntur, jam donata crimina sua. Verum super hoc agnitis delictis tuis, velut [491 1Kb] in enormi ac foeda infirmitate tua [492 1Kb] , pietas, virtus, sapientia medici qui te sanavit, sublimius a cunctis admirabitur, laudabitur, magnificabitur. Laus autem et magnificentia gloriae Dei, tua, si bene advertis, gloria est. Sed dices: Et quidem consentio laudem Dei gloriam esse meam; verum, cum hinc inde tot et tanti, ad mei comparationem, [Col. 0636B] innocentes prodeant, qui, consideratis vitae meae obscenitatibus, me omnino, sicut aequum erit, horrori habendum judicent, quid dicam? Justitia nempe suum, et suum injustitia praemium exigit. In his, frater, nolo timeas; aliter enim erit quam existimas. Illum siquidem [493 1Kb] quem tu tibi comparatum judicas innocentem, penitus non ibi reperies de te quemadmodum putas sentientem. Namque videns [494 1Kb] ille, de quo agis, plane intelligit te nequaquam [495 1Kb] se, sed Deum, quando peccasti, offendisse. Cum ergo viderit Deum tibi debita funditus dimisisse, nec in cor ascendet ut te inde aliquatenus judicet. In hoc enim ipso Deum offendere se cognosceret, si te, Deo per omnia reconciliatum, pro his [Col. 0636C] quae olim feceras ullatenus contemnendum cogitaret. Magis autem gratiosus, ineffabilem Dei clementiam admirabitur, non solum in te [496 1Kb] , sed etiam in se. In te, quia te de tam profundo iniquitatis eripuit; in se, quia sola gratia ejus, ne in idem profundum rueret, tenuit se. Laudando igitur, magnificabit in te, post gratiam Dei, vim atque constantiam, quibus enitens voraginem tanti mali viriliter evasisti, juxta quam, quod et [497 1Kb] ipse considerabit, nisi a Deo adjutus fuisset, non ita forsitan iter justitiae tenuisset. Vides igitur quam nihil habet improperii vulgata cognitio peccati tui, imo quam multum laudis et gratiarum cognita remissio sui generabit.



CAPUT LXI. Altercatio inter hominem justum et angelum.
[498 1Kb] [Col. 0636D]

Ipsi etiam angeli, si te societate sui propter peccata tua indignum vellent judicare, haberes qualiter contra eos jure te posses defensare. Quonam, inquis, modo? Audi. Propone angelum aliquem quasi [Col. 0637A] talia tibi improperantem: Tu homo de pulvere factus, tu pulvis aliquando futurus, contra Deum te extulisti, contra praeceptum ejus; et in coenum omnis peccati et immunditiae tumidus dejecisti et nunc nostri similis esse quaeris, quos nunquam in aliquo voluntati Dei [499 1Kb] contraisse cernis? Ad haec ita respondeas: Si ego, ut tu dicis [500 1Kb] , de pulvere factus sum, certe non est mirum si vento tentationis impulsus in sordes sum ego criminum lapsus. Verum agnita et credita misericordia Christi, spretis omnibus quae illum nolle scire potui, in cunctis quae illum velle intellexi memetipsum exercui. Unde tribulationes et angustias, in fame et siti, vigiliis, verberibus, contumeliis aliisque modis innumeris ad honorem ejus [Col. 0637B] sustinere non renui et, quaeque mundana pro viribus meis nihili pendens [501 1Kb] , ipsius tantummodo solius gratiae per singula reconciliari studui. Vos autem quid horum unquam sui causa sustinuistis? Semper vos gloria, semper jucunditas est comitata, semper vos tenuit dextera Dei atque defendit ab impugnatione omnis peccati, ita ut nulla vobis subriperet macula ejus. Itaque si a voluntate ipsius non recessistis, illius [502 1Kb] donum est, a quo jugiter tenti estis. Sed quia haec ratiocinatio illos tantummodo respicit qui perditioni suae [503 1Kb] vim fecerunt et regnum coelorum violenter rapuerunt [504 1Kb] (Matth. XI, 12), alii, qui in illo sunt, sed alio modo intraturi, alia ratione puritatem angelorum sibi sunt vindicaturi. Sed quaeris: Quo? forsitan ista. Dicent ergo illis: Quid in regno [Col. 0637C] Dei vestra quaerimus aequaliter beari [505 1Kb] , dono et gratiae Jesu Christi Domini nostri ascribimus, qui ad hoc dignatus est homo fieri, pati, mori, ut nos, ab omni delicto in sanguine suo justificatos, ipsius regni consortes efficeret. Vos igitur considerate an sanguis Christi, qui pro nobis est effusus, queat nobis non esse perfecta causa salutis? Quid ad haec angeli, qui libenter, eo quod boni sunt, rationi acquiescere [506 1Kb] volunt, dicerent nisi quae dicta sunt ratione niti [507 1Kb] et hujusmodi homines jure suam aequalitatem debere sortiri? Cum itaque angeli atque homines quos magis tu judicaveras [508 1Kb] innocentes, tibi consentiant, cum in cunctis pro veritate rationis honorem deferant, perpende, si vales, quam grata sit sapientia ista qua tu, sicut ab omnibus, [Col. 0637D] sic omnes a te cognoscentur in vita illa. Si autem fueris malus, verum etiam omnino [509 1Kb] sapientia privatus, tantis urgeberis doloribus ut non [Col. 0638A] solum insipiens, verum omnino fias et amens.



CAPUT LXII. De amicitia et inimicitia.
[Col. 0638A]

Nona pars beatitudinis est amicitia; miseriae vero, inimicitia. Perfecta autem amicitia est, quae in inimicitiam converti non potest. Sed quis hic habet [510 1Kb] amicitiam tantam, etiam filius erga patrem? Quia tamen nullus habet hic, inimicitiam tantam, quae converti non possit in amicitiam [511 1Kb] , nec omnino habet hic inimicitiam summam, in futuro [512 1Kb] autem aut amicitiam perfectam aut inimicitiam quisque [513 1Kb] , inveniet summam; bonum etenim quemque sic Deus omnesque alii diligent boni ut eum habere odio ultra non possint. Quantum namque quisquis seipsum, [Col. 0638B] tantum et tam diu diliget alterum. Nec enim video quomodo aliter esse possit, praesertim cum omnes unum corpus Christi sint, et Christus, qui est ipsa pax, sit omnium caput. Nec minori sese affectu complectantur quam membra unius corporis sibi invicem copulantur. Quantum putas [514 1Kb] abundans eris in dilectione, quando hoc tibi fuerit in possessione? Attamen ista transi, et contemplare ipsum per quem haec bona tibi pervenere et percipies quia ille plusquam ut teipsum et quam omnes alii se incomparabiliter amet te, et tu super teipsum et super omnes alios ineffabili quadam suavitate illum amabis. Malum autem quemque sic Deus omnesque boni habebunt odio ut nec filius quidem pietatem habeat de patre in poenis conspecto.



CAPUT LXIII. De concordia et discordia.
[Col. 0638C]

Decima pars beatitudinis est concordia; miseriae vero, discordia. Concordiam homo [515 1Kb] tam raram hic habet ut nec sibi ipsi semper concordet. Sic enim corpus et anima dissident sibi ut quod unum appetit alterum nolit. Verum quia non semper hoc [516 1Kb] , faciunt, sed aliquando idem volunt, non in discordia summa persistunt. In alia vero vita, vel in concordia vel in summa persistent discordia. Corpus etenim et anima cujusque sancti, imo concordiae tantae erunt omnes justi quantae in praesenti sunt oculi nostri. Sicut enim oculus unus verti non potest quo non vertatur et alius, sed in eamdem partem semper volvuntur, sic etiam corpus et anima, vel societas [Col. 0638D] illa justorum, nihil poterunt velle diversum [517 1Kb] , sed eamdem semper voluntatem habebunt. Corpus enim unum erimus. Ecclesia una erimus, sponsa Christi [Col. 0639A] erimus, quicunque ibi erimus. Ipsa Dei voluntas non erit a tua diversa, sed sicut tu quod ille ita et ille volet in cunctis quod tu. Caput namque a suo corpore quomodo discreparet?



CAPUT LXIV. Quod omnes justi idem velint.

Hic forsitan dices: Eia! si Deus et omnis ille beatorum coetus volent quod ego tunc et augmentum mei boni mecum volent, quod ego ibi non velle non potero. Ero itaque, pro velle meo, de majoribus in coelo. Huic tuae imbecillitati respondeo. Quia si etiam beato Petro in gloria par esse volueris, eris. In gloria dico quia, ut Petrus sis in persona velle non poteris. Namque si hoc velles, teipsum nihil esse velles, quod velle nequibis. Sed nec in gloria illi aequari, [Col. 0639B] si meritis ejus impar fueris, velle poteris, quia pulcherrimam illius corporis compositionem, quam in hoc conspiceres violari, plus omni commodo amabis. Nec etiam in humano corpore vel pes loco aut officio manus vel manus pedis fungi exoptat; aut os vel nasus, ubi oculi sunt; aut oculi ubi os; aut nasus, relictis sedibus suis, cupiunt transferri; aut si transferrentur, convenienter et sine injuria non id paterentur. Eodem modo, in illa admirabili et glorificata dispositione, et aeque disposita glorificatione beatae civitatis Dei ita quisque quod adeptus fuerit amabit ut statum suum potiori gradu immutari non velit. Quare? Quia cuique satis erit sua felicitas et beatitudo, sibi pro meritis suis misericorditer impertita. Amplius, si hi, qui jam tunc in ipsius corporis [Col. 0639C] unitate locati fuerint, majora quam sint adepti desiderarent, eo ipso miseri essent, quod nondum haberent [518 1Kb] quod vellent. In quo enim alicui, quod cupit deest, in eo miser sit necesse est. Sed absit ab illo regno omnis miseria. Aderit itaque omnibus omnis sufficientia, quam perficiet in singulis unanimis et plena concordia. Mali vero in discordia tanta persistent ut eorum corpus et anima semper dissideant. Nam et corpus animam odio habebit, eo quod male unquam cogitaverit, et anima corpus eo quod male cogitata opere compleverit, pro quibus omnibus torquebuntur in [519 1Kb] poenis.



CAPUT LXV. De honore et dedecore.

Undecima pars beatitudinis, honor dicitur; miseriae [Col. 0639D] vero, dedecus. Honorari homo ab omnibus appetit [520 1Kb] , aut eorum verbis, aut factis. Verbis quidem, ut eum collaudent? factis autem, ut sibi eum praeponant. Sed, cum honorem hujusmodi appetit, tale est ac si unus vermis [521 1Kb] quaerat ab aliis laudari eisque in regimine praeponi. Hunc tamen honorem, licet nullus sit pene, nemo potest hic ad plenum [Col. 0640A] habere. Nullus enim vel imperator laudatur a cunctis, vel omnibus aliis praeponitur. Quia tamen nec ullus a cunctis hic blasphematur, vel aliis omnibus substernitur, nec omnino inhonoratur. In futuro autem, aut honorabitur, aut econtra omnino inhonorabitur [522 1Kb] . Qui honor cujusmodi sit, brevi sub exemplo consideremus.



CAPUT LXVI. De paupere in regnum adoptato.
[523 1Kb]

Ecce sit ante oculos nostros positus aliquis pauper, omni solatio destitutus, ulcerum et aliarum infirmitatum foeditate corruptus, et omni quo vel a frigoris asperitate defendatur tegmine nudus. Hunc igitur talem, tali modo jacentem et in nullo semet juvare valentem, si rex aliquis potentissimus transiens illum [Col. 0640B] videret [524 1Kb] , et miseratus ejus ulceribus mederi juberet, curatumque suis regalibus ornamentis indutum sibi praesentari praeciperet, et adductum in filium adoptaret, ac deinde praeciperet ut in regno suo filius suus a cunctis haberetur, atque in nullo quod imperaret a quoquam contradiceretur, haeredem suum filiique sui proprii cohaeredem constitueret et eum suo nomine vocari vellet, nonne diceres hunc magnifice et inopinate honoratum? Et certe Deus nobis haec omnia faciet. Nati enim de putredine carnis replemur multis miseriis (Job XIV), in quibus miseriis constitutos, et omni solatio destitutos, omniumque infirmitatum passionibus obnoxios, ac peccatorum et corruptibilitatis ulceribus plenos sola misericordia ductus accipiet et curabit nos, et [Col. 0640C] sanitati restitutos ornamentis perfectae justitiae et incorruptibilitatis ornabit adductosque in filios suos sibi adoptabit, regni sui consortes efficiet et haeredes, Filioque suo unigenito, sibi per omnia aequali et coomnipotenti, concorporales statuet et cohaeredes, omnique creaturae jubebit ut in omni quod volemus nobis obediat, vocatosque nos nomine suo deos faciet. Ipse enim dicit: Ego dixi Dii estis, et filii Excelsi omnes (Psal. LXXXI, 6). Sed ipse Deus deificans est, tu vero deus deificatus. At fortasse ais: Haec ratio tua in illis quidem magnis apostolis, seu martyribus, potest existere rata, in me autem (qui utinam inter illos vel minimus esse merear!) non intelligo quonam pacto constare queat. Ad hoc intende, quaeso, et intellige quia nullum justorum ab [Col. 0640D] ista deitate excepit Deus, ubi ait: Dii estis, et filii Excelsi omnes.



CAPUT LXVII. Similitudo inter Deum et ignem.
[525 1Kb]

Verum ut dicta melius eluceant, considera sub exemplo naturam ignis et naturam rerum ignitarum, si forte ibi aliquatenus queas imaginari qualiter illi [Col. 0641A] summae majestati [526 1Kb] , pro modulo tuo, possis participando deificari. Ecce ignis unus est, et in sua natura calidus. In hunc ignem pone lignum, plumbum et ferrum simul. Itaque cum lignum fuerit in carbones conversum et plumbum liquefactum, ita ut in carbonibus nihil nisi ignis appareat et plumbo nihil caloris addi queat, necdum tamen poterunt ferro in calore coaequari, quod nondum forsitan penitus incanduit igni. Licet igitur aliud alio magis in calore profecerit, singulorum tamen servata natura sua, usitato locutionis modo, quia quod ignitum, est per se dicitur ignis. Sic erit in illa beata supernorum civium societate, de qua loquimur [527 1Kb] . Nam quemadmodum hi qui summae deitati sunt propinquiores, et ob hoc aliis praestantiores, dii dicentur ita et qui illis [Col. 0641B] sunt inferiores, (quoniam una et eadem, qua et ipsi, summae deidati pro sua capacitate participant) simili nomine deos dicendos necesse est. Talis honor, ut praelibavimus, justis pro modo meritorum exhibebitur. Quisquis vero malus e contra [528 1Kb] sic exhonorabitur ut, in omni fetore dejectus, vermium etiam dominio subjicietur.



CAPUT LXVIII. De potentia et impotentia.

Duodecima pars beatitudinis est potentia; miseriae vero impotentia. Veram ille potentiam obtinet qui quaecunque voluerit facere potest. Quod quia nullus hic valet facere, nec veram hic potentiam potest [529 1Kb] habere. Quia tamen quandoque quod vult facere potest, nec omnino impotentiae subjacet. Verum in [Col. 0641C] futuro, aut vere praepotens, aut omnino semperque impotens erit. Bonus autem quidquid [530 1Kb] voluerit facere poterit, quoniam ipsum Omnipotentem in omnibus suae voluntati concordantem habebit. Malus vero nihil quod velit agere quibit. Quando ergo cum tanto honore et cum caeteris praetaxatis hanc adeptus fueris omnipotentiam, non video qua ratione possis cupere ampliorem. Igitur, dum possessione harum beatitudinum quas digessimus felix fueris, nonne sufficiens tibi videberis? Et maxime, inquis. Age igitur. Si in omnibus istis vel una die, sicut exposita sunt, securus viveres, gauderes sine dubio. Si autem mense, vel uno anno laetificaveris, si toto tempore vitae tuae, quid faceres? Nec dici quidem potest, ut autumo, laetitiae modus. Darem pretium [531 1Kb] [Col. 0641D] utique libens quidquid haberem, et memetipsum insuper, si sic, et non aliter, ea adipisci valerem. [Col. 0642A] Si vero adhuc omnino securus existeres quod ea, dum viveres, nullo eventu amitteres, omitto dicere utrum cogitare [532 1Kb] possis an non quid exsultationis tibi deesset.



CAPUT LXIX. De securitate et timore.

Tertiam decimam beatitudinis partem, accipe securitatem; miseriae vero, timorem. Haec alias siquidem omnes beatitudinis partes confirmat, nec haberi possunt perfecte sine illa. Tunc enim perfecte homo eas habet, cum nusquam amittere timet. Verum [533 1Kb] in hac vita nihil quis potest habere, unde securus valeat esse. Sub eodem enim momento pauper ex divite, mortuus ex vivo potest existere. Ergo nec alias beatitudinis partes, nec securitatem perfectam [Col. 0642B] hic habet. Quia tamen non semper quod patitur timet [534 1Kb] , sed quandoque effugere potest, nec summum timorem hic habet. In futuro autem, aut securitatem perfectam, aut econtra summum habebit timorem. Bonus autem quidquid voluerit habebit, et nihil ex eo se amissurum timebit.



CAPUT LXX. Quod nullus amittat bona semel adepta.

Dico enim quod si ea perditurus est, aut ipse volet ea perdere sua sponte, aut Deus volet ei volenti illa auferre, aut aliquis alius Deo fortior superveniens, ea tollet ab illo, Deo et ipso non volente. Sed certe nec ipse, abjecto tanto bono, in miserias quas se evasisse gratiosus exsultabit recidere volet, nec Deus, qui illud tam larga et clementi bonitate donavit, [Col. 0642C] id ei aliquando [535 1Kb] auferre volet, nec ullus etiam fortior Deo superveniet, qui, Deo justum protegente, hoc illi invito aliquatenus tollet. Malus vero et semper tormenta quae patietur pavebit, et nunquam ex eis evadere poterit.



CAPUT LXXI. De gaudio et tristitia.

Quarta decima beatitudinis [536 1Kb] pars, gaudium; miseriae vero tristitia est. Gaudium perfectum solus ille potest habere qui praedictas omnes beatitudinis partes potest obtinere. Quarum quia ullam nemo hic habere potest, patet quia nec gaudium summum hic retinere valet [537 1Kb] . Sic et ille solus vere tristitiam patitur summam [538 1Kb] quem praedictae omnes miseriae partes omnino coarctant. Verum quia nullus ex toto [Col. 0642D] hic eas patitur, liquet quia nec in summa tristitia hic habeatur [539 1Kb] . In saeculo autem futuro aut laetitia [Col. 0643A] aut tristitia quisque replebitur summa. Bonus enim quisque omnino tunc poterit [540 1Kb] gaudere, quia praedictas omnes beatitudinis partes obtinebit perfecte. Quid ergo beatius isto, qui tanto replebitur gaudio [541 1Kb] . Adhuc tamen ad cumulum beatitudinis suae aliud habebit, unde magis possit gaudere; quia enim quisque, sicut se, alterum amabit, patet quia sic de illius felicitate, ut de sua, gaudebit. Quot igitur et quanta gaudia quisque obtinebit qui de tot et tantis beatitudinibus sanctorum jubilabit? Quod si tantum de aliis, quos ut se diliget, gaudebit, quantum de Deo, quem supra se diliget, exsultabit? Gaudium enim erit ei intus et extra gaudium sursum atque deorsum, gaudium circum circa ubique gaudium plenum. Malus vero e contra tristitia replebitur summa, quia [Col. 0643B] omnes miseriae partes, quibus nihilominus se circumseptum sentiet, inevitabiliter [542 1Kb] sine fine patietur et indesinenter.



CAPUT LXXII. De cupiditate mundani honoris.

Sic agunt [543 1Kb] illi qui mundi hujus honores appetunt, quomodo pueri qui sequuntur papiliones. Papiliones enim cum volant, tramitem rectum nunquam tenent, sed huc illucque se agitant, cumque alicubi residere videntur [544 1Kb] , nec ibi diu morantur, Hos autem cum pueri capere volunt, cito post eos currere satagunt, et quia non ad suos pedes, sed ad papiliones intendunt, aliquando in foveam cadunt, seque immaniter laedunt. Plerumque vero, cum eos vident alicubi insedisse [545 1Kb] , incedunt suaviter et [Col. 0643C] caute, ut eos valeant comprehendere. Quod dum faciunt, manibus quoque plaudunt, et ad invicem levi voce dicunt: Ecce jam eos habebimus, ecce eos jam habebimus. Sed [546 1Kb] cum proprius accedentes eos apprehendere tentant, papiliones avolant. Si quando vero eos apprehenderint, exsultant de nihilo, quasi magnum quid fuerint adepti. Similiter autem faciunt qui mundi hujus honores appetunt. Honores enim hujus mundi nunquam certam tenent viam, sed incertis diverticulis de uno ad alium transvolant. Cumque sub alicujus substiterint potestate, non ibi diu possunt remanere. Hos ergo dum stulti homines assequi cupiunt, festinant post eos quibuscunque modis possunt. Et quia non considerant quo eos modo assequantur, sed ut quoquo modo [547 1Kb] adipiscantur, [Col. 0643D] saepius in gravia crimina decidunt, quibus suas animas vehementer laedunt. Aliquando vero, cum viderint eos alicubi quasi paratos sibi esse accedunt [Col. 0644A] illuc latenter et multum callide, ut quasi nullo sciente valeant eos obtinere; et quo dum appropriant, vehementer gaudent et exsultant. Sed cum proprius accesserint eosque se posse jam apprehendere putaverint, honores de manibus eorum se excutiunt, et aliqua de causa ad illos aliquos se transferunt. Quos si quandoque adepti fuerint, gratulantur, quasi aliquem verum honorem fuerint assecuti, cum ad veri honoris culmen pervenire non possint, si non hos, pro suorum [548 1Kb] satisfactione commissorum, reliquerint.



CAPUT LXXIII. Similitudo inter Deum et aliquem dominum.

Ita inter [549 1Kb] Deum et homines agitur quomodo inter dominum aliquem et servos illius, qui vulgo [Col. 0644B] naturales vocantur. Si enim dominus naturali servo aliquid jusserit et servus domino libenter obedierit, agit servus quod debet et quod domino [550 1Kb] placet. Si autem domini sui praeceptis restiterit, gratiam ipsius statim amittit. Quam si voluerit recuperare, ac deinceps domino suo fideliter servire, sicut prius debuerat naturaliter fecisse, si ei dominus tunc jusserit, jurat quod ejus obediet praeceptis, eique fidelius [551 1Kb] serviet quandiu vixerit. Quo facto, dominus ei condonat quod deliquit, et si ita domino [552 1Kb] placuerit, aliquid proprietatis, unde vivat, habere concedit. Verum, aliquanto temporis transacto, servus paulatim ncipit quae juraverat oblivisci, et ab amore domini isui tepescit. Et quia ea quae dominus jubet sibi dura videntur, prius quaedam, postmodum plura transgreditur, [Col. 0644C] donec in omnibus pene perjurus habeatur. Sicque rursus domini sui gratiam perdit quam prius recuperaverat sponsione correctionis. Quid ergo amplius [553 1Kb] faciet? Quid aliud promittere potest? Naturale jus corrupit, jusjurandum violavit. Est tamen aliud quod adhuc faciendum invenit servus. Licentia enim domini sui aliquid retinuerat in proprietate [554 1Kb] , unde se potest, ut antea, reconciliare. Postquam ergo se errasse cognoscit [555 1Kb] , ad dominum suum redit, eum exorans [556 1Kb] hujusmodi verbis: Domine, inquit, confiteor meam iniquitatem, quia quod tibi naturaliter debueram, quodque postmodum jurejurando promiseram, totum ad meam transgressus sum miseriam. Sed adhuc semel indulge mihi, si [557 1Kb] placet, quidquid deliqui, et ego tibi reddam quidquid [Col. 0644D] proprietatis per tuam licentiam hactenus retinui [558 1Kb] . Me autem ipsum ita in tuo servitio astringam quod meam ex toto voluntatem dimittam, tuam vero, in [Col. 0645A] quantum potero, faciam. Et, ut eam semper valeam implere, ponam me in illorum subjectione qui me illam sciant et velint docere [559 1Kb] , et admonendo, corripiendo, castigando faciant custodire. De quibus omnibus faciam tibi jusjurandum, si mihi indulseris quidquid hactenus deliqui. Tunc dominus: Et ego adhuc, inquit, indulgeo tibi omnia quae petis, si tu omnia feceris quae promittis. Sed hoc scias quia nisi hanc conventionem custodieris, vel si eam casu in aliquo [560 1Kb] violaveris, nisi ad eamdem poenitendo [561 1Kb] redieris, per aliam conventionem me placare non poteris. Eodem itaque modo inter Deum et homines agitur. Deus enim primo homini quiddam praecepit, cui si ille obedisset, ei profecto placuisset [562 1Kb] . Sed quia illius praeceptum praeteriit, gratiam ejus statim perdidit. Hanc ergo si voluerit homo recuperare, [Col. 0645B] sicut Deus jubet, jurat in baptismate quod audivimus illum servum jurasse. Sed quia et hoc ipsum saepius transgreditur [563 1Kb] relictis omnibus cum propria voluntate, monachus [564 1Kb] efficitur. Aut ergo monachus salvabitur, aut aliter damnabitur [565 1Kb] .



CAPUT LXXIV. Similitudo inter diabolum et improbum placitatorem.

Verum sciendum est quia [566 1Kb] sic placitat diabolus contra hominem quomodo improbus placitator contra alium aliquem. Improbus enim placitator licet non habeat rectum [567 1Kb] , tamen propter improbitatem suam veniens ad placitum, hoc quod est injustum, justum, et quod est justum vult ostendere injustum. Sed cum eum aliquis jurisperitus audit, et quia non rectam habeat causam agnoscit, judicat esse injustum [Col. 0645C] quod ille dicebat justum, et esse justum quod ille asserebat injustum. Sicque ille convictus a placito discedit dolens, quod aliquid facere non poterit [568 1Kb] . Sed aliquanto tempore transacto, postquam hoc judicium putat oblivioni esse traditum, suam rursus incipit causam, dicens sibi fieri injuriam. Quod si aliquis sibi dixerit hoc jam esse definitum, dicit non recte esse judicatum [569 1Kb] . Sed ille qui semel jam vicit, non attendat ad ea quae dicit, sed tantum dicat: Quod semel est bene definitum, non est iterum [570 1Kb] incipiendum. [Col. 0646A] Sic enim sine labore semper ab inimico suo se poterit liberare. Similiter autem diabolus [571 1Kb] placitat contra hominem: locus autem placiti hujus est cor hominis ipsius [572 1Kb] . Ad hunc itaque locum diabolus venit ad placitum. Et licet sciat quod rectum non habeat, tamen ibi asserit verum esse quod falsum est, et falsum quod verum est [573 1Kb] . Ibi namque dicit cogitationem, quam immittit, veram esse, scilicet quod [574 1Kb] homo debeat mundum diligere, divitias et honores appetere, desideria carnis adimplere, haec et his similia facere: quod quidem falsum est. Ex alia vero parte dicit esse falsum quod homo debeat mundum relinquere, divitias et honores contemnere, desideria carnis abscindere, eleemosynis peccata sua redimere [575 1Kb] , monachatum demum accipere [576 1Kb] , haec et alia multa facere: quod totum verum [Col. 0646B] probatur esse. Sed cum aliquis, qui inter rectos et non rectos cogitatus scit discernere, audit diabolum in corde suo haec dicere, judicat injustum esse cogitatum quem ille esse justum dicebat, et esse justum quem ille injustum esse affirmabat. Et hoc judicio facto, abjicit injustum et sequitur justum, contemnensque saeculum [577 1Kb] accedit ad monachatum [578 1Kb] . Sicque diabolus convictus a cordis placito recedit, contristaturque quia vincere non potuit. Sed postquam sperat diabolus quia homo oblitus fuerit quod antea sic judicaverat [579 1Kb] , putans eum in aliqua parte posse invenire immunitum [580 1Kb] , ad eumdem locum cordis revertitur, renovatoque placito, quasi non recte definito, conqueritur. Quod si ille pro certo cognoverit quia [581 1Kb] rectum judicavit in eo quod [Col. 0646C] saeculum relinquendum esse censuit, diabolus statim non esse rectum respondet ut eum tam cito vel ita omnino desereret, adhuc posse sibi ipsi, remanendo in saeculo, indulgere, pauperibus vel suis ad eum respicientibus subvenire [582 1Kb] . Sed ille qui semel mundum ipsumque diabolum recte superavit non curet ea [583 1Kb] quae fraudulenter ei dicit, sed firmum teneat [584 1Kb] quia quod semel juste et stabilitum non est denuo [585 1Kb] destruendum, et quod denique recte definivit relinquendum non est iterum [586 1Kb] appetendum. [Col. 0647A] Sic enim facile, Deo subveniente, diabolum semper poterit [587 1Kb] superare.



CAPUT LXXV. Similitudo inter Deum et quemlibet regem.
[588 1Kb]

Deus ipse [589 1Kb] sic inimicitias exercet adversus diabolum quomodo rex quidam contra principem quemdam inimicum suum. Hic autem rex habet in regno suo villam admodum amplam.



CAPUT LXXVI. De regno, et villa, et castello, et dungeone.
[590 1Kb]

In villa vero rex habet castellum quoddam, supra castellum autem unum dungeonem [591 1Kb] . In villa, quaedam domus sunt validae, plures invalidae. In castello autem firmitas est tanta ut, si quis illuc confugerit, nisi inde redierit, ab aliquo laedi non [Col. 0647B] possit. Tanta vero securitas est in dungeone [592 1Kb] ut, si quis illuc semel poterit ascendere, nunquam eum inde libeat redire. Haec autem omnia ille rex habet in potestate sua. Inimicus vero ejus est ita fortis ut quidquid extra villam invenit, sine ullo obstaculo comprehensum abducat [593 1Kb] . In ipsam quoque villam saepius intrat, et domos quas invenit invalidas violat, eosque qui inhabitant captivos cum suis asportat [594 1Kb] . Illas vero quas firmas invenit, postquam eas irrumpere nequit, ad extremum invitus dimittit. In castellum quoque non potest ascendere, nec illuc confugientibus quidquam mali facere, nisi redierint ad praelium villae. Sed si amore suorum parentum redierint, quia eos audiunt occidi et male tractari [595 1Kb] , et per foramen vel fenestram curiose respexerint, [Col. 0647C] tunc eos facile occidere aut vulnerare poterit. Quapropter necesse est eis ut nunquam ad clamorem parentum attendant, nec ad bellum [596 1Kb] revertantur, aut respiciant, sed semper, ut coeperunt, fugiant donec ad summitatem dungeonis [597 1Kb] pervenerint. Postquam enim illuc pervenerint, erunt omnino securi. Itaque rex ille Deus est qui cum diabolo bellum habet. Hic in suo regno habet Christianismum; in Christianismo vero, monachatum; supra monachatum, conversationem tantummodo [598 1Kb] angelorum. In Christianismo, quidam in virtutibus sunt validi, plures vero invalidi. In monachatu autem firmitas est tanta ut si quis, illuc confugiens, monachus effectus fuerit, nisi inde poenitendo redierit, [Col. 0647D] a diabolo laedi non possit. In angelorum vero conversatione [Col. 0648A] gaudium est securitatis tantae ut quisquis illuc ascenderit, nolit inde unquam redire. Haec autem omnia rex idem Deus habet in potestate sua; inimicus vero ejus, id est diabolus, tantae potestatis est quod omnes [599 1Kb] Judaeos atque paganos, quos extra Christianismum reperit, nullo obsistente rapiat, et in infernum demergat [600 1Kb] . In ipsum quoque Christianismum saepius intrat, et eos quos debiles invenit tentando violat, animasque [601 1Kb] corporibus inhabitantes captivas asportat. Illos vero, qui fortes sunt et bene muniti, postquam [602 1Kb] eos superare nequit, tandem, licet tristis, dimittit. In monachatum quoque non valet irrumpere, nec his qui monachi effecti sunt quidquam facere mali, nisi ad saeculum redierint corpore, vel corde, vel aliqua parentum [Col. 0648B] affectione [603 1Kb] .



CAPUT LXXVII. Similitudo inter monachum et potionem, et abbatem et medicum.

Sed, quia hoc saepius solet evenire novitiis, attendant quia [604 1Kb] sic agit qui monachatus arripit difficultatem [605 1Kb] , quomodo infirmus qui gravem accipit potionem. Plerumque etenim contingit ut qui aliquam patitur infirmitatem corporis, potionem quaerat qua ab illa infirmitate curari valeat. Cumque medicus [606 1Kb] ei dicit ut illam vel illam potionem accipiat, et sic sanari poterit, emit eam, vel gratis accipit datam [607 1Kb] . Sed cum potio fortis ejus viscera rimatur, membra omnia percurrit, malos humores contrahit, vires tollit, corpus dissolvit, terrae prosternit [608 1Kb] , [Col. 0648C] desiderium maximum bibendi in eo accendit, vel dormiendi, vel foras ad ventum exeundi, eique medicus haec interdicit [609 1Kb] , comminans quia morietur, si haec fecerit. Heu me, infirmus inquit, cur potionem hanc accepi? Male mihi prius erat, et modo est pejus. Heu! quanto meo malo illos vidi qui hoc consilium mihi dederunt, nec mihi quia hoc et hoc me oporteret pati praedixerunt. Si enim hoc scivissem, nunquam potionem accepissem. Sic et sic iste conqueritur, dum potione coarctatur. Cum vero mali humores defluere coeperint, totumque corpus paulatim leviari, gaudet et exsultat quia talem potionem accepit per quam ad pristinam sanitatem redire se sentit, et homines qui [610 1Kb] hoc [Col. 0648D] consilium ei dederunt benedicit. Similiter vero [Col. 0649A] multoties accidit ut aliquis, qui animae suae infirmitatem considerat, medicinam inde spiritalem quaerat, qua ab illa vitiorum suorum infirmitate mundari valeat. Cumque ei aliquis spiritualis homo dicit quod per monachatum posset salvari, dat quidquid habet ut in monasterio aliquo suscipiatur, vel ei gratis aliquando conceditur, et suscipitur. Sed [611 1Kb] cum ordinis difficultas cogit eum vigilare, dum vellet dormire; esurire, dum vellet edere; sitire, dum vellet bibere; tacere, dum vellet loqui; legere vel cantare, dum vellet quiescere; sedere, cum vellet stare vel ambulare; aut stare vel ambulare, cum vellet sedere; injurias sustinere multas, propriam voluntatem ex toto deserere: Me miserum, inquit, hunc habitum quare suscepi? Antea male agebam, [Col. 0649B] sed modo pejus ago, quia tot et tanta, quae mihi jubentur, adimplere non valeo; et vix nisi invitus, aliquid boni perficere valeo. Quid igitur [612 1Kb] ? Vae mihi, vae mihi! Ut quid his credidi qui mihi hoc consuluerunt? Putabam quod omnes isti homines essent sancti. Haec et his similia novitius dicit, dum ordo illi imprimis [613 1Kb] videtur gravis; sed postquam sensit et secum considerat [614 1Kb] quia, haec unanimiter patiendo, sic omnia sua posse aboleri peccata sicque sanitatem animae citius recuperare, totum quod antea grave videbatur, paulatim leve efficitur, et quasi jam nihil male habens, laetari incipit, Deo gratias agit, quia monachatum suscipere meruerit, [Col. 0649C] et omnes qui tale consilium sibi dederunt benedicit.



CAPUT LXXVIII. Contentio inter monachos conversos, et nutritos.
[615 1Kb]

Verum quia de conversis et nutritis congregatur ordo monachorum, dicendum est quod solet esse contentio quaedam inter nutritos monachos et conversos. Asserunt enim [616 1Kb] nutriti se nulla crimina commisisse, nec se in saeculi sordibus coinquinasse, sed quia mundam ab infantia vitam duxerunt, et in Dei servitio semper laboraverunt, illos vero econtrario semper vixisse [617 1Kb] considerant, et ideo merito inferiores esse judicant. At contra conversi, quia scientiam exteriorum habent et res [618 1Kb] monasterii sapienter tractant, nutritis ipsis necessaria inveniunt, ordinem quoque suum ferventius plerumque [Col. 0649D] custodiunt, illos vero parum in his valere considerant, ideo se meliores illis aestimant, sicque aliis alii se praeferunt, dum non suam, sed aliorum infirmitatem attendunt. Sed si vere monachi essent, sic esset inter eos quomodo inter angelos in coelis et homines sanctos. Angeli enim sunt quasi nutriti, [Col. 0650A] sancti vero homines quasi conversi. Sed nec angeli sanctos despiciunt, quia tentationibus aliquando victi sunt, nec sancti angelos, quia nullam, quam vincerent, passi sunt tentationem. Si enim Michael diceret Petro: Tu Dominum negasti, posset Petrus respondere: Verum quidem est quod dicis, sed tu pro Domino nunquam vel unum colaphum sustinuisti. Quod omnino non faciunt, sed ita existunt concordes ac si omnes essent angeli, vel homines. Sic ergo sunt [619 1Kb] isti ac si nutriti sint omnes aut conversi.



CAPUT LXXIX. Similitudo inter monachos, et angelos, et Deum.
[620 1Kb]

Sic est inter monachorum congregationem in terris et congregationem angelorum in coelis, quomodo inter eos qui sunt adhuc exterius in cella [Col. 0650B] novitiorum, et illos qui jam sunt interius in congregatione monachorum, qui, ut praevalent [621 1Kb] , in omnibus se perfecte custodiunt. Hos enim abbas per semetipsum jam omnia docuit quae vult eos observare; iilis vero magistros ex istis praeponit qui eos doceant quae debeant custodire. Isti jam probati sunt in omni humilitate, et obedientia, et patientia, et observatione omnium quae ordo exposcit. Illi vero adhuc probandi [622 1Kb] sunt, utrum velint esse humiles, obedientes, patientes, et observare omnia quae ordo requirit. Unumquemque ergo illorum is qui eis magister deputatus est probat, et arguendo et increpando. Plerumque etiam flagellando tentat an aptus ad suscipiendum [623 1Kb] in congregatione aliorum existat. Quem si viderit cuncta patienter sustinere [Col. 0650C] et aliorum consortio per omnia dignum esse, venit ad abbatem nuntians ei coram omni congregatione: Domine, inquit, novitius ille, quem mihi commisisti [624 1Kb] , ita perfecte se habet omnibus modis, quod jam est dignus inter nos esse, si jubetis. Quibus auditis, abbas aut eum recipit, communi consilio fratrum, aut adhuc dimittit, ad exemplum aliorum novitiorum. Sicque de isto novitio condigne agitur, qui servorum Dei consortio jam dignus habetur. Illum autem novitium, quem magister suus viderit inobedientem, impatientem, superbum, susceptione indignum, postquam eum diu toleraverit, multisque modis emendare tentaverit [625 1Kb] , tandem si nihil proficere potest, venit ad abbatem, et talia ei refert: [Col. 0650D] Domine, inquit, novitius ille quem habui in [626 1Kb] custodia, ut eum docerem quomodo posset esse dignus conversatione nostra, ita perverse se habet in omnibus quae agit ut nec inter reliquos novitios dignus, sit conversari. Providere itaque vobis convenit quid potius de eo faciendum sit. Ad hoc ille respondens, [Col. 0651A] magistrum hortatur ut eum adhuc omnibus modis emendare conetur, dicens melius esse illum inter reliquos tolerare quam dimittere ad saeculum reverti [627 1Kb] . Sicque novitius iste nec in congregatione recipitur, nec a cella novitiorum expellitur. Similiter ergo est considerandum per omnia inter Deum, et angelos, et monachos, quomodo inter illum abbatem, et magistrum, atque novitios monachos.



CAPUT LXXX. Similitudo inter Deum, et quemlibet imperatorem.
[628 1Kb]

Videndum etiam est sic [629 1Kb] esse inter Deum, angelos et homines [630 1Kb] , quomodo inter imperatorem terrenum et sibi obsequentes. Tria quippe sunt genera hominum quae terreno imperatori serviunt. Alii enim serviunt ei pro terris quas habent, nihil aliud [Col. 0651B] quaerentes nisi quod tenent; alii, quia terras [631 1Kb] recuperare volunt quas eorum parentes aliqua sua culpa perdiderunt; alii vero pro solidatis [632 1Kb] tantum. Illos itaque [633 1Kb] dominus honestius tractat qui nihil unquam deliquerunt, nec aliud quam quod habent quaerunt. Hi radicati sunt et fundati, nec evelli formidant, dum se in voluntate domini sui conservant [634 1Kb] . Illos vero, quorum parentes sibi peccaverunt quique pro illorum [635 1Kb] haereditate sibi serviunt [636 1Kb] , aliquanto vilius [637 1Kb] tractat, modisque diversis tentat, videlicet conviciando, comminando, quaedam gravia jubendo, quandoque etiam flagellando. Qui si haec omnia humiliter sustinuerint et Domini sui misericordiam patienter exspectaverint, tandem eis dominus haereditatem patrum suorum reddit. Si vero [Col. 0651C] noluerint haec tolerare, nec suam valent haereditatem recuperare, nec aliud vult eis dominus dare. Illi autem qui nihil aliud quaerunt quam solidatas [638 1Kb] et ut bene pascantur, tandiu imperatori obsequuntur quandiu haec eis largitur. Quae si eis abundanter donaverit, laudant eum, et dicunt quia vere [639 1Kb] domino tali serviendum est, qui talia [640 1Kb] servientibus sibi confert. Si vero haec illis dare destiterit, statim recedunt, ipso vituperato, et incipiunt servire ipsius inimico. Tria igitur haec sunt [641 1Kb] genera hominum alicui terreno imperatori militantium. Similiter autem tria sunt genera eorum qui superno Regi deserviunt. Primum genus sunt angeli, qui, aeterna beatitudine stabiles, sibi sine omni intermissione [Col. 0651D] servientes. Aliud vero, homines boni sunt, qui, [Col. 0652A] in quantum possunt, suae voluntati obediunt, sicque ad regnum coelorum, patris sui Adae culpa perditum, haereditario jure pervenire contendunt. Tertium autem hi, qui tantum pro terrenis serviunt commodis, quasi milites stipendiarii. Sic ergo per omnia est considerandum inter haec tria genera et Deum, quomodo inter alia tria supradicta et imperatorem suum.



CAPUT LXXXI. Quod monacho prosit, si aliquod bonum invitus faciat.

Contingit aliquando quempiam [642 1Kb] sic abundare humoribus malis ut, nisi secetur, aliter sanari non possit. Ut ergo ab eis possit ex toto mundari, sponte sua prius se faciat ligari, rogans etiam eos qui [Col. 0652B] eum secturi sunt, ut non eum dimittant, quidquid ipse dicat, donec eum perfecte secuerint. Cum ergo putredinem pungere coeperint et resecare, clamat, et dicit se prius nihil [643 1Kb] mali habere, comminaturque eos, nisi eum dimiserint, occidere. Sed illi, qui eum hoc dicere propter dolorem sciunt, non verba illius attendunt, sed, ut coeperant, putredinem perfecte abscindunt. Cum autem ad plenum mundatus melius habuerit, eisdem, quos antea [644 1Kb] minabatur occidere [645 1Kb] , gratias agit, quod non eum ad voluntatem suam dimiserint. Quid ergo? Nunquid non ideo prodest ei sectio, qui eam toleravit invitus, cum ad eam tolerandam se fecit ligari spontaneus [646 1Kb] ? Prodest revera, quia per eam abscissa est infirmitas et reparata est sanitas [647 1Kb] . Similiter autem plerumque [Col. 0652C] contingit ut aliquis redundet vitiis, et intelligat quod aliter salvari non valeat, nisi a se ferro districtioris poenitentiae [648 1Kb] fuerint resecata. Ut ergo inde purgari perfecte queat, alicui in monasterio sponte sua se alligat. Professionem etenim faciens, ibi stabilitatem morumque suorum conversionem promittit, seque intra monasterii claustra eo tenore recludit ut medici spirituales, videlicet sui pastores qui eum corrigere debent, quidquid ipse postea dicat, non eum dimittant, sed ejus vitia resecent et emendent. At plerumque cum eum coeperint ad meliora stimulare, et ejus vitia corripiendo resecare, recalcitrat atque irascitur, dicens se non esse culpabilem, unde reprehenditur, ipsosque qui eum arguunt aliquando [Col. 0652D] etiam perimere minatur. Hi vero, qui hoc [Col. 0653A] eum proferre propter ordinis districtionem cognoscunt, non eum ideo dimittunt, sed ab eo districte stultitiam, ut praevalent, nunc hoc nunc illo modo abscindunt [649 1Kb] . Cum itaque fuerit emendatus a vitiis, et mitior factus, ad se reversus eisdem gratias reddit, quibus irascebatur, quod eum reprehensum [650 1Kb] correxerint. Quid igitur? Nunquid non ideo sibi proderit illa tanta districtio, quia eam infirmitate carnis [651 1Kb] invitus ad horam sustinuit [652 1Kb] , cum ad eam sufferendam sponte sua in monasterio se alligaverit? Proderit utique, quia et per eam liberatur ab omni infirmitate vitiorum, et redit ad veram sanitatem virtutum. Sed dicet aliquis [653 1Kb] : Melius esset ut Deo sine professione serviret spontaneus quam in monasterio professione se alligans servire cogeretur [Col. 0653B] invitus.



[Col. 0653B] CAPUT LXXXII. Quam magna sit spes monachi professi.
[654 1Kb]

Hic autem est respondendum quia tanta distantia est inter illum qui non vult facere Deo promissionem serviendi sibi [655 1Kb] , et eum qui libenter eam facit, quanta inter homines duos qui ambo ex debito debent servire domino uni. Sed unus eorum accedit ad dominum, et dicit: Domine, ex toto corde tibi servire volo, sed esse tibi fidelem promittere nolo. Quia si hoc tibi promisso, postea peccarem [656 1Kb] , gravius delinquens graviori vindicta dignus existerem. Quanto tamen melius potero, serviam tibi, sed, si quando peccavero tibi, judica me ut illum qui se tibi esse fidelem minime promisit. Alter vero [Col. 0653C] venit, et dicit: Domine, ex toto corde meo te diligo, tibique fidelitatem et subjectionem promitto, ut, si aliquando fecero contra praeceptum tuum, non me judices ut alienum, sed emendes ut proprium servum. His itaque dictis, evenit ut ambo idem peccatum postea faciant, ac deinde poenitentes [657 1Kb] ad misericordiam domini sui veniant. Dicit itaque dominus illi qui sibi fidelitatem promittere noluit: Quare hoc fecisti? At ille: Domine, inquit, confiteor quia deliqui, sed tamen me tibi non esse delicturum non promisi. Sed ille: Ideone, inquit, noluisti mihi fidelitatem promittere, ut posses contra me liberius peccare? Ergo et ego contra te, non ut erga meum, sed ut adversus alienum agam, totumque [Col. 0653D] quod erit mei juris [658 1Kb] , usque ad ultimum quadrantem [Col. 0654A] exigam. Hoc ita judicato [659 1Kb] , convertitur ad alium et dicit [660 1Kb] : Et tu, male serve [661 1Kb] , qui mihi fidelitatem promiseras, et ideo tibi magis cavere debueras, quare hoc fecisti? At ille: Domine, ait, confiteor revera me deliquisse tibique fidelitatem promisisse. Sed postquam me poenitet me deliquisse [662 1Kb] , debeo ego pejus pati, quia tibi fidelitatem, antequam deliquissem, promisi, quam ille qui hanc tibi vult promittere, etiam postquam peccavit? Ideo quippe volui me esse tuum ut, si quando peccarem, non me judicares ut alienum, sed emendares ut proprium. At dominus: Ita est, inquit, ut dicis. Cum ergo voluero, de te vindictam accipiam, ut de meo. Sic autem et Deus inter professum monachum et nolentem profiteri judicat, si eos contra eum [Col. 0654B] peccasse poeniteat. Non solum autem professum mitius judicat [663 1Kb] non professo, sed etiam quolibet laico adhuc in saeculo constituto. Licet enim uterque idem peccatum committat, tamen si toto ex corde monachum poeniteat deliquisse, eumque ordinem, cui se subdidit, ferventi [664 1Kb] amore custodiat, majorem quam laicus misericordiam consequetur, quantumlibet ille poeniteat saecularibus adhuc detentus. Si vero poenitere noluerit, majori quam laicus damnationi subjacebit.



CAPUT LXXXIII. Similitudo inter monachum peccantem et laicum.

Quod ut apertius a simili videamus, homines duos unius domini servos intueamur. Ambo itaque a domino illo possessiones proprias obtineant sibi, [Col. 0654C] sub jurejurando [665 1Kb] promisso quod ei fideles existant. Unus tamen illorum conditione tali hoc faciat quod, si quid [666 1Kb] in eum quandoque delinquat [667 1Kb] , de proprio suo, prout fuerit justum, sibi emendet; alter vero dominum suum adeo diligat ut nihil proprium retinere, omnibus ei dimissis, familiarius sibi malit [668 1Kb] servire. Hoc etiam pactum cum eo faciat [669 1Kb] quod, si aliquando [670 1Kb] quid contra eum committat, de seipso, non de re [671 1Kb] aliena, sed ut de proprio, quam voluerit vindictam assumat. His igitur actis, si culpam eamdem committit uterque, ac deinde poenitentia ducti velint emendare, sed ille de proprio, quod nec adhuc totum vult dare pro illius culpae satisfactione, iste vero de seipso [Col. 0654D] quem etiam totum domino mancipaverat prius, videatque [672 1Kb] [Col. 0655A] dominus quod ille tantum facere nolit, etiam [673 1Kb] postquam sibi peccavit, quantum iste, priusquam in illum delinqueret, fecit. De quo, inquam, majorem velle videtur habere misericordiam [674 1Kb] , an cum illo [675 1Kb] videtur velle mitius agere quem operibus [676 1Kb] comprobat se minus diligere? Quod si hunc alterum velit altero durius arguere [677 1Kb] , serve, inquiens, male, quanto mihi eras familiarior, tanto es culpabilior, potest iste sibi sic respondere: Domine, inquiens, verum est quod dicis, sed quandiu poenitere nolui: at postquam [678 1Kb] toto corde poeniteo, meque ipsum in emendationem trado, nunquidnam pejus illo debeo pati qui nec illud quod habet, tibi totum vult dare pro satisfactione sui commissi Justumne tibi videtur ut quia te magis dilexi, minorem [Col. 0655B] debeam misericordiam consequi? Imo eo majorem mihi facere deberes [679 1Kb] misericordiam quo nullam majorem tibi facere possum satisfationem? Quid aliud dominus diceret quam quod veritas habet? Hunc ergo mitius judicat, ut ex toto proprium; illum vero severius, ut minus sibi privatum. Sic ergo Deus [680 1Kb] celerius indulget monacho qui se ei totum committit quam laico dare nolenti, vel sua [681 1Kb] , pro his quae commisit.



CAPUT LXXXIV. Similitudo inter monachum et arborem.

Etenim rursus a simili potest videri, acceptabilius esse Deo bonum opus monachi quam hominis cujuspiam saecularis. Solet quippe accidere duos esse homines sub domino uno, singulas habentes [Col. 0655C] arbores in proprio solo. Arbores autem illae fructum ferunt bonum utraeque. Verum quia illi dominum inaequaliter diligunt, etiam ei de fructu earum impariter serviunt. Unus enim eorum, quia minus eum diligit, cum arboris suae fructus fuerit maturus, colligit fertque inde domino suo quantum sibi fuerit visum, Alter autem adeo dominum amat ut, ad eum veniens, arborem ipsam ei offerat. Domine, inquit, arborem habeo quamdam, bonum valde fructum ferentem, quae quia vestrae [682 1Kb] congruit dignitati, malo eam vestri esse juris quam mei. Eam igitur offero vobis, ut amodo vobis fructificet soli. [Col. 0656A] Ipsam quoque vestro assignabo praeposito, ut ex ea fructum colligit, indeque vobis, prout velle vos noverit, diligenter deserviat. Sed et ego, quanta diligentia potero, eamdem [683 1Kb] vestrae utilitati custodire curabo. Cujus igitur horum obsequium domino illi magis videtur acceptum [684 1Kb] ? An illius, qui, quando quantumque voluerit [685 1Kb] , dat ei de fructu propriae arboris, vel illius qui arborem et fructum totaliter offert? Imo magis [686 1Kb] illius qui arborem totam dat ei cum fructu. Sic ergo servitium [687 1Kb] monachi Deo est magis acceptum quam hominis saecularis. Ipsi enim sunt homines duo, qui sub Deo velut arbores quasdam habent seipsos. Ipsi quoque utrique sunt apti ad ferendum fructum operis boni. At quia non eodem modo diligunt Deum, nec ei pariter bene operando [Col. 0656B] deserviunt: saecularis enim, quia eum minus diligit, tunc tantum, cum bene operandi animum habuerit, boni operis offert Deo quantum voluerit: monachus vero eum diligit in tantum ut ad eum accedens totum ei offerat [688 1Kb] seipsum, factis ac verbis eum sic alloquens: Domine, inquit, meae hactenus potestatis eram, quodque mihi libebat bonum malumque faciebam. Verum quia tuus omnino debeo esse, tibique soli bona tantum opera fructificare, me totum tuae trado potestati, ut amodo tibi fructificem soli. Quod ut melius facere valeam, me uni ex Ecclesiae praelatis [689 1Kb] subdam, qui me custodiens, ea tantum opera doceat facere quae tibi noverit magis placere. Sed et ego, pro modulo meo, meipsum custodire studebo. Cujus ergo munus Deo est [690 1Kb] [Col. 0656C] acceptabilius? An illius qui sibi offert quaedam ex operibus suis, plurima vero subtrahit? Imo illius magis, qui dat ei seipsum cum operibus suis [691 1Kb] . Nec ideo propria privatur mercede, quia saepe bonum opus cogitur agere. Sicut enim is qui arborem totam commisit praeposito domini sui, ut ex ea fructum colligeret, ex quo et domino suo, prout eum velle nosset [692 1Kb] , deserviret. Ut, inquam, proprium non perdit meritum, si ille colligit fructum, priusquam maturescat, aut in arbore dimittat [693 1Kb] , donec putrescat: sic monachus, qui se totum commisit praelato, ut eum custodiret, eaque opera tantum [694 1Kb] [Col. 0657A] ab eo agenda exigeret [695 1Kb] , quae Deo placere potius nosset [696 1Kb] . Sic, inquam, propriam non perdet [697 1Kb] mercedem, si quid operis boni agere cogatur antequam velit, vel econtra prohibeatur, cum agere velit, donec et ipsam amittat voluntatem agendi. Non ergo omittere debet quidquid boni praelatus ei praecipiat, vel praesumere ut agat, a quibuscunque eum prohibeat. Est enim illius praevidere [698 1Kb] quid praecipiat, quidve prohibeat; hujus vero sequi eum in bono [699 1Kb] per omnia. Sed ut hoc voluntate obedienti faciat, noverit a simili quot sunt voluntatis subditorum genera. [700 1Kb]



CAPUT LXXXV. Similitudo inter matronam et divinam voluntatem.

Accidit quandoque matronam aliquam filias cum [Col. 0657B] [701 1Kb] ancillis magistrae commendare, ut eas opera mulieribus congrua doceat. Illis vero praecipit ut [702 1Kb] ei cunctae obediant, quodque sibi faciendum [703 1Kb] injunxerit, expedite adimpleant. Hoc itaque disposito, magistra eas in unum congregat, et jungit cuique quid agere debeat, et ne foras egrediantur observat.



CAPUT LXXXVI. De filiabus matronae.

Quibus ita sub ejus magisterio [704 1Kb] astrictis, bonae quidem filiae per omnia sibi obtemperant, sed nec abeundi foras licentiam quaerere curant [705 1Kb] .



CAPUT LXXXVII. De ancillis ejus bonis.

Ancillae quoque [706 1Kb] similiter faciunt, excepto quod instabiliores existunt. Quia enim taedet eas in custodia [Col. 0657C] diutius esse, licentiam foras [707 1Kb] exeundi quaerunt quandoque. Quam si [708 1Kb] obtinere non valent, non inde tristantur, vel murmurant, sed tantum dicunt [709 1Kb] quia datam libenter acciperent. Quod si eis concessa fuerit, egrediuntur [710 1Kb] quo eis visum fuerit, cessantque interim [711 1Kb] ab operibus suis.



CAPUT LXXXVIII. De ancilla latrone.

Inter eas autem quandoque est latro quaedam, praeceptis magistrae vix obedire volens. Haec quia custodia [712 1Kb] taedio semper existit, licentiam exeundi saepius quaerit, et causas quae rationabiles videantur adinvenit. Quam si obtinere non potest, contristatur [Col. 0658A] vehementer et dolet, suaeque magistrae, si audet, durius respondet. Si autem aperte ausa non fuerit, ei occulte [713 1Kb] detrahit, quodque faciebat opus intermittit. Quod si operari jussa fuerit, praetendit protinus quod sit infirma. Aut si quando [714 1Kb] se solam viderit, protinus exsilit, ostium petit, huc illucque circumspicit, mandat illi vel illi licentiam quaerere secum loquendi. Quod si in hoc reperta fuerit atque correpta, prosilit statim in hujusmodi verba: Quid, inquit, feci, quod sic debeam [715 1Kb] corripi? Quae mira visa sum agere, quia inferuntur tot mihi [716 1Kb] contumeliae? Sed jam satis apertum videtur quam injuste contra me agatur [717 1Kb] . Itaque residet moesta, dolens, quod ita sit reprehensa. At postquam ad modicum ille dolor resedit, maturitatem [Col. 0658B] quamdam praetendit. Cumque aestimat quod ab aliis reputetur matura, licentiam rursus quaerere tentat. Quam si habere nequiverit, protinus subdit: Stultus est, inquit, qui bene agit, cum aeque boni tractentur et mali [718 1Kb] . Quod si licentiam habere poterit, foras confestim egreditur, huc illucque vagatur, juvenum consortia expetit, multa non agenda committit. Ut ergo hac similitudine potest colligi, tria sunt genera voluntatis in subditis.



CAPUT LXXXIX. De obedientia, licentia, et inobedientia.

Horum autem primum obedientia, secundum licentia, tertium inobedientia dici potest. Haec vero genera omnia inveniri possunt in monachis, quos matrona quaedam magistrae cuidam commendavit, [Col. 0658C] id est voluntas divina voluntati abbatis eorum supposuit [719 1Kb] . Licentia quippe [720 1Kb] multos decipit. Obedientia vero et inobedientia contraria sunt; harum media, licentia est. Is ergo quem obedientia constringit claustra non egredi, vult tamen exire, regulaeque districtionem licenter [721 1Kb] declinare, quamvis nolit sine licentia id praesumere, et idcirco actum suum licentia qua praevalet conatur defendere, peccatum profecto habet ex illa illicita voluntate. Non enim postquam mortuus est mundo, claustrum subiit ad mundi negotia, vel voluntate, ullatenus redire debuit, velle tamen suum non nisi permissus facto implere voluit [722 1Kb] . Obedientia ergo quam [Col. 0659A] in hoc amplexus est, ipsum factum excusabit, sed velle quod contra obedientiam habuit, periculosum, nisi poenituerit, illi erit. Quod nonnulli, minus attendentes, licentia quam pro implenda voluntate sua expetunt saepe falluntur. Ut igitur breviter loquar et succincte, sub ipsa obedientia viventes sunt matronae regalis filiae [723 1Kb] . Ancillarum vero nomine, licentiae adhaerentes accipe. Inobedientia vero, quae dicitur et ipsa latro, rebelles designantur [724 1Kb] in ordine monastico.



CAPUT XC. Similitudo inter monachum et denarium.

Rursus a simili possumus videre quot in perfecto [725 1Kb] monacho debeant esse. Tria cuique bono insunt denario, quae cuique bono debent [726 1Kb] inesse [Col. 0659B] monacho. Denarius quippe bonus puro ex aere, recto pondere monetaque legitima debet constare, si enim unum ex his defuerit, venalis esse non poterit. Ut ergo venalis valeat esse, haec tria pariter debet habere. Haec quoque debet habere et monachus, ut vere monachus esse reputetur. Ejus quippe metalli puritas, pura est ejus obedientia; nulla enim inobedientiae impuritas, sed sola in eo debet esse obedientia. Rectum vero illius pondus, stabilitas est propositi ejus. Non enim leviter [727 1Kb] exsufflari debet ab eo quod coeperit, sed usque in finem perseverare stabilis. Illius autem moneta, habitus est monachalis, atque tonsura, ante et retro, et his consimilia. Sicut enim denarius a moneta dignoscitur, cujus sit regionis [728 1Kb] , sic ab istis monachus cujus sit ordinis. Is [Col. 0659C] autem monachus qui adeo est senex ut ante et retro jam nequeat inclinare, denario illi est similis cujus monetam temporis antiquitas jam develat. Iste vero qui [729 1Kb] habitum monachalem non adhuc, sed vitam suscepit, et ideo nomen non habet monachi, assimilatur nummo ponderoso, monetam tamen non habenti, et ideo non aeque venali. Verum sicut [730 1Kb] qui thesaurum congregare desiderat, hujusmodi nummum, aeque ut habentem [731 1Kb] monetam, amat, sic Deus qui thesauro coelesti nos omnes reponere cupit [732 1Kb] ; hujusmodi hominem, aeque ut habitum monachi habentem, ibi reponit. Quem autem viderit habitum quidem monachicum habere [733 1Kb] , sed ex aere impuro id est inobedientem esse, hunc thesauro [734 1Kb] [Col. 0660A] coelesti nunquam reponit, sicut nullus denarium falsum, licet apte monetatum, suo [735 1Kb] thesauro reponere quaerit. Quem vero viderit obedientem esse, etsi aliquando fragilitate peccet humana, non hunc tamen repellit, si vere poeniteat [736 1Kb] . Ut enim ab invalido denario, denarius [737 1Kb] falsus, sic a debili differt monachus falsus [738 1Kb] . Invalidus quippe [739 1Kb] denarius minus habet pondus quam debeat habere [740 1Kb] , sed illud quod habet puro ex aere [741 1Kb] constat. Falsus vero eamdem quam bonus monetam praetendit, sed interius latet falsitas aeris. Sic falsus monachus eumdem quem bonus [742 1Kb] habitum habet, sed inobedientiae falsitas interius latet. Debilis vero, sed obediens, licet non tantam, quin aliquando cadat, habeat stabilitatem, obedientiae tamen retinet puritatem. [Col. 0660B] Mox etenim poenitet eum quia deliquit, quodque ei praecipitur, pura obedientia facit. Ille ergo, ut denarius falsus, a coelesti thesauro repellitur, huic vero, pro sui modulo vigoris, ibi reponitur. Nihil igitur cuiquam prodest habitum monachi exteriorem habere, si non studuerit et interiorem retinere [743 1Kb] . Duo quippe sunt ordinis genera viro religioso convenientia. Unum exterius, quo religiosus videtur [744 1Kb] ; aliud vero interius, quo religiosus habetur [745 1Kb] . Et illud quidem exterius factitii, hoc vero interius, naturalis est ordinis [746 1Kb] . Factitii quippe ordinis factitiae sunt consuetudines, ut in ordine monachorum inveniuntur plures. Has etenim homines adinvenerunt, quibusdam de causis rationabilibus [747 1Kb] servandas instituerunt. Naturalis vero [748 1Kb] [Col. 0660C] ordinis naturales sunt virtutes, ut humilitas, charitas, et aliae plures. Has enim Deus ipse [749 1Kb] naturaliter indidit homini, suaeque causa salutis servandas mandavit. Ille itaque factitius ordo sine isto nihil homini prodest, iste vero sine illo etiam salvare hominem potest; ut tamen servari valeat iste, valde necessarius sibi est et ille [750 1Kb] .



CAPUT XCI. De similitudine inter corrigiam et sotularem, et inter ordinem factitium et naturalem.

Sic enim est inter ordinem factitium et naturalem quomodo inter corrigiam et sotularem. Corrigia namque sola colligata pedi, nullo est munimento [751 1Kb] [Col. 0661A] pedi, imo magis inconveniens videtur esse, si ibi sola circumligetur. Sotularis vero, etiam solus pedem munit satisque decenter convenit ei, ne tamen cadat vel tortus fiat, necessaria sibi est corrigia ut ligetur ex ea. Sic licet factitius ordo nihil solus prosit, sed magis dedeceat, naturalis vero sine illo et prosit et deceat, ut tamen iste firmus teneatur necessarius ille sibi habetur. Hinc quippe est quod qui religionem interius servare desiderat habitu monachali exterius se alligat, qui quod exterius demonstrat semper eum coarguat [752 1Kb] , quia, si postea noluerit hoc esse, magis [753 1Kb] eum dedecet habitus iste. Si enim, verbi gratia, monachus superbus fuerit, qui habitu exteriori humilitatem praetendit, multo inconvenientius esse videtur quam si careret humilitatis habitu. [Col. 0661B] Decet igitur ut quod ostendit exterius studeat et habere interius. Nihil enim pene exterius habet in habitu vel professione sive consuetudine [754 1Kb] quod non eum commoneat aliquid interius habere.



CAPUT XCII. De vestibus monachi.

Quod enim viles [755 1Kb] nigrasque fert vestes, ut [756 1Kb] se vilem reputet peccatoremque commonet [757 1Kb] ; quod vero eisdem a capite usque ad pedes tegitur, hoc eum facere a principio vitae usque ad finem hortatur [758 1Kb] . Quod autem eaedem in modum sunt crucis, eum semper habere commonet memoriam Dominicae passionis.



CAPUT XCIII. De corona et tonsura monachi.
[Col. 0661C]

Corona denique capillorumque tonsura eum esse debere sacerdotem [759 1Kb] et regem demonstrat. Sacerdotes quippe in Lege mitra tegebant caput ad similitudinem cujus et huic caput raditur. Reges autem corona utuntur [760 1Kb] , ad cujus similitudinem, hujus capilli tondentur [761 1Kb] . Haec itaque cohortantur [762 1Kb] eum, ut sacerdotis et regis gerat officium.



CAPUT XCIV. De spirituali sacrificio monachorum.

Officium sacerdotis [763 1Kb] erat in Lege generis diversi pecora mactare; hujus ergo similiter officium debet esse leonem irae et crudelitatis interficere, lupum rapacitatis, taurum ferocitatis [764 1Kb] , vulpem astutiae, [Col. 0662A] hircum immunditiae, glirem somnolentiae, equum et mulum luxuriae, asinum pigritiae, aliaque bestialia vitia in se occidere [765 1Kb] . Regis autem officium proprium est regere regnum, hostes inde propellere, ne justo injustus injuriam faciat providere, malis depressis, bonos exaltare. Hoc itaque officium debet esse monachi ut suae mentis regnum regat et corporis [766 1Kb] . Hinc enim [767 1Kb] omnia expellere debet vitia, providere ne malus bono appetitus resistat, sed ut bonus malum sibi semper subjiciat. Quidquid postremo exterius ostendit in habitu, vel in consuetudine, [768 1Kb] studeat etiam interius habere. Alioquin, nihil sibi corona sive tonsura proderit, ullusve habitus vel consuetudo monachalis [769 1Kb] . At sunt plerique qui factitio ordini imputant quod naturalem non servant. Dicunt [Col. 0662B] enim bono animo se pati non posse quod eis imponantur [770 1Kb] consuetudines tantae. Queruntur etiam quod in saeculo meliores fuerint eosque monachatus deteriores effecerit. Verum quisquis hoc dicit, denario falso est similis.



CAPUT XCV. Similitudo inter monachatum et ignem.

Falsus quippe denarius, bonus plerumque esse videtur; at, si in ignem fuerit missus, protinus falsus esse probatur. Sic plerumque male morigeratus homo, bonis esse moribus videtur in saeculo; at si monachus fuerit effectus, culpisque [771 1Kb] post modum exigentibus regulariter fuerit increpatus, protinus probatur non esse quod videbatur [772 1Kb] . Qui enim humilis [Col. 0662C] videbatur et patiens, mox superbus invenitur et impatiens. Quod si hoc imputaverit ordini, tale est ac si denarius dicat igni: Tu me falsum fecisti. Non enim falsum [773 1Kb] eum fecit, sed quod erat ostendit. Sic denique istum non ordo male morigeratum effecit, sed quia hoc jam esset declaravit. Non igitur ordinem sed seipsum accuset moresque perversos in bonos commutet. Nisi enim esse bonis moribus videatur, bona, si quae exterius [774 1Kb] agit, parvipenduntur.



CAPUT XCVI. De interiori virtute et exteriori.

Duo quippe virtutis sunt genera quae inter se sic differunt ut corpus et anima. Unum enim interius [Col. 0663A] et invisibile, aliud vero exterius est atque visibile. Interius namque est charitas, humilitas, patientia, benignitas, caeteraque similia; exterius vero, jejunare, eleemosynas dare, in orationibus vigilare, lacrymari aliaque hujusmodi. At sicut corpus sine anima non diu subsistere valet, anima vero sine corpore potest [775 1Kb] ; sic exterius genus sine interiori non diu subsistit, cum hoc interius faciat sine exteriori. Diu enim charitatem habere quis potest, etiamsi non jejunet, cum diu pro Deo jejunare non possit, si eum non amet. Ut tamen plerumque spiritus malignus corpus assumit illudque vegetando subsistere facit, sic inanis gloria cor hominis intrat illudque virtutis genus exterius simulat. Sicut enim charitas jejunare, sic et inanis gloria facit. At sicut corpus exanimatum [Col. 0663B] cito fetet, et contemnitur, sic exterius genus sine interiori despicitur [776 1Kb] . Cum enim quispiam jejunio quidem intentus, sed irasci facile videtur, si de jejunio laudetur ab aliquo, confestim respondetur ab altero: Quis, inquit, de illius curet jejunio, qui sic inflammatur [777 1Kb] pro nihilo? Si autem frequentius manducaret, sed humilis et patiens esse videatur; si quia non jejunat, ab aliquo reprehendatur [778 1Kb] , illico ab altero respondetur: Bene utique [779 1Kb] ut manducet, promeretur, quia adeo [780 1Kb] patiens est et benignus.



CAPUT XCVII. Similitudo inter monachum et hortulanum.
[Col. 0663C]

Sciendum est ad [781 1Kb] virtutes tendenti quod agere [Col. 0664A] debeat more hortulani [782 1Kb] . Hortulanus quippe qui plantare appetit herbas, prius terrae et earum [783 1Kb] naturam considerat, ubi eas plantet. Nisi enim terrae et earum natura convenerit, crescere vel fructificare nullatenus poterunt. Sic qui virtutum facere vult plantarium, quo in loco sui plantet [783* 1Kb] eas sibi est praevidendum. Si enim locus fuerit vitiosus, et ipsae virtutes in vitia redigentur.



CAPUT XCVIII. De aedificante domum.

Rursus sic eum agere decet velat qui domum aedificare debet. Qui enim aedificium facere vult stabile, soliditatem prius considerat terrae, quo scilicet fundamentum firmum supponere, parietem erigere, tectum superimponere, tutusque possit [784 1Kb] inhabitare. [Col. 0664B] Sic qui virtutum vult facere aedificium, quo securus inhabitet ab insidiis daemonum, quo in loco sui construat illud [785 1Kb] sibi est praevidendum. Si enim locus non [786 1Kb] fuerit firmus, nec aedificium diu subsistere poterit. Hoc itaque solum vel terra bona [787 1Kb] , est humilitas, cujus cunctis virtutibus congruit natura easque velut firmum fundamentum sustentat.



CAPUT XCIX. Quod superbia sit vallis maxima bestiis vitiorum plena

Non est in altum [788 4Kb] elevata superbia, sicut quidam putant, sed demissa est, et vallis maxima bestiis [Col. 0664C] vitiorum plena, et caligine tenebrarum densissima. [Col. 0665A] Nam quanto amplius quis superbia involvitur, tanto lucem veritatis minus intuetur. Nec clare justum ab injusto, quandiu in tenebris, id est in caecitate cordis sui jacet, discernere superbus potest [789 1Kb] ; sed quae sunt distorta aeque sectatur ut recta. Unde fit ut, in valle ista tenebrosa vitiorum, sit copia quasi bestiarum crudelium multitudo magna. Nam leones crudelitatis, vulpes calliditatis, serpentes quoque venenosae invidiae, ranae garrulitatis et iracundiae, caetera etiam vitiorum animalia solent ibi abundare. Quae quanto plus cuique familiares habentur, tanto minus quam sint crudeles videntur. Consuetudo enim vitii est ut non facile videatur ab illo qui eo premitur, sed mox ut cessaverit et ab eo se alienaverit, tunc demum considerat in quanta foeditate [Col. 0665B] et miseria jacuerat [790 1Kb] , et quam graves morsus malarum bestiarum toleraverat [791 1Kb] .



CAPUT C. De monte humilitatis et septem gradibus ejus.

Humilitas autem mons magnus est, in cujus summitate lux est non modica, et honestarum personarum, id est sanctarum virtutum pulcherrima turba. Sed quicunque ad hunc [792 1Kb] pervenire desiderat, necesse est ut per gradus quosdam ascendat, si hunc montem agnoscere et inhabitare affectat.



CAPUT CI. Primus gradus humilitatis.

Primus itaque gradus in monte humilitatis, est [Col. 0665C] cognitio sui. Hunc unusquisque sic debet habere ut se inferiorem omnibus judicet, imitans [793 1Kb] . Apostolum, qui se omnium suorum coapostolorum dixit esse minimum (I Cor. XV, 9). Nam si esset aliquis homo, qui ita peccasset ut dominus ejus sibi justo judicio pedes et manus amputare, oculos eruere, et totum corpus dilaniare posset, nec tamen faceret, sed ex sua misericordia illum toleraret, vehementer se domini sui debitorem cognoscere deberet, et eo magis humiliari quo se minus perpenderet meruisse a domino sic tolerari. Nos igitur Dominum nostrum in multis offendimus omnes (Jac. III, 2), et in tantum ut nos ex vindicta justitiae suae membratim posset dilaniare, aut jugi languore in praesenti affligere, aut poenis postmodum aeternis tradere.



CAPUT CII. Quod qui in Deum peccat omnem creaturam contra se excitat.
[Col. 0666A]

Ex qua offensione non solum iram Dei promeruimus, sed etiam totam creaturam adversum nos excitavimus. Etenim si servus alicujus a domino suo recederet et inimico domini sui adhaereret, non solum ipsum dominum exacerbaret, sed et totam ejus familiam justissime irritaret. Cum igitur Dominum creatorem cunctorum offenderimus, adversum nos omnem creaturam, quantum spectat ad meritum nostrum, in iram commovimus. Potest ergo nobis justa consideratione terra dicere: Non debeo vos sustinere, sed potius absorbere, quoniam [Col. 0666B] a Creatore meo non timuistis peccando recedere et inimico ejus, diabolo scilicet, adhaerere [794 1Kb] . Potest etiam cibus dicere et potus: Non meruistis ut vos pascere debeamus, imo potius ut confusionem et necem vobis praeparemus. Ab illo enim peccando recessistis, per quem nec ales esurit. Sol quoque: Vobis ad salutem non debeo lucere, sed, ad vindictam Domini mei, qui est lux lucis et fons luminis, penitus coercere. Sic et singula quaeque creata [795 1Kb] contra nos possunt surgere irrefragabili ratione. Proinde expedit nobis humiliari, ne, diu dilata vindicta, tanto acrius adveniendo mala nostra puniat quanto diutius toleraverit [796 1Kb] quod punire poterat. Ut ergo humiliemur, quid simus, quid nati [797 1Kb] fuerimus, vel quid fecerimus, mente pertractemus, et [Col. 0666C] nos viles peccatores multoque supplicio dignissimos fore cognoscemus. Qui se ergo talem judicat, jam in primo gradu humilitatis stat.



CAPUT CIII. Secundus gradus humilitatis.

Secundus gradus est dolor. Nam sunt nonnulli qui se peccatores esse cognoscunt et fatentur [798 1Kb] , sed nullum inde dolorem habere dignoscuntur; quibus necesse est ut doleant, si veniam mereri desiderant, quia non valet ad salutem ut se cognoscat quis peccatorem, nisi inde habeat et dolorem. Nam si domino suo aliquis peccaret, et inde dolorem non haberet, quid putas dominus ejus de eo diceret [799 1Kb] ? Quomodo ei offensam posset dimittere, quandiu [Col. 0667A] eum de offensione sua [800 1Kb] nequaquam sciret dolorem habere? Ridiculum potius quam aliud videretur, si veniam peteret de hoc unde se non dolere fateretur [801 1Kb] . Necesse est enim ut dolorem habeat quisquis de perpetratis culpis veniam consequi desiderat.



CAPUT CIV. Tertius gradus humilitatis.

Deinde sequitur confessio, qua qualiter [802 1Kb] se peccator cognoscat et doleat confiteri studeat. Multi enim sunt qui se peccasse cognoscunt et dolent, et tamen celant, quoniam quidem hoc confiteri erubescentes non audent. Et quia sciunt confessionem ad salutem necessariam fore, ita in cordibus [803 1Kb] suis coram Deo poenitent, et illi confiteri proponunt multoque majorem poenitentiam agunt quam si confiterentur [Col. 0667B] eisque injungeret aliquis sacerdotum. Verum in hac re penitus decipiuntur, quia nullus Deo quidquam confiteri potest quod ipse ignoret. Omnia enim ei nuda sunt et aperta (Hebr. IV, 13). Vult itaque Deus ut quicunque ei peccaverit, ac si ipse nesciret, ita suo loco alii nescienti confiteri ne dissimulet, quatenus hoc judicio manifeste comprobet qui, si Deus [804 1Kb] hoc ignoraret, ipse veraciter ei manifestaret. Ad hoc, si is qui majorem poenitentiam ex proprio arbitrio non confessus vult agere quam aliquis, si confiteretur, vellet ei imponere, putat majus qui se fecisse ex propria voluntate quam si confiteretur, penset apud se quid sibi plus constiterit, an confiteri et parvam poenitentiam agere, an [Col. 0667C] sine confessione spontanea voluntate longo tempore poenitere. Cumque magis eligit [805 1Kb] poenitentiam gratis protelare [806 1Kb] quam reatum suum per confessionem manifestare, agnoscat pro certo quia nondum vere confessioni illam suam spontaneam poenitentiam, quamlibet gravis [807 1Kb] fuerit, adaequavit, quoniam quidem necdum sibi tantum constitit graviter clam poenituisse quantum confessionem, cui eam facere debuit, fecisse. Quare minus est semper quemlibet graviter sine confessione poenitere quam puro ex corde confessionem facere.



CAPUT CV. Quartus gradus humilitatis.

Cum itaque tres gradus in monte humilitatis habeamus, sequitur persuasio quae unicuique habenda [Col. 0667D] est, quartus videlicet jam praelibatae virtutis gradus. Cum enim necessarium sit ut confiteamur, sciendum est quod ita confiteri debemus, ut hoc ipsum quod confitemur, ita esse persuadeamus. Tunc etenim [Col. 0668A] pura est confessio, si eam sequitur voluntaria. persuasio.



CAPUT CVI. Quintus gradus humilitatis.

Quinto igitur gradu [808 1Kb] confessio apponatur, ut scilicet qualem se quis cognoscit dolet, confitetur et suadet, talem quoque se ab aliis concedat judicari. Sunt enim plerique satis semetipsos judicantes, sed nequaquam possunt ab aliis pati judicari, vituperari. Qui ut ad [809 1Kb] montem verae humilitatis ascendant, iis necesse [810 1Kb] est ut sicut semetipsos despiciendos judicant, sic etiam alios, si se judicando despexerint, tolerare sciant. Qua in re [811 1Kb] opus est patientia, quae sexto loco est apponenda [812 1Kb] .



CAPUT CVII. Sextus gradus humilitatis.
[Col. 0668B]

Haec itaque unicuique familiaris sic esse debet ut quandocunque [813 1Kb] ei aliqua injuria fit, ita eam suscipiat patienter quasi commodum sibi magnum fieret. Profecto si aliquis servorum alicujus discreti hominis peccasset, et, dum sibi exinde fierent multae molestiae, non reclamaret, sed potius juste talia pati se diceret, citius apud dominum misericordiam inveniret. Nos itaque qui multa contra Creatorem nostrum commisimus, tanto studiosius humiliari debemus quanto magis indulgentia ejus nos indigere videmus.



CAPUT CVIII. Septimus gradus humilitatis.
[Col. 0668C]

Nec solum absque murmuratione pati debemus molestias, sed ut etiam graviter puniamur ad vindictam Dei amemus. Amor enim supremus montis humilitatis gradus esse videtur, quoniam tunc quidem est Deo grata satisfactio, cum in ejus mente, qui satisfacit, nulla manet murmuratio, sed pia jugiter fervet dilectio.



CAPUT CIX. Recapitulatio graduum humilitatis.

Quod autem superius dilate per partes ostendimus, nunc eadem breviter et summatim sub exemplo colligamus. Si enim dominus quispiam servum haberet, quem pro culpa sua tradere morti deberet, positaque ratione cum eo, suam servus culpam occultare, velut in tenebris, vellet; aut si cognosceret [Col. 0668D] (quod est primus humilitatis gradus) non inde doleret; aut si doleret (quod est secundus) coram aliis, domino licet jubente, confiteri nollet; aut si confiteretur (quod est tertius) persuadere nollet ut [Col. 0669A] hoc ita crederetur; aut si vellet inde culpabilis credi (quod est quartus), pati tamen nollet, ut diceretur culpabilis; aut si hoc sibi dici pateretur (quod est quintus), non tamen pati vellet ut sicut culpabilis tractaretur; aut si hoc patiens [814 1Kb] (quod est sextus) non ita tamen tractari amaret (quod [815 1Kb] est septimus), licet hoc velle dominum suum sciret, non ei profecto culpam illam dominus dimitteret, imo magis ut iniquum servum eum puniret. Sic nec nostras nobis culpas Dominus dimittet, si non nos gradibus iisdem humiliaverimus, sicut ipse jubet.



CAPUT CX. Quomodo unusquisque se minorem omnibus putet.

Verum quia nonnunquam ideo extollimur quia nos aliis non recte comparamus, videndum est nobis [Col. 0669B] quo id modo facere debeamus. Si enim nos aliis volumus comparare, ea tantum debemus considerare [816 1Kb] quae a nobis sunt in nobis [817 1Kb] , non a Deo quasi praestita nobis [818 1Kb] . Sic namque agit, qui de bonis a Deo sibi praestitis [819 1Kb] super alium extollitur, velut qui vestibus alienis indutus gloriatur. Non ergo haec aliorum bonis comparare debemus, sed mala tantum nostra, quae a nobis in nobis [820 1Kb] habemus. Quod si fecerimus (mala videlicet nostra bonis aliorum ut conferamus) in nos [821 1Kb] inferiores esse caeteris omnibus nobis ipsis videbitur. Quod contra, quia superbi faciunt, etiamsi sint omnibus deteriores, cunctis tamen se judicant esse meliores. Sua enim bona tantum attendentes, aliorum malis comparant, [Col. 0669C] quorum mala nullatenus considerare deberent.



CAPUT CXI. Quod obsit consideratio alterius peccati.

Consideratio namque, vel cognitio alieni peccati, mala multa in diversis parit. Si enim peccator est qui alterius culpam considerat, malo illius exemplo in suo peccato perseverat; si vero poenitens a peccato, a poenitentia frigescit eodem exemplo. Quod si eodem peccato, vel etiam alio [822 1Kb] tentabatur, facilius illius exemplo superatur. Si autem tentatione carebat, eo ipso tentatur quod vitium illius considerat. Si vero est justus [823 1Kb] ; praeferendo se illi, in superbiam extollitur, quem si diligebat in Deo nunc eum incipit habere odio [824 1Kb] . Non ergo facile consideranda est alterius culpa, cujus consideratio tot [Col. 0670A] generat mala. Virtus vero illius semper debet attendi, quia ejus consideratio contrarium facit [825 1Kb] ; ipsa namque peccatorem converti, poenitentem poenitere, magis tentatum tentationi resistere, non tentatum sic permanere, justum humiliari, diligentem magis [826 1Kb] diligere facit. Alterius igitur virtutem, non vitium, suumque vitium, non virtutem, attendere debet quisquis ad culmen humilitatis ascendere studet.



CAPUT CXII De duabus sororibus hunc montem custodientibus.
[827 1Kb]

Hujus autem humilitatis pulcherrimi montis duae sorores sunt custodes, verecundia scilicet quae est apud Deum, et verecundia quae est apud homines. Nam cum tentatur aliquis, si ante mentis suae [Col. 0670B] oculos has duas sorores firmiter reduxerit, hanc facile superare poterit. Sic enim sibi ipsi loqui debet.



CAPUT CXIII. De verecundia quae est apud Deum.

Si ego hoc peccatum vel illud fecero, quomodo ante Deum et sanctos ejus angelos, qui me vident [828 1Kb] , oculos meos levare potero? Quid dicam, cum reatum [829 1Kb] meum omnis [830 1Kb] creatura videbit? Angeli et diaboli [831 1Kb] me accusabunt. Nequaquam peccabo, imo propter te, Domine, morte afficiar tota die custodiamque vias meas, ut non delinquam [832 1Kb] . Sic sibi [833 1Kb] unusquisque proponat, sic semetipsum consideret, sic se ab irruentibus bestiis eruet [834 1Kb] . Sed considerandum quia verecundia quae est ante [Col. 0670C] Deum [835 1Kb] , semper est libera et custos fidelis.



CAPUT CXIV. De verecundia quae est apud homines.

Verumtamen illa quae est apud homines verecundia nonnunquam fallax et latro pessima est. Solet enim contingere ut aliquando mentem alicujus, ubi jam saepe dictus mons humilitatis est constituendus, hircus luxuriae, lupus rapacitatis, vel alia quaelibet vitiorum bestia, tentet irrumpere [836 1Kb] ; quam cum verecundia, quae apud homines est, ne intraret prohibere deberet, sic sibimet ipsi interdum male consulendo loquitur. Magna erit, inquit confusio, si huic tentationi luxuriae, ut postmodum sciatur, aditum dedero. Sed nullus hominum hoc videbit, et ego bene [Col. 0671A] celabo meipsum, nec amplius erit cognitum. Modice nunc voluptati consentiam, et, cum voluero, memetipsum corrigam. Ac deinde poenitendo satis melior quam modo sum ero. Multi enim post ruinam surrexerunt, et postmodum meliores fuerunt. Sic nimirum verecundia quae est apud homines, malo suo consilio nonnunquam fallitur et fallit, et malam vitii bestiam in montem, quem tueri deberet, subintrare permittit; quae cum intrare permissa fuerit, non facile expelli poterit. Nam si is qui scelus commisit, confiteri aliquando voluerit, ea cogitatio, quae prius promittebat ei quod se emendaret mox ut voluisset, post perpetratam culpam dicit: Quomodo confitebor? Qua fronte reatum meum aperiam? Non amplius honorem habebo, si me manifestavero, sed [Col. 0671B] qui modo appretior, omni tempore vilis ero. Quid igitur faciam? Saturabor voluptuose vivendo, nondum viam justitiae tenere valeo [837 1Kb] . Ecce quomodo miser homo decipitur [838 1Kb] . Quam callide vincitur, quam astute superatur! Ipse namque humilitatis montem paulatim proficiendo statuit; ipse custodes ejusdem montis constituit, ipse custodes eosdem a propugnaculis montis expulit; ipse postmodum semetipsum male custodiendo mancipium hostibus suis tradidit. In me siquidem est unde cum Dei gratia proficio, in me etiam unde deficio. Non mihi proficiendi aliquis vim facit. Non ad defectum aliquis me venire cogit. Suggerit Deus, suggerit ratio, suggerit virtus ut recte vivam; et est in me materia arbitrii, scilicet libertas, et hoc facere [839 1Kb] possum, [Col. 0671C] si volo. Verum e contra suggerit diabolus, suggerit appetitus et vitium ut voluptuose vivam, et habeo potestatem hoc faciendi [840 1Kb] , sed contradicere nolo [841 1Kb] .



CAPUT CXV. De consultatione duarum praedictarum sororum.
[842 1Kb]

Sciendum est quod verecundia [843 1Kb] quae est apud homines, interdum fallat, multisque modis per eam auditus nobis vitiorum fiat. Verecundia quae est apud Deum, nec fallit nec fallitur. Haec etenim quando ad montem revocatur, postea et locum suum, videlicet humilitatis, quem tueri deberet, fallente sorore sua, vitiis subversum, quasi porcorum rostris disjectum [844 1Kb] invenit; vehementer turbatur, dolet, ingemit, saepe etiam lacrymas fundit, misera miserabiliter [845 1Kb] secum quaerit qualiter bestia intravit funesta, quae fuerit causa, quod exordium, quisve aditus. Et dum illam vehementer [Col. 0672A] exsecratur, ecce fallax soror fallaciter eam plerumque sic consolatur: Eia, quare tantum doles? Cur tot tantisque lacrymis teipsam affligis? Gravius te ille [846 1Kb] vel ille peccavit, et veniam obtinuit. Humanum est peccare, nec tanti ponderis est peccatum quanti facis illud. Taliter male consulendo, dolorem tentat lenire. Sed fidelis custos, quae se coram Deo formidat accusari, sicut fallere nescit, sic malum consilium admittere contemnit. Nam commissa et dolendo plangit, et plangendo indesinenter sui conditoris indulgentiam quaerit, atque locum suum curiosius deinceps custodit.



CAPUT CXVI. Quod non semper misericordia Dei debeat cogitari.
[847 1Kb] [Col. 0672B]

Notandum est igitur quod tempore [848 1Kb] tentationis, ante perpetrationem culpae, nunquam misericordia Dei debet cogitari; sed justitia et judicium ejus, furor et indignatio illius. Haec debent pensari [849 1Kb] , haec ante mentis oculos reduci, haec saepenumero cum magno horrore retractari debent. Quando quis tentatur, non debet dicere: Misericordia Domini magna est, sed hoc potius: Horrendum est incidere in manus Dei viventis (Heb. X, 31). Quando appetitus luxuriae quemque pulsat, non cogitet tunc: Quacunque die peccator ingemuerit, omnia peccata ejus oblivioni tradentur (Ezech. I, 4), sed potius saepe recogitando tractet quod maleldictus omnis qui peccat in spe; et illud Isaiae: Vae genti peccatrici, populo gravi iniquitate, filiis sceleratis, semini nequam [Col. 0672C] (Isa. I, 4). Si autem per injuriam fuerit peccati admissio, tunc demum Dei misericordia propensius est cogitanda, ne desperatio veniae superveniat. Tempore itaque tentationis, modis omnibus unusquisque debet conari [850 1Kb] ne superetur. Quia licet Deus veniam promiserit poenitenti, non tamen spopondit delinquenti, ut ei daret voluntatem poenitendi. Cum autem certum sit quod Dei gratiam promeretur quisquis declinat a malo et facit bonum, et iram et indignationem [851 1Kb] incurrit omnis qui operatur peccatum, magnopere curandum est ut et vitia vitemus et virtutibus adhaereamus.



CAPUT CXVII. Quae comparatio sit inter ascendentes.

Tria sunt necessaria ascendenti, innocentia, beneficium, praelatio. Innocentia talis esse debet, ut nulli noceat; beneficium, ut omnibus prosit; praelatio, ut se inferiorem [852 1Kb] omnibus judicet. Unde [Col. 0673A] Apostolus: Superiores invicem arbitrantes (Philipp. II, 13). Haec tria debet unusquisque aliis impendere, et nihil horum sibi fieri ex debito exigere. Nam si servus alicujus domino suo in multis peccasset, non solum iram domini provocaret [853 1Kb] , sed etiam omnium conservorum suorum indignationem incurreret; et si aliqua injuria ei interim fieret, non juste conqueri deberet. Dicit aliquis: Innocentiam et beneficium aliis libenter impendo, sed me omnibus aliis inferiorem credere nequeo: sunt etenim homicidae, adulteri, latrones, et hujusmodi. Ad hoc: Quicunque comparationem facis inter te et alium, noli ponere in trutina [854 1Kb] quod tuum non est; imo quod tuum est, videlicet mala tua, et postmodum bona sua. Talis comparatio, vel talis consideratio [Col. 0673B] semper sit inter ascendentes. Si quid vero boni in te videas, non tibi, sed Deo imputes. Unde Apostolus: Quid habes quod non accepisti? Si autem accepisti, quid gloriaris, quasi non acceperis? (I Cor. IV, 7).



CAPUT CXVIII. Similitudo inter coenovexiam et charitatem.

Sic igitur debemus innocentia, beneficio, et praelatione [855 1Kb] uti in faciendo et recipiendo, sicuti usualiter portatur coenovexia. Quippe qui illam [856 1Kb] subeunt [857 1Kb] , faciem [858 1Kb] ad locum quo tendunt; ad locum autem unde veniunt, dorsa vertunt. Tribus enim [859 1Kb] aliis modis potest, sed non convenienter, portari, videlicet, ut facies sint contra facies, vel dorsum contra dorsum, vel facies ad locum unde [Col. 0673C] procedere [860 1Kb] , terga vero quo ire debeant, convertantur. Et notandum quod non minus quam a duobus coenovexia in operando portatur; nec charitas (quam per coenovexiam volumus significari) minus quam inter duos haberi potest. Si ergo in monte aliquo aedificarent sibi homines plures domum, et de valle oporteret lapides, coementum et alia quae ad aedificationem domus pertinerent, coenovexiis sursum [861 1Kb] in montem portari: si, inquam, illi portitores instrumentum illud ita acciperent, ut uterque sibi dorsum, aut faciem vel dorsa quo tenderent, facies vero verterent unde procedere vellent; et dum sic ire competenter nequirent, verbis litigare inciperent, et de litigio [862 1Kb] ad pugnos et capillos venirent, deinde ad arma: rogo, quid diceret aliquis [Col. 0673D] praeteriens, si sic hos hac de causa pugnantes inveniret? Utique quod insanirent. In nobis igitur haec omnia consideremus, quia talem habitudinem [Col. 0674A] in fraterna charitate tenere debemus, ut sic quasi quamdam coenoxexiam spiritualem portemus. Nos enim in excelso monte, in coelesti scilicet patria, domum nobis aedificare satagere debemus, quae sola virtutum operatione construitur; ad quam humilitatis gradibus ascenditur. Qui gradus necesse est ut fiant per innocentiam, beneficium et praelationem, scilicet, ut nulli noceam, omnibus serviam, et ut quemlibet mihi ipsi praeferam. Cum haec aliis frequenter exhibeo, etsi mihi exhibita non fuerint, patienter tolero. Gradus pergendi in montem virtutum, ad domum coelestis patriae, mihi congruos facio, et coenovexiam bene porto. Si autem aliis haec impendere detrecto, quasi dorsum contra dorsum verto; dum illum pergentem, et quasi antecedentem [Col. 0674B] subsequi deberem, faciem illi vertendo. At si mihi haec quasi per debitum fieri quaero, et ille quod postulo facit, quamvis non libenter, quoniam exigo, quasi faciem contra faciem in subvectione [863 1Kb] coenovexiae verto. Cum vero [864 1Kb] exigo, et ille quod exigitur denegat, quoniam illum per exactionem irrito, terga vertimus ad locum ad quem ire debemus, et facies unde procedimus. Sic istis tribus modis qui coenovexiam protare satagit, plerumque lites et discordias sustinebit. Faciem ergo, hoc est intentionem, semper habeamus super innocentiam, beneficium et praelationem, ut illa omnibus independamus, et a nullo eadem requiramus. Hoc enim est ad illa terga vertere, videlicet ad praesentia et ad [Col. 0674C] labentia, facies vero ad futura et ipsa perpetualia.



CAPUT CXIX. Similitudo inter qualitates corporis et animae.

Sicut qualitatis [865 1Kb] corporis, sic etiam genera sunt duo qualitatis animae. Qualitas quippe corporis aliquando subitanea, aliquando vero est continua. Subitanea, ut [866 1Kb] cum repente repentina infirmitate nigrescit, vel verecundia erubescit, sed mox hac et illa transeunte, ad colorem pristinum homo redit. Continua, ut cum assiduam patitur [867 1Kb] infirmitatem, quae sibi continuum parit pallorem. Sic animae qualitas aliquando subitanea, aliquando vero continua est. Subitanea, ut cum irruente subita tentatione, subito in peccato nigrescit, sed statim per confessionem et poenitentiam ad priorem pulchritudinem [Col. 0674D] redit. Continua, ut cum assidue in peccato jacet, per quod et assidue ante Deum deformis apparet. Haec autem genera duo qualitatis animae genera sunt duo indignitatis suae. Qui indignus est secundum [Col. 0675A] subitaneam qualitatem, non ideo tamen ad judicium sibi assumit Christi corpus et sanguinem. Qui vero secundum continuam qualitatem indignus assistit [868 1Kb] , ille ad judicium ea sibi assumit.



CAPUT CXX. De cordis immunditiis.

Noverit quoque qui suam discutere intendit infirmitatem, tria esse genera immunditiae cordis. Primum namque genus est amor non amandorum, veluti luxuriae et similium. Secundum vero est odium eorum quae odio non debent haberi, sicut est odium alienae prosperitatis. Tertium autem nec amor, nec odium, sed quaedam cogitationis vanitas, ut cum cogitamus unde iste veniat vel quo ille [Col. 0675B] vadat.



CAPUT CXXI. Similitudo inter corporis et animae infirmitates.

Rursus attendendum [869 1Kb] duo esse genera infirmitatis animae, quemadmodum sunt infirmitatis corporeae [870 1Kb] . Corporis namque infirmitas aliquando est quasi infirmitas naturalis, aliquando vero est casualis. Quasi naturalis namque est, ut si cui ab ipsa hominis infantia sibi continuus languor sit [871 1Kb] . Casualis vero [872 1Kb] est ut febris, quae frigore repentino vel alio casu accidit homini. Haec itaque quia occasione accidit extrinseca, facilius curari potest una medicina. Illa vero, quia quasi naturaliter adhaeret homini, non una repentina curari, sed cum frequenti medicina potest minui et alleviari, donec [Col. 0675C] facilius valeat portari. Ita quoque vitiorum, quae sunt animae infirmitates, alia quasi naturalia, alia vero sunt quasi casualia. Quasi naturalia quippe sunt, ut ingluvies et luxuria, quae ex ipsa carne concrescunt ab infantia homini. Casualia vero, ut mendacium, quod aliqua extrinsecus accedente causa saepe profertur, etiam non praemeditatum. Haec ergo, quia causis exterioribus accidunt, leviori custodia evitari possunt. Illa vero quia intus naturae cohaerent, licet non una abstinentia omnino deleri, continua tamen instantia eo usque possunt minui, quo satis facile [873 1Kb] valeant tolerari. His ergo delendis semper instare debemus, licet non omnino ea delere possimus. Sicut enim naturalem [874 1Kb] corporis [Col. 0675D] infirmitatem patiens stulte agit si sibi medicinam adhibere neglexerit, quia semel vel bis adhibita non statim curatus fuerit, sic naturali vitiorum [Col. 0676A] infirmitate [875 1Kb] detentus insipienter agit si sibi custodiam adhibere destiterit, quia aliquoties adhibita, statim a tentatione liberatus non fuerit.



CAPUT CXXII. De appetitu, et quid intersit inter appetitum et voluntatem.

Nullus namque appetitu vitiorum prorsus carere potest, sed eum vice appetitus verae commoditatis quasi naturaliter retinet. Postquam enim humana natura perfectam beatitudinem amisit, perfectam quoque sui commoditatem perdidit. Semper tamen naturaliter affectionem [876 1Kb] ejusdem commoditatis habet. Et quia perfectam commoditatem habere non potest, nec perfectae commoditatis appetitum [Col. 0676B] amittere valet. Habet itaque appetitus ingluviei et luxuriae, aliarumque falsarum commoditatum, et per hos incedit quaerendo illam perfectam commoditatem cujus appetitum retinet naturalem. Hos autem appetitus diabolus [877 1Kb] accendit aliquando per falsas commoditates, et per eas [878 1Kb] voluntati aliquod peccatum suggerit, aliquando vero per semetipsum ipsi voluntati persuadet, ut eosdem appetitus ad peccandum incitet. Ut cum ebrioso, qui amplius bibere nequit, aliquid assum [879 1Kb] velle comedere suggerit ut habeat appetitum amplius bibendi. Sic autem [880 1Kb] diabolus incitat voluntatem ad peccandum, aut per hos appetitus, aut per semetipsum. Velut si quis latro aliquem ad se spoliandum incitaret aut artificio aliquo quo carnem ejus calefaceret [881 1Kb] , aut [Col. 0676C] dicendo ei simplici verbo ut se exueret. Ad quem vero cum ille nihil suspicans fallaciae, appropinquat, subito capitur, vapulat, versa vice despoliatur, quandoque demum occiditur. Appetitus vero isti non aliud sunt quam quaedam commoditatis necessitates. Non enim idem est appetitus quod voluntas. Appetitus namque mali non est malus [882 1Kb] , sed voluntas mali est mala. Hos igitur appetitus quia diabolus semper accendit, studio magno et custodia sunt restringendi.



CAPUT CXXIII. Similitudo inter aquam et humanam naturam.

Humana namque natura tam facile per vitia quam per planum diffunditur [883 1Kb] aqua. Sic ergo agere debet [Col. 0676D] qui eam restringere appetit, velut qui aquam currentem retinere contendit. Sicut enim ille aquam concludit [884 1Kb] in stagnum atque coercet, sic [Col. 0677A] iste naturam humanam vagam infra [885 1Kb] regulam aliquam cohibere debet. Utque ille procurat ne qua parte dirumpatur stagnum, qua affluat aqua, ita et istum providere condecet [886 1Kb] , ne suam in quoquam violet regulam, quo ad peccatum [887 1Kb] proruat. Sic enim restringi carnis appetitus possunt: quod est quandam facere pacem inter ipsam carnem et spiritum; quam quidem pacem [888 1Kb] nemo melius secum habere [889 1Kb] poterit, quam qui districtioni ordinis monastici semetipsum subjugare studuerit. Ipsa etenim est quasi quaedam clausura vel stagnum vivarii. Quoniam quidem sicut pisces decurrente aqua vivarii moriuntur, si clausurae ipsius minutatim ac saepe crepant, nec reficiuntur, ita omnis religio monastici ordinis funditus perit si custodia ejus per modicarum contemptum culparum paulatim a fervore [Col. 0677B] sui tepescit, attestante Scriptura, quae dicit: Qui modica spernit, paulatim decidet (Eccli. XIX, 1).



CAPUT CXXIV. Quod quatuor modis pax agatur.

Quatuor quippe modis pax agitur, quibus homo ad veram quietem perducitur. Aut enim fit ab aliquo inter aliquos duos, aut inter semetipsum et alterum, aut inter carnem et spiritum, aut inter corruptibilitatem nostram et incorruptibilitatem quam Deo donante exspectamus [890 1Kb] . Si tres [891 1Kb] superiores modos nunc habuerimus, tunc demum ad illam pacem perveniemus de qua dicit Apostolus: Habete pacem cum Deo (Rom. VI). Duo itaque primi modi fiunt per concordiam. Est enim pax carnalis, est et spiritualis. Concordia etiam est carnalis, et [Col. 0677C] spiritualis. Pax et concordia carnalis est, quam habent infideles, vel etiam falsi Christiani, cum in peccato concordant, et inde quamdam pacem obtinent. Hanc autem pacem Christus non commendavit, ubi dixit: Non veni pacem mittere in terram, sed gladium (Matth. X, 34). Per terram terrenos, per gladium separationem, qua separamur a carnalitate, potest intelligere [892 1Kb] . Tertius vero modus per spiritus fit victoriam sibi subjugantis carnem. De hoc etiam idem Dominus ait: Pacem relinquo vobis, pacem meam do vobis (Joan. XIV, 27); et propheta: Pax multa diligentibus legem tuam (Psal. CXVIII, 165); et: In pace factus est locus ejus (Psal. XI, 13); [Col. 0678A] et: Inquire pacem, et persequere eam (Psal. XXXIII, 15). Quartus vero modus erit per remunerationem, corruptione nostra transmutata, ut jam diximus in incorruptionem.



CAPUT CXXV. De quadripartito statu humanae naturae.

Notandum siquidem quod humanae naturae quatuor sunt status [893 1Kb] , quibus pro diversis meritis beata vel misera [894 1Kb] redditur. Duo namque primi beati, duo postremi sunt miseri [895 1Kb] . Beatorum autem alius minus beatus, alius vero beatissimus. Ita quoque miserorum, alius minus miser, alius vero miserrimus est. Status utique minus beatus fuit ille quo ante peccatum Adam in paradiso stetit. Beatissimus vero est ille quo nunc in coelo sanctorum animae sunt. Minus autem miser status noster est, [Col. 0678B] quo dum vivimus, in hoc saeculo sumus. Miserrimus vero ille erit quo reprobi permanebunt in poenis inferni. Ut ergo in beatissimo statu aeternaliter quiescamus, in Dei servitio temporaliter laboremus [896 1Kb] .



CAPUT CXXVI. Similitudo inter hominis obsequium et praemium.

Homo, quia aeternum [897 1Kb] habere non posset praemium, si Deo aeternum laborando exhiberet obsequium [898 1Kb] ; Deus suae praemium vitae, quae est aeterna, vitaeque hominis [899 1Kb] , quae est temporalis, servitium comparat. Si enim homo quandiu vixerit, Deo servierit, et Deus ei hoc coadjuvet [900 1Kb] , et ipse recompensabit. Qui vero non [901 1Kb] a principio quidem vitae suae Deo servire coeperit [902 1Kb] , sed ex quo tamen [Col. 0678C] coeperit, si usque ad finem perseveraverit, Deus ab eo vitae praecedentis servitium non exiget, sicut nec ipse a Deo vitae illius praecedentis praemium [903 1Kb] . Si autem homo e contra, quoad vixerit, Deo male servierit, et Deus illi malum rependet meritum, quandiu et ipse vixerit. Quod si non a principio vitae suae male Deo coeperit servire, sed ex quo tamen coeperit, usque ad finem vitae voluerit perseverare, non ei Deus vitae praecedentis servitium bonum recompensabit in malum: sicut [904 1Kb] nec ipse vitae illius praecedentis praemium habere voluerit [905 1Kb] malum. Nam et suae vitae praecedentis bono, et Dei praecedentis vitae malo carebit praemio [906 1Kb] . Deo ergo serviat [Col. 0679A] semper omnis homo quisque eo ordine quo constitutus ab ipso est.



CAPUT CXXVII. De tribus hominum generibus seu ordinibus.

Tres quippe sunt ordines hominum, videlicet orantes, agricultores et defensores. Hos autem ordines sic ad diversa officia Deus in hoc mundo disposuit, quemadmodum quidam paterfamilias oves, et boves, et canes maximos in domo sua distribuit.



CAPUT CXXVIII. Exemplum ovium, boum et canum.

Oves namque ad hoc habet ut lac sibi et lanam ferant; boves vero, ut terram exerceant; canes autem, ut tam oves quam boves a lupis defendant. [Col. 0679B] Si igitur horum quodque animalium suum gerat officium, illud ad vitam Dominus servat, quia ejus sibi [907 1Kb] utilis est vita. Si vero officium quod est suum non egerit, morte sola judicatur dignum, quia ejus vita nullum fert [908 1Kb] fructum. Si enim ovis lac vel lanam [909 1Kb] non attulerit, bos autem terram non exercuerit, quem alium fructum ferre poterunt [910 1Kb] ? Rursus, si canis custodiae pecudum deputatus, eas lupos permiserit laniare, aut easdem ipse vel alios canes coeperit strangulare, quid aliud dominus agere debet quam eum obruere? Sic et Deus de illis ordinibus agit quos ad officia diversa in hoc mundo disposuit. Quosdam namque, ut clericos monachosque, ad hoc ipsum disposuit ut pro aliis orent, mitesque, ut oves, lacte praedicationis eos imbuant, [Col. 0679C] lanaque sui boni exempli ferventes in Dei amore faciant. Alios vero, ut agricultores, ad hoc disposuit, ut de suo, velut boum labore, ipsi vivant et alii. Quosdam etiam, ut milites, ad hoc instituit ut asperitatem, prout necesse fuerit, ostendant, tamque orantes quam agricultores ab adversis gentibus, velut a lupis, defendant. Si ergo sui quisque ordinis officium impleat, longam promeretur vitam, quia caeterorum vivit ad utilitatem. Si vero istud agere noluerit, vita ipsa indignus existit, quia fructum non affert propter quem vivit. Si enim clerici monachique orationem vel praedicationem aliis impendere, vel etiam bonum [911 1Kb] exemplum praetendere, aut terram agricolae noluerint excolere, quod aliud [Col. 0679D] poterunt officium explere? Rursus: si milites alios defendere noluerint, aut etiam more rabidorum canum, eosdem aut seipsos occiderint vel oppresserint, quid de illis nisi quod de rabidis canibus debet [Col. 0680A] fieri? Unusquisque sui ordinis gerat officium, ne et totum quod vivit deputetur mendacium.



CAPUT CXXIX. De mendacio.

Si enim quod ordinis sui est non egerit, omnis ejus exterior habitus mentitur, qui eum ordinis [912 1Kb] illius esse testatur. Actus quoque illius, et verba, ipsaque mentitur cogitatio, quia mendacium testatur pro vero. Cum enim quidpiam agit [913 1Kb] , vel dicit, vel cogitat, sic esse agendum, dicendum cogitandumque aliis indicat [914 1Kb] . Plus etenim loquitur plerumque homo actu quam verbo, sicut hoc potest videri exemplo.



CAPUT CXXX. Exemplum de medico.
[Col. 0680B]

Medicus namque herbam [915 1Kb] aliquam si diceret [916 1Kb] aegroto salutiferam esse, et non ex ea comederet [917 1Kb] , aliam vero mortiferam, ipse tamen ex ea gustaret, plus ei actu quam verbo diceret, quia plus ei hanc actu quam verbo [918 1Kb] comedendam suaderet. Cum igitur quippiam quis agit, vel dicit, vel cogitat, sic esse agendum, dicendum cogitandumque caeteris manifestat [919 1Kb] . Quod si ita est, verum actu, et verbo, et mente loquitur. Si vero non est, iisdem omnibus [920 1Kb] e contra mentitur. In quantum igitur verum dicitur, bene; in quantum vero mendacium profertur, male vivitur, quia omne peccatum mendacium esse probatur. Siquidem non nisi cogitatione, locutione et opere peccatur, quibus quoties peccamus, Deo et hominibus mentimur [921 1Kb] . His itaque [Col. 0680C] tribus Dei timorem ponamus custodem [922 1Kb] quia, testante Scriptura: Timor Domini expellet peccatum (Eccli. I, 27). Timor denique Spiritus sancti est donum aliorumque omnium primum.



CAPUT CXXXI. De septem donis Spiritus sancti.

Septem quippe sunt dona Spiritus sancti, videlicet, timor, pietas, scientia, fortitudo, consilium, intellectus, sapientia. Horum autem donorum, ut dictum est, timor est primum, aliorumque veluti quoddam fundamentum. Hunc namque Spiritus sanctus mentis in campo supponit, aliaque dona suo in ordine [923 1Kb] veluti in aedificio superimponit. Prius mentem metuere facit, ne pro peccatis suis separetur [Col. 0680D] a Deo, et in poenis inferni cum diabolo torqueatur. Huic denique timori superimponit pietatem, cum menti sic metuenti sui ipsius aspirat compassionem, pieque recolere facit quam misera erit si a [Col. 0681A] Deo separata et in inferno cum diabolo fuerit torta. Dehinc vero scientiam superimponit pietati [924 1Kb] , cum mens, quae sic timet sibique compatitur, quo valeat modo salvari scrutatur, eique Spiritus sanctus hujus rei cognitionem largitur. Exinde autem fortitudinem superimponit scientiae, cum mens pavida, sibique compatiens, jamque quid agere debeat sciens, fit fortis Spiritus sancti dono ad operandum quae didicit quibusque salvari se posse confidit. Post haec vero consilium fortitudini superaedificat, cum mens jam fortis ad operandum, quae pie timendo scit esse facienda, suo experimento didicit Spiritus sancti gratia quid de his omnibus aliis consulere debeat.



CAPUT CXXXII. De donis Spiritus sancti quinque ad activam, duo vero ad contemplativam vitam pertinent.
[Col. 0681B]

Haec autem quinque Spiritus sancti dona ad activam, duo vero quae sequuntur, id est intellectus et sapientia, ad contemplativam pertinent vitam. Ipsa tamen [925 1Kb] Spiritus sanctus primis quinque [926 1Kb] superimponit, ut suorum aedificium donorum possit omnino compleri. Postquam enim Spiritus sanctus mentem facit paventem sibique compatientem, et ea quae scit esse facienda fortiter operantem, et de ipsis sui exemplo aliis [927 1Kb] consulentem, accendit eamdem [928 1Kb] ad intelligendum cur haec vel illa Deus praecipiat; cur homo, licet alteri homini benefaciat, nullam ab eo [929 1Kb] remunerationem exigere debeat. Quorum ut intellectum Spiritus sanctus menti aspirat, [Col. 0681C] ad [930 1Kb] postremum etiam sapientiam superaccumulat, cum quod videlicet [931 1Kb] ratione intelligit, fit sibi [932 1Kb] sapidum atque dulcissimum, soloque rectitudinis amore sequitur quod intelligit esse sequendum. Ab hac tamen sapientia, quam extremam posuimus, Spiritus sanctus dona sua dinumerare per Prophetam incipit, et usque ad timorem, a quo coepimus ascendere, dinumerando descendit. Unde notandum quod [933 1Kb] nobis innuit descendendo quomodo ex iisdem donis construat in nobis aedificium ascendendo. Hoc igitur aedificio ita composito, Spiritus sanctus in eo residet, totamque familiam domus interioris, id est omnes animae sensus, regit et ad [934 1Kb] obsequium disponit.



CAPUT CXXXIII. De qualitatibus animae et moribus.
[Col. 0681D]

Hinc animae qualitates, quae prius erant instabiles, jam in bonos redigit mores. Mores quippe qualitates sunt animae in habitum jam redactae. [Col. 0682A] Non enim tunc mores dicuntur, cum cito adveniunt citoque recedunt, sed cum in anima stabiles existunt.



CAPUT CXXXIV. Mores alii boni, et mali alii sunt.

Horum autem morum alii boni, alii vero sunt mali. Boni igitur virtutes, mali autem vitia dicuntur.



CAPUT CXXXV. De virtute et vitio.

Virtutes autem bona exterius opera, vitia vero pariunt mala. Non tamen quoties agitur opus virtutis vel vitii, virtus ipsa vel vitium proprie dicitur haberi. Tunc enim tantum proprie habentur, cum ex consuetudine possidentur, unde et homines justi [Col. 0682B] vel vitiosi dicuntur. Cum autem perfecte habentur, licet ipsa omnino sint dissimilia, haud tamen dissimilia semper habent [935 1Kb] opera.



CAPUT CXXXVI. De sapientia et stultitia, quandoque in eodem convenientibus.

Quaedam enim ex ipsis, ut sapientia perfecta atque stultitia [936 1Kb] , eadem faciunt plerumque fieri opera. Sicut enim perfecte [937 1Kb] sapiens dimittere non vult quin agat quod sibi bonum videtur, sic et ille qui perfecte stultus est. Verum hoc ideo ille facit, quia scit bonum non esse ut illud dimittat; stultus vero, quia sic putat. Est autem alius medius nec ita sapiens quin metuat falli, nec ita stultus ut in malo quod coeperit perseverare velit. Hic ergo quod [Col. 0682C] sibi [938 1Kb] bonum videtur, persaepe dimittit, quia magis quam sibi alterius credit consilio.



CAPUT CXXXVII. De odio et amore peccati.

Item perfectum peccati odium [939 1Kb] , perfectusque amor ejusdem, idem plerumque opus exhibet exterius. Sicut enim qui perfecte odit in se peccatum, non curat quis illud cognoverit, sic et quidem dilectum in se perfecte diligit. Verum hoc ille facit ut sibi Deus indulgeat, iste vero pro sua hoc facit impudentia. Alius vero medius est qui nec ita peccatum odit ut hoc omnes velit scire, nec rursus sic amat ut et omnes velit nescire. Hic igitur et pluribus illud abscondit, et uni tamen per confessionem [Col. 0682D] patefacit.



CAPUT CXXXVIII. De humilitate et superbia

Rursus: perfecta humilitas perfectaque superbia opera quaedam habent similia. Sicut enim perfecte [Col. 0683A] humilis cum peccat, vult ut ejus praelatus suam districte puniat culpam, sic et valde superbus. Verum hoc ille vult pro ejusdem culpae remissione, iste vero vult pati pro indignatione. Dedignatur namque ut praelatus ipsius sui misertus vel ad modicum sibi parcat, imo magis ut suam immoderate puniat culpam desiderat [940 1Kb] . Est autem alius medius qui nec omnino districte puniri, nec suam sibi culpam vult ex toto donari. Hic itaque cum aliquando peccat, partim puniri partimque dimitti suam sibi culpam desiderat. Hic namque illud habet verecundiae genus quae partim coram Deo, partimque est coram hominibus.



CAPUT CXXXIX. De tribus verecundiae generibus.
[Col. 0683B]

Tria etenim sunt verecundiae genera, quae et ipsa [941 1Kb] operantur exterius diversa. Alia namque est coram Deo tantum, alia vero tantum coram hominibus, alia autem partim coram Deo et partim coram hominibus. Verecundia namque [942 1Kb] coram Deo tantum est, cum quia tales sumus quales non esse decet erubescimus, nostraque peccata, si non aliis obessent, coram hominibus fateremur. Verecundia vero coram hominibus tantum est, cum quia agnoscimus quales non esse debemus, erubescimus et verecundamur [943 1Kb] , nostraque delicta etiam uni detegere per confessionem erubescimus. Verecundia autem partim coram Deo, partimque coram hominibus est, ut cum nec ita de nostris peccatis coram Deo erubescimus, ut ea etiam coram hominibus [Col. 0683C] fateri velimus; nec ita rursus coram hominibus, ut ea vel uni per confessionem detegere erubescamus. Quae itaque verecundia est tantum coram hominibus est bona; quae vero partim coram Deo est, partim coram hominibus, est melior; quae autem coram Deo tantum est, optima est. Haec enim postrema, ut dictum est, si non obesset aliis, suam homines confiteri culpam coram omnibus faceret. Media vero, nec ita est perfecta ut coram omnibus velit, nec ita est perfecta ut salutem [944 1Kb] coram uno per confessionem suam erubescat culpam fateri. Prima autem etiam coram uno erubescit culpam fateri, bona tamen est et ipsa, quia licet sub rubore, culpam tamen confitetur vel uni quandoque.



CAPUT CXL. De tribus quae notantur in juvene.
[945 1Kb] [Col. 0683D]

In juvene quoque tria notantur [946 1Kb] , quibus ad probitatem venturus praenoscitur. Haec autem sunt: [Col. 0684A] taciturnitas, corporis continentia, verecundia. Taciturnitas videlicet, ut prius taceat, posterius dicat. Corporis autem continentia, ut non leviter oculos huc illucque reducat, manus pedesve ne moveat, sed omnia corporis sui membra decenter contineat. Verecundia vero, ut erubescat coram hominibus cum quid vetitum agit [947 1Kb] , totusque rubore suffusus ostendat quia erubescit. Ad haec itaque tria juvenis quisque nitatur, quia unoquoque eorum ad altiora provehitur. Siquidem tacendo et audiendo sapientium doctrinam, paulatim concipit scientiam. quibusdamque incrementis ad spiritualem vitam per eorum verba pertingit.



CAPUT CXLI. Similitudo inter diversa alimenta et praecepta.
[Col. 0684B]

Sicut enim alimentis diversis ad perfectam corporis aetatem, sic praeceptis dissimilibus ad spiritualem perducitur vitam. Ut enim educatur [948 1Kb] prius simplici lacte matris, de hinc aliquo alio, deinde farinae commisto, postea micis panis, postmodum etiam crustis donec quolibet solido cibo valeat uti. Sic ei primum [949 1Kb] jubetur in Deum credere, dehinc eum diligere, deinde timere, postea bene operari, postmodum etiam adversa pati [950 1Kb] , quousque sibi praeceptum quodlibet secure possit injungi.



CAPUT CXLII. Exemplum novi vasis semel imbuti.

Quia spirituali doctrina semel ad plenum imbutus, novo vasi similis esse videtur. Ut enim vas [Col. 0684C] novum potu bono semel affectum, vix ejus saporem amittit, etiamsi alio postmodum repleatur diversi saporis, sic juvenile cor spirituali doctrina semel imbutum vix ejus dulcedinem perdit, etiam cum saeculari occupatur postea negotio, ratione officii cui [951 1Kb] intendit. Si autem tacendo sapientium verba contemnit audire, nec ad ullam ascendet scientiam spiritualis vitae.



CAPUT CXLIII. Exemplum cultri.

Utque qui proprio caret cultro, merito esurit, si alieno incidere [952 1Kb] nolit, et iste propria carens scientia jure spirituali fame deperit, cum aliena nolit tacendo scientia uti. Tacendo igitur sapientium [Col. 0684D] verbis attendat, ut ad scientiam spiritualis vitae doctrina eorum pertingat. Continendo autem corporis membra, ut supra dictum est, in melius proficit, quia mentem hoc modo stabiliorem [Col. 0685A] et placidam reddit. Mens vero stabilis et placida exterius verba reddit et ipsa.



CAPUT CXLIV. Exemplum de aqua quieta et solis radiis.

Ut enim aqua quieta, cum ex una parte solis suscipit radium, ex altera quietum et ipsum aliquo in pariete reddit, sic mens pacata suscipiens aure cujuspiam verbum, ore remittit et ipsum pacatum. Ut vero aqua commota, radium commotum, sic et mens turbata verbum reddit turbatum, sed et omnem exterius actum. Ut ergo ad quietem mentis, et oris, et operis sibi proficiat juvenis, quaeque membra decenter contineat. Erubescendo autem, sicut et dictum est, in melius proficit, quia verecundia poenitentiam parit, cujus alia quidem sicca alia [Col. 0685B] vero humida est.



CAPUT CXLV. De poenitentia sicca et humida.

Sicca namque poenitentia est, cum aliquem quidem sui peccati poenitet, sed humore pietatis suique ipsius compunctione caret. Humida vero est, cum habet utrumque, suumque luget peccatum magna cordis contritione. Ut ad hanc ergo proficiat [953 1Kb] poenitentiam, non juvenis tantum, verum etiam omnis homo erubescat, cum quid agit illicitum.



CAPUT CXLVI. Exemplum arborem magnam succidere volentis.

Est autem sciendum, si quem magni [954 1Kb] alicujus poenitet criminis, sibi esse agendum more arborem [Col. 0685C] magnam succidere volentis. Sicut enim ille minora in circuitu arbusta prius curat succidere, ne sibi arborem ipsam succidenti possint obesse, sic et huic vitia minora illi crimini vicina prius sunt exstirpanda, ne qua sibi crimen ipsum destruenti ferant impedimenta.



CAPUT CXLVII. De detractione.

Detractionis vitium, quod maxime ex otiositate solet nasci, multum est cavendum, quia perniciosum est malum. Unde beatus Clemens inter caetera quae ab ore beati Petri se didicisse fatetur, hoc modo scribit.



CAPUT CXLVIII. De tribus homicidii generibus.
[Col. 0685D]

Tria sunt genera homicidii, quae pari poena plectuntur: interfectio fratrum, detractio, odium. De qua etiam Paulus dicit: Si comeditis, et invicem mordetis, videte ne ab invicem consumamini (Gal. V, 15). Comedit namque alter alterum, et quasi morsum in eo facit, quotiescunque aliquis aliquem male [Col. 0686A] loquendo viliorem efficit. Unde necesse est ut ab invicem consumantur, poenis videlicet gehennalibus detrusi miserrime puniantur. Sic igitur is qui alterum detrahendo comedit, consumitur ab eo quem morsibus detractionis consumere gestit. Nam cum ejus vitam per detractionem dilacerat [955 1Kb] , semetipsum ante justum judicem Deum condemnat. Sicque plerumque contingit ut is qui alteri derogat, nisi resipiscat, coram Deo in damnationem cadat; quamvis ille cui detrahitur, nihil laesionis ex ipsa detractione sentiat. Quid autem detractio operetur, vel quid sit inquiramus, et inquirendo, quod Dominus dederit, breviter dicamus, non ideo quod nesciatur, sed idcirco ut quod scitur melius teneatur.



CAPUT CXLIX. Exemplum ignis, et venti, et humanae mentis.
[Col. 0686B]

Solet enim contingere ut ignis in aliqua materia aliquando paululum ardeat; et [si] vento impellitur, ad majorem ardorem crescat. Taliter et mens [956 1Kb] humana salubri admonitione pulsata ad opus agendum, post suggestionem ocius surgit [957 1Kb] ad quod prius surgere neglexerat. Sicque ut ignis vento movetur, sic mens a [958 1Kb] torporis desidia [959 1Kb] admonitione excitatur.



CAPUT CL. Detractionis descriptio.

Detractio itaque est quotiescunque quis aliquid ea intentione de aliquo dicit unde ipse vel minus amari sive minus appretiari possit. Detractio vero malis duritiam, poenitentibus refrigerationem [960 1Kb] , [Col. 0686C] tentatis [961 1Kb] exemplum peccandi, quasi fomenta malitiae praestat. Naturale siquidem est ut, sicut id quod a nullis fieri audio, facere formido, sic illud quod a pluribus vel etiam a paucis fieri percipio, facilius praesumo: et quo plures eamdem rem fecisse cognovero, eo minus eam facere dubito. Bonus quoque, si nec poenitens de aliquo criminali fuerit, nec tentationem aliquam inde habuerit et alium illa vel illa criminalia perpetrasse per detractionem audierit, nisi sibi vigilanti oculo providerit [962 1Kb] , materiam superbiendi accipit. Proprium namque est superbiae singularitate semper gaudere. Quapropter summopere cavendum est peccatum detractionis, quia fomes est tantae perditionis.



CAPUT CLI. Commendatio charitatis.
[Col. 0686D]

Tollit enim charitatem, sine qua impossibile est quempiam Deo placere (Hebr. XI, 6). Qui enim non diligit, manet in morte (I Joan. III, 14). Plus namque peccat qui amorem proximi a corde alterius minuit, quam qui victum ab ore pauperis rapit. [Col. 0687A] Nam sicut anima pretiosior est quam corpus, sic gravius est animae victum auferre quam corporis. Victus vero animae est amor Dei et proximi; Qui enim diligit proximum, legem implevit (Rom. XIII, 8). Qui igitur dilectionem, qua debet anima sustentari, tollit, quantum in se est, animam occidit. Propterea cavendum est ne quisquam aliquid sinistrum de aliquo loqui praesumat, nisi propter emendationem ejus hoc faciat. Nam praelato aut illi quem puto posse consulere peccanti et vitiorum vulnera mederi, debeo alterius malefacta propter emendationem detegere, quae per meipsum nequeo emendare. Et ne alius corrumpatur ipsius offensione, compendiose etiam possum eum monere, ne tali jungatur singulari aliqua familiaritate; aliter vero, nullo [Col. 0687B] modo de aliquo quidquam adversi loqui debeo.



CAPUT CLII. Quid noceat detractio et quid prosit bonum audire.

Caeterum sicut [963 1Kb] nocet multis de quolibet malum dicere, sic pluribus solet prodesse de aliis bona audire. Nam cum bona de aliquo referuntur, hi qui boni sunt ejus facta aemulantur; eoque propensius in sua bonitate perseverare nituntur, quo alii ejusdem bonitatis sectatores laudantur. Si autem poenitentes fuerint, tanto studiosius suam poenitentiam, ut boni efficiantur, peragunt, quanto gloriosiores [964 1Kb] bonos esse malis sedula relatione percipiunt. Porro si mali fuerint, erubescunt, cum de aliis bona referri audiant, a quibus semetipsos [Col. 0687C] vacuos esse considerant; tantoque facilius ad poenitentiam revocantur, quanto plures, et forte debiliores se bona operari eis referuntur. Sit igitur omni Christiano in sedula consuetudine semper bona de aliis aestimare, bona loqui, nihil mali credere nihilque proferre.



CAPUT CLIII. De scientia, voluntate et usu.

Cum in omnibus [965 1Kb] actionibus nostris summopere. quaerendum sit [966 1Kb] ut boni simus, alioquin beati esse non poterimus, quaerendum etiam est quibus potius utendum sit ut boni efficiamur. Tria itaque mihi esse videntur quae necessaria sunt volenti effici bonus, scilicet scientia, voluntas et usus. Nam nisi quis habeat scientiam bonum faciendi, nequaquam bonum, unde salutem consequatur, operari [Col. 0687D] poterit. Et si habet scientiam, sed voluntatem operandi non habuerit, bonus nullo modo erit [967 1Kb] . Quod si boni agnitionem et voluntatem operandi obtinuerit, nec tamen ejus usum opere compleverit, cum possit, bonus nequaquam erit.



CAPUT CLIV. Exemplum citharistae.
[Col. 0688A]

Ut si is qui citharista esse debuit, citharam non cognovit [968 1Kb] , qualiter citharoedus? Si etiam instrumentum illud non agnoverit, et si agnoverit, sed tangere illud noluerit, qualiter citharoedus erit? Si autem illud agnoverit, et tetigerit, sed ejus usum habere contempserit, nunquam propter cognitionem et voluntatem, sine usu hujus artis, peritus erit. Taliter namque, licet quis habeat scientiam bene vivendi et voluntatem, nequaquam bonus erit, nisi etiam boni operis usum tenuerit juxta suam possibilitatem.



CAPUT CLV. Similitudo inter desides et peccantes.
[Col. 0688B]

Sunt autem quidam sanctarum Scripturarum ignari, et dum aliquid de eis quod possent ad aedificationem sui retinere, audiunt, contemnendo dicunt [969 1Kb] : Ad quid istud tantillum tenebo? Non ex re tam parva sapiens ero; cur ergo mihi laborem imponam? Dicunt: Jam quiescam, vivam ut potero, quia frustra sapientiae amplius studebo; non enim omnes peribunt qui sapientes non sunt. Haec et his similia piger et insipiens sibimet proponit nec percipit quia antiquus hostis ad interitum ejus talia [970 1Kb] sibi suggerit, quatenus in omni vita sua nulli intendat utilitati, sed in negligentia et torpore semper vivat et pereat. Amplius quoque: Satis [971 1Kb] , inquit, sunt sapientes in mundo, satis scriptores, satis qui habent peritiam artium, non est opus ut ego me [Col. 0688C] dicendo fatigem. Praeterea pueritiam jam exui, jam senectuti appropinquo, nec jam possem [972 1Kb] ad magnum scientiae fructum venire, si modo inciperem laborare. Sic secum piger tractat, et in sui torporis desidia perseverat. Simili etiam modo nonnunquam peccator irretitur ne ad bonae operationis exercitium aliquando exsurgat. Solet enim contingere ut is qui luxuriae inquinamento foedatur, interdum semetipsum cognoscat, et facti sui poeniteat; sed cum iterum tentatio advenerit, et locus peccandi affuerit, dicit: Quare istam voluptatem perderem? Satis etiam hanc admittere potero, sicut et multas alias feci; et in futuro cum satiatus fuero, omnia in simul confitebor, et sic bonus efficiar. Satiabor igitur, donec Deo de omnibus [973 1Kb] satisfaciam; et tunc tantum [Col. 0688D] jejunabo, tunc tot afflictionibus, tot verberibus corpus meum castigabo, tantum eleemosynis et parcimoniae [974 1Kb] studebo, ut in me nihil remaneat dignum supplicio. Cum enim adhuc illa et illa in me restant sine confessione, cur me ab hac sola compescerem delectatione? [Col. 0689A] Talia nonnulli interdum sibimet ipsis prave consulunt; nec miseri attendunt quanta erroris caligine interius obtenebrentur. Nam quanto sunt peccatis obligati majoribus, ac bonitate pauperiores, tanto deberent esse ad omne delectamentum diabolicae suggestionis excutiendum ardentiores. Sicut enim virtus virtuti accumulata prodest, sic vitium appositum vitio obest. Quisquis ergo hodie quidquam boni operari [975 1Kb] potest, nullatenus hoc procrastinare debet. Unde Salomon: Quodcunque potest manus tua facere, instanter operare, quia nec opus, nec ratio, nec sapientia, nec scientia est apud inferos (Eccle. IX, 10).



CAPUT CLVI. Similitudo inter pauperes, stultos et negligentes.
[Col. 0689B]

Verum hujusmodi homines ita in peccando negligentes imitantur etiam pauperes insipientes. Siquidem pauper insipiens, cum obolum acquirit, aut aliud quid parvi munusculi, dicit: Ad quid illud tantillum servarem? Non propter hoc dives ero. Expendam itaque hoc in pomis, aut nucibus, aut qualibet alia re mihi delectabili. Non enim istud custodiendo sollicitus volo haberi. Sic stolidus, dum parvipendit modica, nunquam proficit ad majora. Sapiens autem pauper parva quae nanciscitur, custodit, et quo minus se habere considerat, eo magis nacta retinere desiderat, quatenus ex parvulorum congerie ad majora queat quandoque pertingere [976 1Kb] . Sic nimirum is qui se pauperem scientiae ac bonitatis sentit debet facere, si ad aliquem effectum [Col. 0689C] scientiae ac bonitatis velit pervenire. Nam sicut plura grana massam, et guttae flumen, et multi nummi divitem faciunt; sic multae scientiarum sententiae [977 1Kb] sapientem, et plures bonitatis actiones, bonum quemlibet efficiunt.



CAPUT CLVII. De scientia et tribus partibus ejus.

Cum igitur scientia sit necessaria ut [978 1Kb] bonus quis efficiatur, et manifestum sit nullum eam posse comprehendere, qui minimas ejus partes negligit colligere (nisi forte quis subito illuminetur, sicut apostoli et prophetae), quaerendum est quomodo per gratiam Dei illam valeamus acquirere? Tribus itaque causis videtur mihi illam posse adipisci, doctrina scilicet, experimento et ratione.



CAPUT CLVIII. De doctrina.
[Col. 0689D]

Per doctrinam quippe, quae capitur lectione et [Col. 0690A] sermocinatione, scientia acquiritur. Quia cum quis legit [979 1Kb] , aut legentem sive loquentem audit, ad hoc ut eorum quae leguntur sive referuntur scientiam habeat, intendit.



CAPUT CLIX. De experimento et ratione.

Experimento vero acquiritur scientia, cum rei quam aliquis probavit, certam habet notitiam. Ex ratione [980 1Kb] quoque percipitur, cum per naturalem mentis discretionem in illis quae facienda sive omittenda sunt, quis solidatur. Scientia igitur his tribus rebus acquiritur. Sed quia inflat, nisi eam charitas aedificet, nihil prorsus proficit absque voluntate bonitatis. Voluntas itaque bona est, quae Dei voluntati subjecta est; quae tunc voluntati Dei subjecta [Col. 0690B] est, quando id vult quod Deus vult eam velle debere; et tunc justa sive recta dicitur, quando id quod Deus vult eam velle debere, amplectitur.



CAPUT CLX. Quod non semper debemus velle quod Deus vult.

Non enim semper velle debemus quod Deus vult, sed quod Deus [981 1Kb] vult nos velle debere. Voluit enim Deus beatum Martinum ab hac vita tollere; sed si ejus discipuli hoc tunc voluissent, crudeles utique exstitissent. At noluerunt quod Deus voluit, sed voluerunt quod Deus voluit eos velle debere, et vitam [982 1Kb] justitiae tenuere. Qui ergo cum scientia voluntatem bene operandi portat, maxima ex parte bonitati appropinquat. Unde sciendum est quia quicunque [Col. 0690C] bonam voluntatem habere desiderat, necesse est ut a vanitate sese alienare studeat. Nam sicut una operatio aliam a se diversam operationem excludit, sic cogitatio cogitationem expellit, et voluntas nihilominus voluntatem repellit. Cum enim manu scribo, non agrum semino; deinde etiam cum seminavero, scriptionem excludo. Sic utique cum et ipse [983 1Kb] inane quid cogito, non interim utilitatem penso; et cum postea utile quid pensavero, inanitatem expello [984 1Kb] . His igitur quae diximus de scientia et voluntate transcursis, videamus etiam quam sit necessarius usus bonae operationis.



CAPUT CLXI. De usu.
[Col. 0690D]

Quippe sicut corpus humanum sine frequenti ciborum usu nequit subsistere, sic anima absque virtutum frequentatione non potest vivere. Qui ergo ad effectum bonitatis venire desiderat, necesse est [Col. 0691A] ut cum scientia et voluntate etiam ipsum usum habeat.



CAPUT CLXII. Quod bonus [985 1Kb] homo de omnibus sibi bonum faciat.

Bonus homo de omnibus bonis et malis [986 1Kb] utilitatem sibi acquirit. Siquidem, cum aliquid boni de homine bono vel malo audit, gaudet et Deo inde gratias agit: quod dum facit, mercedem a Deo bonae voluntatis accipit, ac si cooperator fuisset ejusdem operis. Malum autem si audierit, dolet quod sibi in mercedem reputatur [987 1Kb] , quasi ejusdem mali destructor fuisset vel diminutor. Sed dicit aliquis: De bono et prosperitate inimici mei nequeo gratulari, neque de damno ejus contristari; quod si ore [Col. 0691B] confiteor, me condemno, corde etenim mentior



CAPUT CLXIII. Ratio quomodo inimici diligi possint.

Ad hoc considerandum est qualiter is qui in bono proficere desiderat, sibi ipse vim inferre debet ut proficere valeat. Licet carnalis appetitus [988 1Kb] meus damnum inimici mei appetat, non tamen hoc ore profiteri debeo [989 1Kb] , sed potius damnum ejus plangere, et contra appetitum carnis meae, illius prosperitati favere; illius damnum [990 1Kb] solum verbis, si corde simul nequeo, demonstrare mihi displicere, Nam si rationem consideramus, rectius agimus quando Deo obedimus, quam faciamus quando carnali voluptati consentimus. Praeceptum etenim Domini est ut inimicos diligamus. Si ergo eos affectuose diligere [Col. 0691C] nequeo, quoniam carnalitatem meam ad amorem eorum adhuc flectere non valeo, tamen velle debeo eos me posse amare; et, donec valeam hoc agere, verbum quod potestati meae subjacet, bonum et non malum de illis promulgare. Cumque hoc ago, non mentior quando dico me illos diligere, quoniam velle adjacet mihi, perficere autem non habeo (Rom. VII, 18). Condelector tamen Dominico praecepto, secundum rationem spiritus mei, ut eos diligam, quamvis corruptibilitas carnis meae repugnet. Jam enim non operor ego illud, sed quod regnat in me peccatum (ibid. 20). Aliud enim est sentire, aliud consentire. Malus vero homo e contrario sibi de bonis omnibus et malis [991 1Kb] peccatum accumulat, [Col. 0691D] cum bonis omnibus invideat, malis vero favorem exhibeat. Hujus finis interius, mors et tribulatio, justi autem finis est Christus, vita et exsultatio.



CAPUT CLXIV. De intellectu, amore et usu.

Tribus modis sentitur Deus, videlicet intellectu, amore et usu. Per intellectum sapimus, per amorem [Col. 0692A] justificamur, per usum beatificamur. In quantum quis Deum intelligit, sapiens est; in quantum vero amat, justus; verum in quantum utitur, beatus. Quando [992 1Kb] quod rectum est videmus, Deum per intellectum mentis sentimus, quandoquidem quaecunque rectitudo est ab illo est.



CAPUT CLXV. Similitudo inter Deum et solem.

Sicut enim ex splendore solis ipsum solem sentimus, antequam illum perspicue videamus, sic ex mentis nostrae speculatione Deum sentimus, quando verum quid ex ipsa veritatis luce perspicimus; sicque illum intelligendo et amando, per fidem et spem ad praesens sentimus. In futuro autem, jam per speciem [993 1Kb] sentimus, quia videbimus eum sicuti [Col. 0692B] est (II Joan. III, 2); non tamen eum omnes aequaliter videbunt, nec ejus amore omnes aequaliter calebunt.



CAPUT CLXVI. Similitudo inter ignem et Dei amorem.

Sicut enim diverso modo lignum et ferrum ignis ardore calent, sic coelestes spiritus et beatorum animae inaequaliter Dei amore fervent.



CAPUT CLXVII. Quomodo sancti Deum videbunt.

Nunc autem videmus eum in aenigmate (I Cor. XIII, 12), et quasi in pictura ea quae dicimus, veluti pictum solem aut mare videremus. Solem quippe aut mare cum depicta videmus, non sicut est in ipsa re, ea habemus. Cum vero solem clare lucentem [Col. 0692C] perspicimus, aut mare turbulentum vel tranquillum cernimus, rem sicuti est veraciter intuemur, quamvis tantam quanta in se est intueri nequeamus. Sic sancti Dei in gloria sua Deum videbunt, sed magnitudinem divinitatis ejus sive immensitatem potentiae illius comprehendere nequibunt. Non enim immensus esset, si intellectu [994 1Kb] alicujus comprehendi potuisset.



CAPUT CLXVIII. De quatuor modis praecipiendi et totidem obediendi.

Aliquando bene praecipitur [995 1Kb] , et bene obeditur; et e contra interdum male praecipitur, et male obtemperatur; aliquando bene praecipitur, et male obeditur; aliquando male praecipitur, et bene obeditur. [Col. 0692D] Bona est praeceptio, et bona est obeditio, cum praecipitur ne castitatem quis violet, et servatur [996 1Kb] . Mala est jussio, et mala obeditio, si jubetur furari, vel hujusmodi, et fiat. Bonum est praecipere, et nalum obedire, ut si, verbi gratia, aliquis captivetur, et ad capitis plectionem veniatur, ne fugiat, ligatur. Huic autem si forte aliquis dicat: Fuge, [Col. 0693A] pro te in vinculis istis me ponam, poenam pro te excipiam [997 1Kb] . Bona quidem talis praeceptio, quia ex perfecta charitate descendit; sed mala ad hoc concessio, quia prorsus obviat charitati. Nam ubi dictum est: Alter alterius onera portare (Galat. VI, 2), non dictum est, onera imponite. Mala est jussio, et bona obeditio, ut si quis poma cedrina, vel quippiam aliud, quod sine periculo haberi non posset, quis praelatus sibi afferri praeciperet. Unde David aquam de cisterna sibi afferri praecepit; quae quia in periculo suorum allata est, poenituit praecepti, noluitque eam bibere, sed eam Domino libavit



CAPUT CLXIX. De timore, commodo et amore.

Deo quidem tribus de causis homines serviunt, [Col. 0693B] videlicet timore, commodo et amore. Sunt namque nonnulli qui si poenas inferni non esse scirent, pro nulla repromissione aeternorum bonorum a suis voluptatibus cessarent [998 1Kb] . Qui, licet poenas illorum qui Deum minime verentur, evadant, non tamen plenam retributionem invenient. Alii autem Deo serviunt, ut magnum inde habeant commodum sive in praesenti vita, sive et in hac [999 1Kb] et in futura, Quibus, si Deus voluerit, ex quadam ratione poterit dicere: Gratia commodi vestri, mandata mea servastis, non quia pure me diligebatis, sed quoniam a me lucrari volebatis. Sicut hi qui regi serviunt, non regem [1000 1Kb] multi, sed donaria diligunt regis. Alius est qui vere Deum diligit, et solo amore ejus praecepta ejus custodit. Iste profecto legaliter servit, [Col. 0693C] et bonam perfectamque mercedem sibi acquirit. Igitur, sicut Deo ille nihil praeposuit, sic illi Deus justa recompensatione reddere debet seipsum, qui rebus omnibus excellit.



CAPUT CLXX. De ratione, voluntate et appetitu.

In anima tres sunt naturae, videlicet ratio, voluntas et appetitus. Ratione assimilatur angelis, appetitu brutis animalibus, voluntate [1001 1Kb] utrisque. Voluntas inter rationem et appetitum media est; aliquando enim ad rationem, aliquando ad appetitum se habet. Sed quando ad rationem se convertit, quia ea quae sunt rationabilia et spiritualia sapit, dicitur homo rationalis et spiritualis. Quando vero ad appetitum se tenet, quia ea sapit quae sunt carnalia [Col. 0693D] et irrationabilium animalium, dicitur homo carnalis sive animalis. Unde scriptum est: Animalis homo non percipit ea quae Dei sunt. Spiritualis autem dijudicat omnia, et ipse a nemine judicatur (I Cor. II, 14). Cum itaque juxta hoc quod voluntas se habet, dicitur homo carnalis sive spiritualis, sciendum est quod interdum quaedam sentiuntur in carne, quibus voluntas minime consentit.



CAPUT CLXXI. De suggestione, delectatione et consensu.
[Col. 0694A]

Tres namque delectationes sunt: una quae sentitur in carne praeter voluntatem, quae vocatur suggestio. Alia quae sentitur in voluntate cogitationis [1002 1Kb] , non tamen in voluntate actionis, quae dicitur delectatio. Tertia quae sentitur cum voluntate operandi [1003 1Kb] , et nominatur consensus. Sed illam quae nominatur suggestio, nulla poena comitatur. Nam ubi non est consensus voluntatis, nulla sequitur poena delectationis. Unde Apostolus: Nihil damnationis est his qui sunt in Christo Jesu, qui non secundum carnem ambulant (Rom. VIII, 1). Et alibi: Condelector legi Dei secundum interiorem hominem. Video autem aliam legem in membris meis, repugnantem [Col. 0694B] legi mentis meae, et captivum me ducentem in lege peccati, quae est in membris meis (Rom. VII,22). Interiorem hominem vocat ipsam rationem; legem membrorum, delectationem sine voluntate; legem Dei, observationem mandatorum ejus, quae et lex mentis dicitur, quia mente servatur; legem autem peccati, quam prius legem membrorum nominaverat.



CAPUT CLXXII. De nominibus animae.

Nota quod plura sunt nomina animae. Vocatur enim aliquando spiritus, mens, animus, ratio, intellectus, interior homo. Dicitur etiam anima vegetabilis, sensibilis, rationalis. Sed cum plura nomina habeat, ad illa adhuc redeamus de quibus sermo [Col. 0694C] fuit prius. Quia voluntas in illis aut recte se habebit, et erit legitima; aut illa deserendo, fornicatrix, vilis et abjecta. Namque si voluntas, quae est media inter rationem et appetitum rationi concordaverit, legitime vivit; si vero appetitui, fornicatrix erit. Est ergo ratio sive spiritus, quasi vir; voluntas, ut sponsa; appetitus carnis, quasi adulter. Non igitur ei voluntas in aliquo consentiat; scriptum est enim: Concupiscentia, cum conceperit, parit peccatum; cum consummatum fuerit, generat mortem (Jacob. I, 15).



CAPUT CLXXIII. De sordido exemplum.

Quemadmodum si sordidus aliquis et omni fetore plenus occurreret alicui dicens se cum eo velle [Col. 0694D] consiliari, non deberet mundus subsistere [1004 1Kb] , sic nec voluntas appetitui carnali acquiescere.



CAPUT CLXXIV. De quadrato lapide.

Quadratus lapis sex aequalia habet latera, in quod horum ceciderit, firmiter jacebit; sic providendum est viro justo, ut in suo persistat proposito. Hujus autem latera sex haec sunt: prosperitas, [Col. 0695A] adversitas, sui, libertas, subjectio, in secreto esse, et in publico; in quibus singulis, si a diabolo impulsetur, stet, nec a proposito moveatur.



CAPUT CLXXV. De peccato.

De peccato tribus modis loquimur. Secundum naturam, id est districtam justitiam, ut illud: Qui dixerit fratri suo, fatue, reus erit gehennae ignis (Matth. V, 22). Secundum gratiam, ut: Quacunque hora ingemuerit peccator, peccatum suum remittetur ei (Ezech. XVIII). Et: Convertimini ad me, dicit Dominus, et ego convertar ad vos (Zach. I, 3).Secundum disciplinam, ut cum praecipitur homini tantum vel tantum poenitere. Disciplina est sub gratia, quia nullus poenitere vel satisfacere posset nisi gratia [Col. 0695B] praeveniret.



CAUUT CLXXVI. De similitudine cerae.

Videas hominem [1005 1Kb] in vanitate ab infantia usque ad profundam senectutem conversatum, sola terrena sapientem, et in his penitus obduratum. Cum hoc age de spiritualibus, huic de subtilitate divinae contemplationis loquere, hunc secreta rimari coelestia doce, et prospicies eum nequaquam posse haec videre [1006 1Kb] . Nec mirum, indurata est cera, in istis aetatem nutrivit, aliena ab istis sequi didicit. E contra consideres puerum aetate et scientia tenerum, nec bonum, nec malum discernere valentem, nec te quidem intelligere de hujusmodi disserentem. [Col. 0695C] Nec quidem mirum. Mollis enim est cera, et quasi liquens, nec imaginem sigilli quoquomodo recipiens. Medius horum adolescens et juvenis est, ex teneritudine atque duritia quasi ex senectute et pueritia congrue temperatus. Si ergo hunc instruxeris, ad quemcunque utilitatis profectum voles, sive honentatis, apte informare valebis.



CAPUT CLXXVII. De conatu diaboli contra novitium.

Cum diabolus nequit monachum obruere vitae quam professus est odio, nititur [1007 1Kb] eum conversationis in qua est subruere, fastidio. Et licet illi monachicum propositum [1008 1Kb] tenendum quasi concedat, tamen hoc quia sub talibus, aut etiam inter tales, aut in tali loco incepit [1009 1Kb] , illum stultum nimis [Col. 0695D] imprudentemque multimodis versutiis arguere non cessat. Ut dum illi persuadet incoepto Dei beneficio [Col. 0696A] ingratum existere, justo Dei judicio nec ad [1010 1Kb] meliora proficiat, nec quod accepit diu teneat [1011 1Kb] , aut in eo utiliter persistat. Quippe dum incessanter laboriosis cogitationibus de mutando, aut si mutari non valet, saltem de improbando proposito meditatur, nunquam interim ad finem perfectionis tendere conatur. Nam quoniam illi [1012 1Kb] fundamentum quod posuit displicet, nullatenus illi structuram bonae [1013 1Kb] vitae superaedificare libet. Unde fit ut [1014 1Kb] quemadmodum arbuscula, si saepe transplantetur, aut nuper plantata in eodem loco, crebra convulsione [1015 1Kb] inquietetur, nequaquam radicare valens, ariditatem cito attrahit nec ad aliquam fructus fertilitatem pervenit: sic infelix monachus, si saepius de loco ad locum proprio appetitu movetur [1016 1Kb] , [Col. 0696B] aut in uno permanens, frequenter ejus odio concutitur.



CAPUT CLXXVIII, De pueris plantae comparatis.

Dic, quaeso, si plantam arboris in horto tuo plantares, et mox illam ex omni parte ita concluderes ut ramos suos nullatenus extendere posset, cum eam post annos excluderes, qualis arbor inde prodiret [1017 1Kb] ? Profecto inutilis arbor, rugosa et gibbis plena, ramis suis incurvis perplexa. Hoc utique facitis, o vos puerorum magistri, de pueris vestris, qui plantati sunt per oblationem in Ecclesiae horto, ut crescant [1018 1Kb] et fructificent Deo. Vos autem in tantum terroribus, minis et verberibus undique [Col. 0696C] illos coarctatis, ut nulla penitus liceat sibi libertate potiri. Itaque indiscrete oppressi, pravas et spinarum more perplexas cogitationes infra se congerunt, fovent et nutriunt. Unde fit ut quia nihil amoris, nihil pietatis, nihil benevolentiae circa se in nobis sentiunt, nec illi alicujus boni in vobis; sed quidquid est odii, impietatis, malevolentiae, postea spem habeant. Contingit itaque miserabili modo ut sicut corpore crescunt, sic et in eis timor tantum, et invidia, et suspicio omnis mali crescat ex vobis, semper proni et incurvi ad vitia, secum praemeditantes aut quomodo vestras insidias et machinationes valeant evitare, aut deinde saeculo redire.



CAPUT CLXXIX. Exemplum de lamina auri.
[Col. 0696D]

Vidistis, quaeso [1019 1Kb] , unquam artificem ex lamina auri vel argenti solis percussionibus [1020 1Kb] imaginem [Col. 0697A] speciosam formasse? Non puto. Quid tunc? Quatenus aptam formam ex lamina formet, nunc eam [1021 1Kb] suo instrumento leviter premit et percutit, et postmodum planat; nunc etiam discreto levamine [1022 1Kb] levius levat et informat. Sic et vos, si pueros vestros cupitis moribus bonis ornatos esse, necesse est ut cum depressionibus verberum, impendatis eis paternae pietatis et mansuetudinis levamen atque subsidium. Tenera quidem teneris [1023 1Kb] , sicut et ipsi teneri sunt, lac scilicet, non solidum cibum praebentes eis necdum ad perfectam aetatem provectis.



CAPUT CLXXX. De charitate.

Qui charitatem in corde retinet, hoc unde Deus gratias scit ei, habet [1024 1Kb] ; ille vero ad quem tantummodo [Col. 0697B] habetur, minime [1025 1Kb] . Quas enim gratias mihi debet Deus, si quis me diligit? Amplius: is cui dilectio alterius servit, solius commodi munus perfunctorie [1026 1Kb] suscipit, verbi gratia, beneficium unum, honorem unum, prandium unum, vel quodlibet officii genus in hunc modum; alius vero qui charitatem [1027 1Kb] , quasi commodi munus exhibuit, intransitive sibi retinuit. Charitatis enim [1028 1Kb] officium ab eo qui hoc suscipit, transit. Charitas vero ipsa, quae Deus est, in eo remanet qui eam aliis impendit; bonum autem permanens bono transeunte melius est. Haec igitur considerando profecto perspiciemus magis esse nobis gaudendum si alios diligimus quam si ab aliis diligamur. Nihil mihi debet aliquis, nec ego alicui; ergo charitas est [Col. 0697C] exhibenda, non exigenda.



CAPUT CLXXXI. Ex tribus causis omnis res amatur.

Quidquid amatur, aut natura amatur, aut recte, aut spe commodi. Natura enim est [1029 1Kb] ut omne bonum amemus et utile. Rectum vero, ut benefacientem nobis amemus. Spe commodi quandoque res amatur. Alia propter usum, ut mel, eo quod sit bonum et suave, etiam secundum usum. Alia vero secundum effectum, ut absinthium, et nonnulla naturalis potio, quae cum dent sanitatem, nullam tamen in usu praebent suavitatem.



CAPUT CLXXXII. Quod tribus modis diligendus sit Deus.
[Col. 0697D]

Tribus etiam his modis diligendus est Deus. Natura, quia omnibus et melior et utilior, et ideo plus caeteris est amandus. Rectitudine, quoniam omnia quae habemus praestat nobis, etiam hoc ipsum quod sumus. Et tanto major amare debemus plus nobisipsis, quanto major est ipse qui se pro nobis dedit, et nobis eisdem semetipsum daturus est. Et quoniam ei personaliter non possumus reddere illud (non [Col. 0698A] enim his persona ejus eget), ostendit nobis quibus debeamus vicem reddere, dicens: Mando vobis ut diligatis invicem, sicut dilexi vos (Joan. XV, 17). Et apostolus: Sicut pro nobis Christus animam suam posuit, ita debetis pro fratribus animas ponere (I Joan. III, 16). Diligere igitur debemus nos invicem, tum quia et bruta quaedam animalia hoc faciunt, tum quia unius familiae, scilicet Christi, sumus, et quia in regno ejus singulos sicut nosipsos diligemus, et quia ibi aequaliter ab ipsis diligemur. Indecens enim est si in hoc mundo habuerimus odio quos ibi sumus habituri charissimos. Sciendum est enim quod quicunque ibi aderunt, nobis vicem reddent pro dilectione praesenti. Spe etiam commodi vel renumerationis diligendus est Deus, quoniam [Col. 0698B] immortalitatem et incorruptibilitatem nobis promittit.



CAPUT CLXXXIII. De tribus libertatibus.

Libertatis siquidem modos tres dicimus esse: libertatem videlicet actionis, quam omnes volunt, id est, ut libere facere possint quae volunt. Dicitur etiam libertas intelligentiae, quam non omnes volunt. Est etiam libertas rectae voluntatis, quae semper est bona: hanc paucissimi volunt, id est ut ea velint quae debent. Notandum quod libertas actionis sine libertate bonae voluntatis semper est mala. Verum libertas intelligendi est media, quae bona est, quotiescunque libertati rectae voluntatis adhaeret; mala autem, cum sine illa est. Habet primo quis quantulamcunque [Col. 0698C] libertatem intelligendi, id est scit intelligere quid sibi expedit; velit illam in bono, et sic promerebitur adipisci libertatem intelligendi quidquid expedit, volendi quodcunque debet, agendi quidquid prodest. Sub libertate volendi est libertas arbitrii.



CAPUT CLXXXIV. De venatione diaboli.

Diabolus per peccati suggestionem quotidie it ad venandum. Eos vero intra retia sua retinet quos nec dolor pro peccato proprio afficit. Illos autem jam amittere incipit quos pro carnis intemperie lugere jam conspicit. Quosdam autem tertii ordinis, id est sanatos a carnalibus et spiritualibus peccatis, omnino perdit. Primi omnino lugeant, doleant adhuc [Col. 0698D] secundi, tertii vero gaudeant.



CAPUT CLXXXV. Quod Deus non horreat peccatum.

Horrere dicitur Deus animam peccatricem, non quod horreat peccatum, quod nihil est, sed quia non est ibi debita justitia, quam ibi amaret. Ut dicimus nos horrere domum, in qua nihil est quod [Col. 0699A] amemus, sed hoc et illud improprie. Virtutibus igitur adhaereamus postponendo vitia, et hanc patientiam amplectendo cum jugi exercitio. Patientia etenim, vel quaelibet virtus sine exercitio, quasi plumbea lancea est.



CAPUT CLXXXVI. Visio Anselmi de fluvio.

Vidit, ut asserere solebat, Anselmus in infirmitate positus, et in exstasi quodammodo extra se raptus, vidit, inquam, fluvium unum rapidum atque praecipitem, in quem confluebant omnium fluxuum purgaturae et quarumcunque terrestrium rerum lavaturae. Videbatur itaque aqua ipsa nimis turbulenta, et immunda et omnium spurcitiarum sorde horrida. Rapiebat igitur in se quidquid attingere poterat, [Col. 0699B] et devolvebat tam viros quam mulieres infra se, divites et inopes simul. Foeda quidem erat aqua, ex ea tamen vivebant, et delectabantur in illa, ut ille asserebat qui eum ducebat. Illo vero ab ipso [1030 1Kb] inquirente quisnam torrens ille esset, vel quid multitudo illa, in eo volutans, praetenderet, adjecit ille praedux Patris nostri, atque ait: Ne mireris. Torrens mundum significat quo rapiuntur, in cujus illecebrosis spurcitiis involvuntur omnes ipsum amantes. Et his dictis, inquit.



CAPUT CLXXXVII. De vero monachatu.

Visne videre quid sit monachatus verus? Ad hoc alter: Volo. Duxit itaque illum quasi in conspectum cujusdam magni claustri, et admodum spatiosi [Col. 0699C] et speciosi. Et ait: Circumspice. Aspexit et ille. Et ecce parietes claustri illius obducti erant argento purissimo. Herba quoque virens in medio erat, et ipsa argentea, mollis quidem, et redolens, et ultra humanum opinionem delectabilis. Haec more alterius herbae sub his qui in ea pausabant leviter flectebatur, et surgentibus illis, ipsa quoque erigebatur [1031 1Kb] . Ut quid immorer? Quidquid est jucunditatis, ibi erat. Cum ergo hic perpetuo habitandum elegisset Anselmus, ductor ejus se ei spopondit, si vellet, veram ostensurum patientiam. Sed quia, ut assolet, interim evigilavit, et promissum et promissi [1032 1Kb] demonstratorem amisit. Has igitur duas visiones, a sancta paternitate et a paterna sanctitate nobis relatas [1033 1Kb] , libenter audiamus, et audiendo devote teneamus, [Col. 0699D] tenendo mente jugiter revolvamus, ut unius horrorem, dum vacat, fugiamus; alterius vero [1034 1Kb] amoenae jucunditati et jucundae amoenitati insistamus, nos qui monachatum tenemus.



CAPUT CLXXXVIII. De securitate et pace in religione.

Sicut bubo, dum in caverna cum pullis suis est, [Col. 0700A] laetatur et suo modo bene sibi est, dum vero inter corvos et corniculas seu alias aves, incursatur ac dilaniatur et omnino sibi male est: utpote quem hic rostro male percutit [1035 1Kb] , ille alis in eum irruit, alter vero unguibus discindit, ita et mihi. Quando enim cum monachis, meis scilicet filiis, conversari queo, mihi bene est et grata haec singularis vitae meae consolatio. Quando vero remotus ab illis inter saeculares conversor, hinc inde me variarum causarum incursus dilacerant, et quae non amo saecularia negotia vexant. Male itaque mihi est, quando sic sum, ac tremens pertimesco animae meae dispensum. Hic idem Pater noster quadam vice de trans mare regressum regem Guillelmum Juniorem adiit, et ut Romam ad papam Urbanum pro stola sui archiepiscopatus [Col. 0700B] eundi sibi licentiam daret humiliter et mansuete petiit. At rex, ad nomen Urbani turbatus, dixit se illum pro papa non tenere, nec suae consuetudinis esse ut absque sua electione alicui liceret in regno suo papam nominare. Hinc igitur orta quaedam gravis dissensio est inter regnum et sacerdotium, adeo quidam magna quod et ipse absque [1036 1Kb] assensu regis Anglia exivit [1037 1Kb] et Romam petiit. Ibique aliquandiu cum maximo honore et reverentia, tam ab ipso papa quam ab ipsis Romanis, sublimiter commorans, ac tandem precatu [1038 1Kb] regis ac totius regni Angliam revisens, suae profecto sedi, Deo quidem annuente ac populo favente restitutus est.



CAPUT CLXXXIX. Exemplum de lepore.
[Col. 0700C]

Discedente autem quadam vice eodem Patre nostro a praedicti curia regis, pueri quos nutriebat leporem sibi occursantem in via canibus insecuti sunt fugientem, etiam intra pedes equi, quem Pater ipse insidebat, subsistentem consecuti [1039 1Kb] sunt. Ille vero sciens miseram bestiolam sic se refugio consuluisse, retentis habenis equum loco fixit, nec cupitum bestiae voluit praesidium denegare. Quam canes circumdantes, et linguis suis hanc grato obsequio [1040 1Kb] hinc inde lingentes, nec de sub [1041 1Kb] equo poterant ejicere, nec in aliquo laedere. Quod videntes, admirati sunt qui aderant. At Pater pius, ubi quosdam aspexit ex militibus ridere, et quasi pro capta bestiola laetitiae frena laxare, solutus in [Col. 0700D] lacrymas, ait: Ridetis; et huic utique infelici nullus risus, nulla laetitia, hostes ejus circa eam sunt, et ipsa sola de vita sollicita confugit ad nos, praesidium suo modo flagitans. Hoc plane, filii, est similitudo hominis et animae morientis. Nam cum de corpore exit, mox inimici sui, maligni scilicet spiritus, qui eam in corpore degentem per anfractus vitiorum [Col. 0701A] multis modis persecuti sunt, crudeliter adsunt, parati eam [1042 1Kb] rapere, et in mortem aeternam praecipitare. At ista nimis anxia, huc illucque circumspicit, et manum defensionis et auxilii, qua se tueatur, sibi porrigi ineffabili desiderio concupiscit. Daemones autem econtrario rident, et immensa laetitia gaudent, si nullo eam adminiculo fultam invenire queant. Quibus dictis laxato freno iter arripuit, et bestiam ultra persequi clara voce canibus interdixit. Tunc illa ab omni laesione immunis, exsultans et hilaris praepeti cursu campos silvasque revisit.



CAPUT CXC. Exemplum de avicula.

Alia quoque vice respexit puerum quemdam cum [Col. 0701B] avicula in via ludentem, quae pedem filo innexum habebat [1043 1Kb] . Saepe cum laxius ire permittebatur, fuga sibi consulere cupiens, avolare nitebatur. At per filum manu tenens retrahens irretitam aviculam ad se usque dejiciebat, et hoc ingens gaudium pulchrumque spectaculum puero praestabat. Factum est hoc semel et iterum, factum frequentius. Quod Pater benignus aspiciens, aviculae condoluit et ut rupto filo libertati redderetur praecepit. Et ecce filum rumpitur, avisque avolat: puer plorat, Pater exsultat. Et vocatis qui aderant: considerastis, inquit, jocum pueri? Et confessis considerasse, ait: Simili consideratione jocatur diabolus cum hominibus multis, quos irretitos suis laqueis pro sua voluntate in diversa vitiorum impedimenta pertrahit. [Col. 0701C] Sunt enim quidam (ut verbi gratia dicam) avaritiae, seu luxuriae et similium flammis succensi, et ex mala consuetudine illis addicti. His contingit aliquando ut sua facta considerantes fleant, seque amodo e talibus cessaturos ore promittant, et more avis [1044 1Kb] irretitae liberos se volare autument [1045 1Kb] . Sed quia pravo usu irretiti ab hoste tenentur, nolentes in eadem vitia dejiciuntur; fitque hoc saepius, nec omnimode liberantur, nisi magno conatu et gratia Dei [1046 1Kb] funis rumpatur pravae consuetudinis.



CAPUT CXCI. De malitia et foeditate peccati.

Si hinc [1047 1Kb] , inquit Anselmus, peccati pudorem, [Col. 0701D] et illinc cernerem inferni horrorem, et necessario uni illorum haberem immergi, prius me in infernum mergerem quam peccatum in me immitterem. Mallem enim purus a peccato et innocens gehennam intrare quam peccati sorde pollutus coelorum regna tenere, cum constet solos malos in inferno torqueri, et solos bonos in coelesti beatitudine foveri.



CAPUT CXCII. De verbis defuncti.
[Col. 0702A]

Verba defuncti Osberni monachi, ad Anselmum in spiritu delata et ab eodem Anselmo postmodum exposita: Ter, inquit ille defunctus, antiquus serpens insurrexit in me, sed Ursarius domini mei liberavit me; haec dicens, evanuit. Benedictus vero Pater noster visionem illam expergefactus a somno ad memoriam revocans ac singula propensius inspiciens, quando et quibus libuit sic eam exposuit: Primo, inquiens, pro peccatis quibus obligatus ante baptismum fuerat, in eum insurrexisse hostem antiquum; secundo, pro peccatis quae fecit post baptismatis sacramentum, ante professionem tertio, pro illis quae fecit post professionem, ante obitum. [Col. 0702B] Sed ter cecidit; peccata enim quibus astrictus fuerat ante baptismum, fide parentum in ipso [1048 1Kb] sacramento delata, diabolus invenit. Illa etiam quae in saeculo vel in monasterio ante professionem commisit, in ipsa professione monastica aeque abolita, serpens ille antiquus reperit. Quae vero post professionem fecit, vera confessione ante obitum monachus ille delevit. Per illum dominum Ursarium designari dixit ordinem angelicum. Sicut enim ursarii ursos, ita angeli spiritus malignos a sua saevitia coercent et opprimunt, ne nobis noceant quantum volunt.



CAPUT CXCIII. Similitudo militis
[Col. 0702C]

Sicut miles temporalis armis munitus est temporalibus, sic miles spiritualis debet armis munitus esse spiritualibus. Quaecunque enim militi temporali contra hostem visibilem sunt necessaria, ipsa eadem spiritualiter intellecta, spirituali militi contra hostem invisibilem sunt pernecessaria. Sed quae sunt illa quae temporali militi sunt necessaria? In primis siquidem caballus qui ei adeo est necessarius ut recte dici possit suus fidelissimus socius; cum illo namque et occurrentem aggreditur hostem, et persequitur fugientem, et, cum tempus postulet, fugit persequentem. Deinde frenum additur quo ipse equus regitur; non enim in directum viam teneret, si miles eum freno minime regeret. Apponitur et sella, ipsi militi admodum idonea, quia tunc primum super [Col. 0702D] equum suum decenter ascendere et firmiter poterit sedere, cum viderit eum super se sellam habere. Adduntur etiam et calcaria ad eumdem equum excitandum valde necessaria; saepius namque gressum non moveret si miles eum calcaribus non urgeret, quorum alterum est dextrum, alterum vero sinistrum. Dehinc miles suis induitur armis, quibus ab [Col. 0703A] hostis sui incursu defenditur. Lorica vestitur, ne in aliqua sui corporis parte vulneretur. Galea caput ejus ornatur, ut et ipse inde decoretur, et ejus principale securum habeatur. Scutum praetenditur ut ipse totus inde protegatur. Lancea in manibus tenetur, ut inde hostis adhuc longe semotus transfigatur. Gladio accingitur, unde idem hostis cominus juguletur. Ista itaque omnia militi temporali sunt valde necessaria; nequaquam namque bene armatus esse poterit, si vel unum ex istis, quamlibet minimum, illi defuerit, nec proprie dici poterit miles legitimus, quia adhuc erit imperfectus. Verum ista omnia, ut praediximus, spiritualiter accepta, spirituali militi nihilominus sunt necessaria. Spiritualem vero militem nostrum dicimus hominem interiorem, hic etenim [Col. 0703B] debet omni tempore suo Creatori militare; equus autem militis hujus est corpus ipsius, sicut enim militi equus est neccesarius, sic interiori homini corpus. Nam quemadmodum miles cum equo contra suum adversarium pugnat, sic interior homo cum corpore contra diabolum. Cum corpore namque et occurrentem diabolum expugnat, ejus tentationibus viriliter resistendo, et fugientem cruciat instanter persequendo, et persequentem, cum ratio postulat, deridet prudenter fugiendo. Cum enim homo bene vivere incipit, mox diabolus illum decipere totis viribus satagit; cui si ille non consenserit, sed ejus tentationibus et animo et corpore viriliter restiterit, mox ipsum diabolum devincit; hoc est enim diabolum vincere, ejus suggestionibus fortiter resistere. [Col. 0703C] Qui si etiam in bonis operibus, et animo et corpore instanter perseveraverit, et ipsum quidem diabolum magno persecutionis cruciatu ferit. Tunc etiam miles Christi diabolum persequitur, cum in bene operando perseverantiam amplectitur. Cum vero ipsi diabolo, summa Dei providentia juste disponente omnia, super hominem potestas tribuitur, tunc illum persequi dicitur. Sed plerumque miles Christi ejus ad modicum cedit vesaniae, ut adhuc Domino suo possit fructificare, juxta quod idem Dominus ipse de membris ipsius diaboli suos discipulos admonuit dicens: Si vos persecuti fuerint in una civitate, fugite in aliam (Matth. X, 23). Quod cum miles Christi facit, ipsum diabolum prudenter illudit. Non enim fugit quod eum timeat, sed ut Domino suo adhuc [Col. 0703D] praedam acquirat. Valde itaque est necessarius nostro militi suus equus, id est interiori homini, corpus exterius. Sciendum vero quia proprium est militis praeesse, equi autem subesse; militis imperare, equi obtemperare; nequaquam namque miles contra adversarium decenter pugnare poterit, nisi equus suus sibi subjectus fuerit, et nisi sibi per omnia obedierit; sed quia est animal mutum et non habet intellectum, miles capiti ejus frenum imponit quo eum huc et illuc, cum etiam noluerit, secundum propriam voluntatem flectere possit. Neque enim expedite adversus suum pugnare poterit adversarium, nisi in equo suo habuerit frenum. Nam quomodo ipsi hosti fortiter resisteret, cum sibi proprius [Col. 0704A] equus multoties repugnaret. Decet itaque ut in equo suo habeat frenum, si vult expedite pugnare contra adversarium. Debet autem secundum equi qualitatem freni providere quantitatem. Si enim obedientem equum habuerit et quietum, in eo parvum et suave debet ponere frenum; si vero rebellem et indomitum, magnum in eo et asperum necesse est ut imponat frenum; si autem mediocrem, et in freno debet providere mediocritatem. Similiter si miles Christi vult legitime certare contra diabolum, debet in suo equo habere frenum; frenum autem quo hujusmodi regitur equus, abstinentia dicitur; per abstinentiam namque debet interior homo exterioris lasciviam refrenare, et eum secundum propriam voluntatem huc atque illuc flectere. Nam sine [Col. 0704B] hujusmodi freni regimine nullatenus expedite poterit adversus diabolum pugnare. Sed ipsa abstinentia debet esse discreta; secundum enim corporis sui qualitatem decet ut interior homo provideat abstinentiae quantitatem; alioquin sibi non erit ad ullum adjumentum, imo ad maximum impedimentum. Notandum quoque quia frenum duo lora solet habere, quae miles in sua manu debet tenere, et sic equum suum regere, sed si alterum plus altero traxerit nequaquam ipse equus in directum viam tenere poterit. Ut autem in directum viam teneat, necesse est ut miles utraque lora in directum trahat. Quid itaque per duo lora freni, nisi duo membra abstinentiae debent intelligi; alia namque abstinentia est nimium remissa, alia supra modum districta quae [Col. 0704C] si inaequaliter interior homo exteriori indixerit, id est, si unum plusquam alterum ei injunxerit, nequaquam rectam viam tenere poterit; aut enim propter nimium remissam abstinentiam superbiet, aut propter plurimum districtam deficiet. Restat igitur ut neutram indiscrete corpori suo injungat, sed discretionis manu mediocritatem teneat. Debet autem miles iste super equum suum sellam habere. Ejus sellam credimus esse mansuetudinem; hanc enim debet interior homo super exteriorem ponere, ut super eum firmius sedere et eum decentius possit regere, videlicet ut nullum membrum huc vel illuc inordinate moveat, sed omnia decenter et mansuete contineat, ut nihil agat superbe, sed omnia cum [Col. 0704D] tranquillitate. Sunt etiam calcaria huic militi ad equum excitandum pernecessaria; ista siquidem calcaria duo sunt exhortationum genera. Duo namque sunt genera exhortationum, quibus interior homo exteriorem debet excitare ad opus bonum: quaedam namque exhortationes sunt de timore; quaedam vero de amore. Illae autem quae sunt de timore dicuntur sinistrae; quae vero de amore, dicuntur dextrae. Sed de quo timore et de quo amore? De timore gehennae et de amore vitae perpetuae; de timore horribilis calamitatis et de amore delectabilis jucunditatis; de timore perpetuae miseriae et de amore perennis gloriae. Quia ergo noster exterior homo est infirmus et corruptibilis, saepius aliqua instante gravitate a bono opere vellet cessare, sed, [Col. 0705A] cum interior homo eum ab incoepto bene operandi itinere velle torpere senserit, mox eum quasi miles equum suum calcaribus debet exercitare praedictis exhortationibus, aliquando videlicet dextris, aliquando sinistris, id est nunc timore, nunc amore, quandoque simul utrisque. Haec de equo et de his quae ad eum pertinent disseruimus. Nunc vero ad militem nostrum redeamus, et quibus armis armari debeat attentius inquiramus. Militem nostrum, ut praediximus, nostrum esse interiorem hominem credimus, unde, sicut constat de temporali milite, nullatenus miles iste cum adversario suo sine armis bellicis poterit legitime certare. Nam quomodo a diaboli mortiferis jaculis membra sua servaret illaesa, si non indueretur lorica? Quam securitatem suo [Col. 0705B] principali obtineret, vel quem timorem ipsi hosti incuteret, si galeam in capite non haberet? Quomodo a virulentis antiqui serpentis ictibus tam se quam equum suum defenderet, nisi scutum praetenderet? Unde vero ipsum hostem transfigeret, si lanceam in manibus nequaquam teneret? Aut unde idem hostis jugularetur, si miles Christi gladio non accingeretur? Sunt itaque admodum necessaria nostro militi sua arma. Arma ista, licet sint bellica, non sunt tamen temporalia, sed spiritualia; non sunt carnalia, sed intellectualia; sicut enim docet Apostolus, spiritualia spiritualibus comparare debemus (I Cor. II, 13): siquidem miles noster spiritualis dicitur, sed ejus adversarius nihilominus spiritualis creditur. Quid itaque consequentius quam ut isti tales adversarii [Col. 0705C] armis adversum se invicem dimicent spiritualibus? Ut ergo miles Christi contra ignita diaboli jacula ex omni parte se muniat, sine mora loricam suam induat. Ejus quippe lorica, attestante Scriptura, dicitur justitia (Ephes. VI, 14). Nam quemadmodum lorica annulis contexitur, sic justitia bonis operibus perficitur; opera namque justitiae sunt quasi annuli loricae, sed ipsa justitia debet esse continua. Manifestum quidem est de lorica quia, si fuerit interrupta, ad tuendum militem minus sit idonea. Eodem modo intellige de justitia, si et ipsa fuerit interrupta: ipsa quidem interrupta dicitur, quae quandoque intermittitur. Qui ergo intermittit justitiam, quasi interruptam induit loricam. Sed miles iste nequaquam poterit contra adversarium [Col. 0705D] suum fortiter pugnare. Igitur ut miles Christi antiquo hosti viriliter resistat, loricam justitiae inviolatam custodiat, id est sine intermissione operibus justitiae studeat insistere. Debet etiam miles iste galea caput suum ornare, videlicet ut et ipse inde decorus appareat, et ipsi hosti ob tantum securitatis signum terrorem minimum incutiat. Caput hujus militis non incovenienter accipitur intentio ipsius hominis interioris. Nam sicut caput praeest caeteris membris corporis, sic intentio videtur praeesse caeteris instrumentis interioris hominis. Ut enim nos docet usus ipse, intentio in nobis solet praecedere, deinde cura, sollicitudo, studium et caetera hujusmodi, ut ipsa intentio opere valeat demonstrari. Ac [Col. 0706A] sic solent quaedam membra subsequi. Quid autem intelligere debemus per galeam, nisi beatam spem? Nam quomodo galea sursum dirigitur, sic beata spes semper ad superiora sustollitur. Tunc ergo miles Christi super caput suum galeam ponit, cum intentionem suam beata spe munit, id est, cum quidquid boni intendit agere, hoc solummodo facit ob spem beatae et perennis gloriae. Est etiam clypeus nostro militi valde necessarius, hunc quippe debet praetendere, ut a virulentis diaboli jaculis tam se quam equum suum valeat defendere. Scutum militis hujus fidem docet esse Apostolus: Sumite, inquit, scutum fidei in quo (Ephes. VI, 16), etc. Fides namque tanquam scutum inexpugnabile ardentissima vitiorum tela solet excipere, ac metu gehennae et [Col. 0706B] coelestis regni credulitate mortificando exstinguere. Possumus etiam, per scutum, aptissime patientiam accipere. Sicut enim scutum excipiendo adversarii tela militem temporalem servat incolumen, ita patientia excipiendo mortifera diaboli spicula, militem spiritualem. Notandum quoque quia miles ex sinistro latere scutum solet praetendere; per sinistram quippe partem, intelligere possumus adversitatem. Scutum itaque miles Christi ex sinistro praetendit latere, cum patientiam et animo et corpore amplectitur in adversitate; nunquam enim in prosperitate est virtus patientiae. Ille autem vere patiens esse creditur qui adversis atteritur, et tamen a spei rectitudine non flectitur. Restat igitur ut miles ille absque mora lanceam manibus arripiat, gladio se accingat, ac sic [Col. 0706C] audacter ad singulare certamen accedat hostique suo viriliter se objiciat. Lanceam debet arripere, ut inde suum hostem valeat transfigere; gladio debet accingi, unde idem hostis queat jugulari. Quid autem per lanceam intelligendum est, nisi providentia? Sicut enim temporalis adversarius adhuc longe semotus transfigitur lancea, ita hostis antiquus quasi adhuc longe divisus quadam transfigitur providentia. Unde, ut diximus, miles noster ipsam lanceam debet tenere in manibus. Saepius in divinis Scripturis, quia per eas solemus operari, opera per manus solent designari; lanceam itaque in manibus tenere, est in operibus providentiam habere. Cum enim miles Christi aliquid proponit agere, statim ad ipsum opus mentis intuitum debet dirigere et ad [Col. 0706D] quem finem tendat diligenti providentia circumspicere, quod si tedenderit ad finem malum, mox anathematizando illud, tanquam mortiferum respuat venenum; sin autem ad finem bonum videatur tendere, sive sit leve sive sit grave, intrepidus ipsum opus debet arripere, ac hilari devotione perficere. Si igitur miles Christi hanc providam sollicitudinem in omnibus operibus suis jugiter habere studuerit, ipsum adversarium suum, tanquam lancea providentiae transfixum, facillime superare poterit. Quid vero significet gladius? Exponere nobis dignum duxit Apostolus: Et gladium, inquit, spiritus, quod est verbum Dei (Ephes. VI, 17), Et iterum: Vivus est sermo Dei et efficax (Hebr. IV, 12), etc. Verbum quippe Dei [Col. 0707A] non inconvenienter gladius, spiritualis videlicet, seu anceps dicitur gladius, quia quod hujusmodi gladius agit corporaliter, verbum Dei videtur agere spiritualiter. Anceps namque gladius ex utraque parte solet incidere, sic et sermo divinus quasi ex utraque parte videtur incidere, cum corda hominum duobus modis solet compungere, scilicet nunc terrendo, nunc blandiendo, nunc mortem aeternam comminando, nunc vitam sempiternam promittendo. Cum ergo miles Christi hanc verbi Dei lectionem et in se et in quoscunque valet exercere. ipsum antiquum hostem gladio quodammodo videtur jugulare. Quasi enim jugulando eum usque ad internecionem prosternit, dum longe a finibus suis, a cordibus videlicet in quibus ante inhabitaverat, gladio verbi Dei illum [Col. 0707B] violenter expellit. Valde itaque ut praediximus, sunt necessaria spirituali militi sua arma.



CAPUT CXCIV. Similitudo cellerarii.

Salomon ex persona sponsae dicit in Canticis: Introduxit me rex in cellam vinariam (Cant. II, 4). Videamus quomodo prudens cellerarius soleat ordinare dolia in cella vinaria, siquidem juxta ostium illud ponit dolium in quo est debilissimum vinum, juxta quod et aliud ponitur in quo aliquantum melius vinum habetur, sed et juxta illud tertium sistitur in quo adhuc melius vinum continetur. Sicque quanto dolia ab ostio disjunguntur, tanto in eis melius vinum habetur. Novissimo vero, id est in angulo illud ponitur dolium in quo continetur pretiosissimum [Col. 0707C] vinum. Omni prudentia optimum vinum nequaquam ponitur juxta ostium, sed illud quod est vilissimum. Sed quare? Propter ingredientes videlicet et egredientes. Si enim bonum esset juxta ostium, ipse cellerarius non minimum inde ab ingredientibus sive egredientibus incurreret damnum; citius namque arripitur quidquid prope manus invenitur, et ideo viliorem potum anteponit, potiorem vero postponit; solet etiam et aliam facere prudentiam, cum aliquem in cellarium suum introducit, juxta modum quo eum diligit, ei ad potandum tribuit; quem enim parum diligit, illi de leviori potu tribuit; quem vero aliquantulum diligit, ei de mediocri potu tribuit; quem autem plurimum diligit, huic de optimo dolio ad potandum tribuit. Dicit [Col. 0707D] itaque sponsa: Introduxit me rex in cellam vinariam. Rex iste Rex regum cellam habet vinariam in qua sponsa sua, videlicet fidelis anima, se gratulatur introductam; ejus cella vinaria dicitur Scriptura sacra. In hac cella quatuor habentur dolia mellifluae dulcedinis plena, quorum ista sunt nomina: simplex historia, allegoria, moralitas, anagogen, id est intellectus tendens ad superiora. Ista quidem dolia modo quo superius diximus sunt ordinata. Primo namque loco in Scriptura sacra, tanquam juxta ostium, est simplex historia, deinde allegoria, postea moralitas, novissime vero, quasi in angulo, est anagogen, id est contemplatio. Valde dulcis [Col. 0708A] potus est historia, sed et dulcior in allegoria; dulcissimus vero in moralitate, longe autem incomparabiliter dulcior in anagogen, id est in contemplatione. Potus qui continetur in primo dolio, id est in historia, sunt simplicia gesta sanctorum et exempla, quibus dum intendimus, animas nostras magna dulcedine quodammodo potamus. In secundo autem dolio, id est in allegoria, est fidei instructio; per allegoriam namque ad fidem instruimur et interiore homine admirandae suavitatis sapore imbuimur. In tertio vero dolio, id est in moralitate, est morum compositio; per moralitatem etenim mores nostros componimus, et, quasi mirae dulcedinis potu refecti, hilares et amabiles proximis nostris apparemus. Potus qui continetur in quarto dolio, illo videlicet [Col. 0708B] qui stat in angulo, id est in anagogen, est quidam suavissimus divini amoris affectus, cujus ineffabili dulcedine, cum anima nostra reficitur, ipsi summae divinitati quodammodo unitur. Cum igitur cellerarius iste aliquos in cellarium suum, sanctam videlicet Scripturam introducit, modo quo superius diximus, eis ad potandum tribuit: simpliciores namque et rudes in fide ac ejus amore, de primo dolio solet potare, id est de historia; capaciores vero de allegoria; perfectiores autem de moralitate; perfectissimos autem de anagogen, id est de contemplatione. Sciendum vero quod quisquis de quarto dolio, de illo videlicet quod stat in angulo, id est de anagogen, biberit; quantulumcunque inde gustaverit, statim ob miram ipsius potus dulcedinem [Col. 0708C] ebrius erit, illa videlicet ebrietate ad quam sponsus electos suos invitat in Canticis: Comedite, amici, et bibite, et inebriamini, charissimi. Quicunque etenim de potus hujus dolii suavissimo sapore inebriatur, mox ad mundi hujus turbines, tanquam ebrius, insensibilis redditur. Habet autem istud cellarium in se quoddam ostium; in isto vero ostio, quaedam clavis habetur per quam infidelibus clauditur et fidelibus aperitur. Ostium hujus cellarii, id est sanctae Scripturae, est recta fides; clavis autem humilitas; qui ergo vult intrare in cellarium Domini, id est in sanctam Scripturam, necesse est ut intret per ostium et clavem, per fidem videlicet et humilitatem; debet namque certissime credere quidquid dicit sancta Scriptura verum esse; deinde [Col. 0708D] sensum ipsius Scripturae, ac si pro foribus pulsando, humiliter debet investigare; nullus etenim sine fide et humilitate in cellarium Domini ad suam utilitatem poterit intrare. Poterit quidem tanquam fur irrumpere, et quadam vi saecularis scientiae, de primis doliis quasi quasdam guttas lambere, sed ad ultimum dolium, in quo continetur illud vinum quod laetificat cor hominis (Psal. CIII, 15), id est ad anagogen, nullatenus quibit pertingere. Quisquis igitur in cellario Domini de omnibus doliis, id est de historia, de allegoria, de moralitate, de contemplatione sufficienter bibere desiderat, rectam fidem cum summa humilitate habere studeat.




[Col. 0709]
VITA S. WILFRIDI EBORACENSIS EPISCOPI AUCTORE EADMERO.
(MABILL., Acta sanctorum ord. S. Bened., tom. III, parte I, pag. 170.)





OBSERVATIONES PRAEVIAE.
[Col. 0709A]

1. Plures Wilfridum, eo nomine primum Eboracensem episcopum scriptis suis celebravere auctores. In primis Beda Venerabilis res ab eo gestas describit in variis Historiae suae locis, maxime in lib. III cap. 25, et lib. V cap. 20. Bedae aequalis accedit Eddi seu Heddius, cognomento Stephanus, qui librum De Vita sancti Wilfridi composuisse fertur apud Joannem Pitseum aliosque recentiores. Is fuit invitatus de Cantia a reverendissimo viro Wilfrido, ut primus post Jacobum cantandi magister Nortanhumbrorum Ecclesiis esset, teste Beda in Historiae lib. IV cap. 2; qua ex consuetudine Wilfredi gesta certo rescire potuit. Post Heddium occurrit Fridegodus, cui Odo Cantuariensis episcopus Vitam ejusdem sancti heroico metro texere praecepit. Legerat Willelmus Malmesburiae [Col. 0709B] monachus eam Fridegodi scriptionem, de qua hoc profert judicium in lib. I de Pontificibus Cantuariensibus: Exsecutus est id munus Fridegodus quidam versibus non improbandis: nisi quod latinitatem perosus, graecitatem amat.

Graecula verba frequentat, ut merito dictis ejus aptetur illud Plautinum:

Haec quidem praeter Sibyllam leget nemo. Huic lucubrationi manum admovit Fridegodus statim post Wilfridi reliquiarum translationem in Ecclesiam Cantuariensem. Ipse etiam Odo, qui Ecclesiae Cantuariensi praefuit ab anno 934 in annos quatuor et viginti, Wilfredi gesta descripsisse perhibetur ab Eadmero. Eadmerus vero seu Edmerus monachus, Anselmo [Col. 0709C] Cantuariensi pontifici a secretis, id postea praestitit anno 1121. Sic enim praefixa habet inscriptio codicis manu exarati bibliothecae Cottonianae: Vita sancti Wilfridi archiepiscopi per Eadmerum Cantuariensem anno MCXXI. Res ab se descriptas in exordio et in fine approbat auctoritate venerabilium virorum Odonis archiepiscopi et Bedae presbyteri, nulla Heddii aut Fridegodi mentione facta, tametsi Fridegodi ipsissima verba non raro usurpat. Unde suspicio injicitur num Fridegodi fetum Odoni, qui hortator operis fuit, supponat. Sed tamen ex prologo ipsius Odonis, quem Eadmerus in fine Vitae ab se compositae citat, aliam Odonis a Fridegodi lucubratione fuisse conjectura est. Eadmeri fragmentum de translatione corporis sancti Wilfridi recitat Gervasius Dorobernensis [Col. 0709D] monachus in libro De combustione et reparatione [Col. 0710A] Dorobernensis Ecclesiae; quod fragmentum ex alio Eadmeri opere desumptum est. Eadmeri aequalis fuit Willelmus Malmesburiae monachus, qui itidem facta sancti Wilfridi recantavit in libro secundo De pontificibus Anglorum, ubi de episcopis Eboracensibus. Post eos omnes Petrus Blesensis, archidiaconus Bathoniensis, librum De Vita sancti Wilfridi composuit, eumque Galfrido Eboracensi archiepisco dedicavit, uti legitur in Monastico Anglicano, pag. 172, ubi fragmentum ex eodem Petro adducitur. His omnibus annumerandi sunt Anglorum scriptores, in his Thomas Stubbesius in libro De episcopis Eboracensibus, quorum catalogus vetustus exstat apud Labbeum in tomo I Bibliothecae novae, pag. 322. Ex praedictis auctoribus obvii quibusque [Col. 0710B] sunt Beda et Willelmus. Hic duos exhibemus hactenus ineditos, Fridegodum [* 1Kb] extrema quidem parte mutilum; et Eadmerum, cujus lucubrationem ex Anglia accepimus beneficio viri spectatissimi D. Josephi Williamsonis, regi ab intimioribus secretis. Heddium diu exspectatum, si fors contingat, ut ope amicorum recuperemus, dabimus, Deo dante, in Appendice hujus saeculi, aut alterius insequentis, cum Fridegodi carminum reliquiis.

2. Wilfridi diem natalem exprimunt tum Martyrologia recentiora, tum vulgata Bedae historia IV Idus Octobris, tametsi haec verba intrusa sunt in textum Bedae, quae apud Abrahamum Whelocum intra parenthesim conclusa, desunt in exemplari nostro Germanensi, uti et in Aluredi versione Saxonica. Dies [Col. 0710C] certe praedictus est translationis, quo teste Eadmero corpus sancti Wilfridi decentiori loco repositus a Lanfranco est. At quo tandem die vir sanctus ad superos migravit, silent Vitae scriptores omnes, unus inter vetustos fastorum sacrorum conditores designat diem VIII Kal. Maii, is nempe qui nomine Bedae vulgatus est metrici Martyrologii auctor in tomo X Spicilegii, his versibus

Egbertus, digna virtutum laude coruscus,
Astrigerum octavis veneranter scandit olympum.
Quoque die praesul penetravit Wlfridus alma,
Angelico vectus coetu trans sidera coeli.
Celebrior tamen videtur fuisse solemnitas translationis IV Idus Octob., ut patet ex titulo quem Eadmerus [Col. 0710D] post prologum Vitae praeposuit.
[Col. 0711A]

3. Monachi vitam ab anno aetatis quarto decimo egit Wilfridus, et regulam sancti Benedicti mirifice propagavit. Quo vero in loco monasticum susceperit habitum, non ita liquet. Et primo quidem annos natus quatuordecim apud Lindisfarnenses monachos diligenter ea quae monasticae castitatis ac pietatis erant, et discere curabat, et agere, inquit Beda in lib. V cap. 19, necdum quidem attonsus, verum eis qui tonsura majores sunt virtutibus, humilitatis et obedientiae, non mediocriter insignitus. In quo monasterio cum aliquot annos Deo serviret, animadvertit minime perfectam esse virtutis viam, quae tradebatur a Scotis: proposuitque animo venire Romam, et qui ad sedem apostolicam ritus ecclesiastici sive monasteriales servarentur, videre. Illic perfectam [Col. 0711B] vitae monasticae, hoc est Benedictinae, adeptus normam, reversus Lugdunum a Dalfino seu Annemundo loci episcopo tonsus est. Postea Alchfridus, Oswii Nortanhumbrorum regis filius Wilfridum in Britanniam regressum, virum, ait Beda, doctissimum, magistrum habuit eruditionis Christianae. Hujus doctrinam omnibus Scotorum traditionibus jure praeferendam sciebat: unde ei etiam donaverat monasterium quadraginta familiarum in loco qui dicitur in HRipum. Haec Beda in lib. III cap. 25, ubi Wilfridum abbatem consequenter appellat, ut proinde monastica insignia eo in monasterio suscepisse dicendus sit; paulo post ab Agilberto Gallo, occidentalium Saxonum episcopo, in praefato suo monasterio, presbyter factus rogatu Alchfridi. Scotis in synodo [Col. 0711C] Streaneshalensi confutatis, in monasterium Lindisfarnense, ubi Scoti monachi degebant, monachos nostros induxit. Unde ipse apud Willelmum gloriatur, quod primus in Nortanhumbria verum Pascha, Scotis ejectis, docuerit, et sanctissimi Benedicti Regulam a monachis observari jusserit. Complura aedificavit coenobia, HRipense, Hagustaldense, in suo ipsius episcopatu; alia in Cantuariensi; Seleseiense apud australes Anglos, et alia in regno Merciorum. Huc spectant epitaphii ejus hi versus:

Inque locis istis monachorum examina crebra
Colligit, ac monitis cavit quae regula Patrum,
Sedulus instituit.
Quo in loco regula sancti Benedicti, quam Wilfridus tum in Britannia, tum Romae didicit et excoluit, Regula [Col. 0711D] Patrum appellatur, uti et diserte apud Ambrosium Autpertum in libro De vita sancti Paldonis abbatis et successorum.

4. Ad seriem gestorum Wilfridi quod attinet; natus est anno 634 aut insequenti, siquidem obiit anno 709, annos natus septuaginta quinque. Adolescens annorum quatuordecim Lindisfarnense monasterium petiit, ibi aliquot annos moraturus. Inde Romam petiit anno circa 653, paulo ante aut certe paulo post mortem Honorii Cantuariensis episcopi, quam eo anno reponit Beda in lib. III cap. 20. Annis fere quatuor tum in Lugduni mora, tum Romae exactis, reversus in Britanniam, HRipense monasterium aedificat et abbatis nomine administrat. Anno prope 660 Colmannum, Scotorum antesignanum, refutat in synodo [Col. 0712A] Streaneshalensi, tametsi Beda in lib. III cap. 26 signat annum 664. Verum Beda non satis sibi constat dum eo loci scribit Agilbertum episcopum Gallum huic synodo interfuisse, ejusque jussu Wilfridum adhuc presbyterum Colmanno restitisse; et tamen Wilfridum episcopum ordinatum esse anno ipso 664 Compendii in Gallia, ex cap. 28, ab Agilberto jam Parisiorum episcopo, qui finita ac soluta concione domum, id est in proprium episcopatum, quem apud occidentales Saxones obtinebat, rediisse dicitur cap. 26. Certe in Epitome Saxonica, Bedae Historiae subjecta, Agilbertus anno 660 abiisse a Kenwalchio, et Parisiorum episcopatum in Galliis ad Sequanam flumen suscepisse perhibetur. Wilfridus, anno 664 ordinatus episcopus Eboracensis, cum ex Gallia reversus [Col. 0712B] didicisset Ceaddam Ecclesiae suae consecratum episcopum, secessit in HRipense monasterium. Dein a Wulfario Merciorum rege accitus, postea venit in Cantiam, ibique presbyteros et diaconos ordinavit, usquedum Theodorus adveniret, ex Bedae lib. III, cap. 28, et lib. IV, cap. 2, a quo Ceadda Eboraco pulsus, et Wilfridus in sede sua institutus. Anno 670 Oswius rex Nortanhumbrorum cum Romam ire vellet, Wilfridum itineris ducem sibi fieri rogaverat; sed re infecta moritur, apud Bedam in lib. IV, cap. 5. Anno 673 Wilfridus concilio Heorutfordensi, Theodoro praesidente, per proprios legatarios adfuisse memoratur: ibidem. Anno 677 orta inter ipsum et Egfridum regem dissensione, pulsus idem antistes a sede sui episcopatus, et duo in locum ejus substituti [Col. 0712C] episcopi, Bosa, qui Deirorum; et Eata, qui Berniciorum provinciam gubernaret, cap. 12. Interim Wilfridus post biennium Romam pergit, causam dicturus. Confecta re provinciam australium Saxonum convertit ad Christum, ac Seleseiense monasterium aedificavit favente Edilwalcho rege: ac, Ceadwala itidem conspirante Vectae, insulae populum Christianis institutis imbuit cap. 16. Anno 687, post mortem Cuthberti Lindisfarnensis episcopi, episcopatum Ecclesiae illius anno uno servabat venerabilis antistes Wilfridus, donec eligeretur qui pro Cuthberto antistes ordinari deberet, cap. 29. Post longum exsilium, annorum videlicet amplius decem, in episcopatum Hagustaldensis Ecclesiae receptus est ex lib. V cap. 3. Anno secundo (malim duodecimo) [Col. 0712D] Aldfridi, qui post Egfridum regnavit, alius ab Alchfrido, id est anno 697, sedem suam et episcopatum, ipso rege invitante, recepit. Sed, post quinque annos, denuo accusatus ab eodem ipso rege et plurimis episcopis, praesulatu pulsus est, veniensque Romam anno circa 703, a Johanne papa absolutus repedavit in Galliam. Meldis ad extrema vitae redactus, inducias annorum quinque a Deo meruit. Postea in concilio Niddensi restitutus principio regni Osredi Aldfridi filii, id est anno 705, mortuus est anno ejusdem Osredi regis quarto, post quadraginta et quinque annos episcopatus, teste Beda in lib. V, cap. 20, et quidem VIII Kal. Maii anni 709 ineuntis. Certe quindecies ternos episcopus annos egisse perhibetur in epitaphio suo apud Bedam relato.


[Col. 0713]
PROLOGUS AUCTORIS
[Col. 0713A]

1. Brittania [(1) 9Kb] , quam Angli victis a se proturbatisque Brittanis Angliam vocant et incolunt, omni ex parte Oceano cincta, tam ingenitis quam et undecunque allatis divitiis mirabili copia antiquitus exuberabat: quae ut terrenis rerum copiis, ita quoque sanctissimorum virorum magna fecunditate pollebat. Quorum exigentibus meritis in tantum gratia Dei omnipotentis totam insulam sua munificentia decoravit, ut et cultus circa Dei obsequium circumquaque multiplicaretur, et res tam publicae quam familiares multa pace felicique prosperitate fruerentur.

2. Sed cum nihil omni ex parte perfectum mundanis rebus natura concessit, caeca damnatrix animi cupiditas dum interdum quosdam ad hoc [Col. 0713B] perduxisset, ut suis rebus contenti esse nescirent; pacis munimenta dirupit, pax dirupta rapinas, incendia, seditiones, bella, omniumque bonorum excidia peperit; quae nonnunquam a sanctis ejusdem provinciae viris detrita: nonnunquam, ipsis in immensum malis crescentibus, ii qui mala deterrere moliebantur, varia casuum perturbatione attriti. Dum enim studium suum in eo potissimum ponerent, ne perversorum hominum pravitati amissa sui status rectitudine cederent; dumque illi e diverso modis omnibus insudarent, ne istorum rectitudini ad sui correctionem sese vel ad modicum darent; iidem nequitiam suam modo vi, modo fraudibus exercentes, quos in malitia nequiverant, hos in communi vita socios habere nullo modo volebant. [Col. 0713C] Hinc multi propria dignitate privati, multi a patria eliminati, multi quoque crudelissima morte necati, et a justo judice Deo gloriosissime coronati. Haec in primordio coalescentis fidei partim insuper venientibus in se praedicatoribus est experta; haec in processu ejusdem fidei partim in propriis et in se procreatis praedicatoribus est perpessa; haec nihilominus eadem fide quaque fundata partim a suis, partim ab externis hostibus, in suis patribus [Col. 0714A] Anglorum Ecclesia est atrociter passa. Hinc, ut alia taceam, venerandi antistites Mellitus et Justus Galliam petunt Anglia expulsi; hinc sanctissimus Pater Wilfridus toties a propriae dignitatis sede rejicitur; hinc quoque gloriosissimus rex Eadmundus et beatissimus antistes Aelfegus iniqua morte damnati, martyrii glorta dignissime coronantur; hinc etiam dubio procul vir praeclarissimus et excellentissimae sanctitatis Pater Dunstanus in exsilium pulsus fuisse dignoscitur. Sed haec me brevi attigisse suffecerit. Majores etenim nostri de his multa memoriae digna cognovere, et luce veritatis insignita exinde sua posteris scripta reliquere.

3. Et quoniam ea quae de praefato Wilfrido scripta habentur, non simul in uno, sed in diversis [Col. 0714B] auctoribus sparsa esse probantur; rogatus a nonnullis, quibus me contradicere incongruum duxi; imo, ut verum fatear, ipsius sanctissimi Patris dilectione compulsus, ea quae sparsim de ipso scripta sunt, nostro opere in unum componere institui. Equidem Beda, nobilissimus gentis nostrae historiae scriptor, in ipsa historia de eodem Patre per diversa loca nonnulla disserit, et beatae memoriae Odo sanctae Dorobernensis Ecclesiae pontifex de vita et conversatione ejus quemdam libellum edidit, postquam reliquias ipsius sancti de loco in quo primum positae fuerant, excepit, et ad ecclesiam totius Brittaniae matrem, quae in urbe Cantuarberia sita est, magno devotionis honore transvexit. Horum igitur dicta per omnia sequens, pene nihil quod eorum [Col. 0714C] auctoritate roborari non possit, nihil autem ex toto quod contrarium sit, dicturum me fore confido. Sane quicunque haec vel legere vel audire dignatus fuerit, precor ut ista me non ita scripsisse accipiat, quasi antiquis, quaecunque sunt hac de re, mea velim scripta praeferre; sed potius cogitet et amicis meis me (ut dixi) rogantibus morem gerere, et sancto Dei aliquod obsequium mei amoris et reverentiae exhibere voluisse.


[Col. 0713C]
INCIPIT VITA Sanctissimi confessoris atque pontificis Christi Wilfridi, cujus festivitas colitur IV Idus Octobris
[Col. 0713D]

4. Anno igitur Incarnationis Verbi Dei sexcentesimo tricesimo quarto, regnante in Cantia filio gloriosissimi Edelberti regis Cantuariorum Eadbaldo, et in Nordumbria successore nobilissimi Edwini regis Nordanhumbrorum sanctissimo rege [Col. 0714D] Oswaldo, de inclyta gentis Anglorum prosapia puer Dei Wilfridus nobilitate natus, et e vestigio coelesti est prodigio mundo nobilissime designatus. Cum enim beatus puer intempestae noctis silentio matris prodiret ab alvo, columna ignis supra domum in [Col. 0715A] qua nascebatur coelitus emissa omnes circumfusae noctis tenebras radio suae lucis abstersit. Quique igitur vicinorum tanti luminis magnitudine subito terrore turbati, ii domibus proruunt, et stupore affecti singuli quod primo capere poterant arripiunt, et in turbam coacti turbato murmure ad ignem concite currunt. Ad domum usque pervenientes, flammam, ut coeperat, radios emittentem inveniunt; sed domum et quaecunque vicina nil laesionis pati mirantes aspiciunt. Nimio itaque stupore paventes: Pape! inquiunt, quidnam signi hoc nobis innuere putas? nimirum divini est numinis omen. Et domum irruere volentibus occurrerunt mulieres de domo, dicentes: Sustinete, sustinete, precamur, quo ruitis? ad causam ignis cognoscendam quem prae [Col. 0715B] oculis habetis tantopere tenditis? non aliam esse quam puerum nunc maternis visceribus editum pro certo noveritis. Quo cognito, gressu reflexo in sua redeunt, magnalia Dei sua devotione venerantes. Quid ad haec dicendum? antiquum Moysi famulo Dei ostensum in rubo miraculum videmus, cum ecce in domo pueri Dei ignis aestuat, nec comburit; flamma emicat, nec aliquid consumit. Et illud quidem antiquitus factum quid signi protulerit, jam mundus agnovit: hoc autem in seipsa experta pene totius Anglici regni nobilitas didicit. Re etenim ipsa probatum est, quod sicut olim Dominus populum suum ex Aegyptia servitute liberaturus, ipsius liberationis ministerium Moysi per ignem rubi demandavit; sic et nunc idem Dominus alium populum [Col. 0715C] suum a tenebris vitiorum educturus, quem ejusdem eductionis magisterium habere delegerit, per emissum coelitus ignem designavit.

5. Primordia ergo vitae beatissimus Pater Wilfridus tantae nobilitatis signo accipiens, cum esset puer bonae indolis, eidem nobilitati sua industria morum nobilitatem superaddere studuit. Unde aetatem moribus transiens, nil puerilis levitatis, nil insolentiae in suis moribus admittere voluit; sed ita se tempore adhuc tenerae aetatis modeste et circumspecte in omnibus gerebat, ut merito a majoribus quasi unus ex ipsis amaretur, veneraretur, amplecteretur. Vultus enim magnae venustatis, sed in habitu vultus erat ei multo venustior mos probitatis. Facundae, ut id aetatis tenor admittere poterat, munia [Col. 0715D] linguae, non garrulitati vel detractioni aut contentioni, sed iis quae Dei sunt summo studio dedicare curabat.

6. At postquam perfectioris aetatis attigit metas, defuncta matre, statuit natales relinquere fines, quo liberius posset Domini servitiis operam dare. Quod ubi patri suo retulit, libenter ejus votis ac desideriis coelestibus annuit, eumque salutaribus coeptis insistere jussit. Ubi vero quartum decimum aetatis explevit annum, comitatus munimine Dei, venit ad reginam Eanfledam nomine: a qua benigne susceptus et aliquandiu magno cum honore detentus, innotuit sibi propositum suae mentis in eo quampotissimum esse, ut relicto saeculo Dei se manciparet [Col. 0716A] obsequio. Quo regina venerabilis agnito, multum ejus animi virtute laetata, consilium simul et auxilium tantae rei perficiendae devota mentis alacritato largita est. Et quoniam eumdem virum monasticam singulari vitam praeferre cognovit; eum, ut ipsi placuit, ad insulam Lindisfarnensem venire, et monasterio monachorum sociari fecit. Quo constitutus, diligenter ea quae monasticae castitatis ac pietatis erant ediscere curabat et agere. Et quoniam acris erat ingenii, didicit quanto citius psalmos et aliquot codices, necdum quidem attonsus, verum eis quae tonsura majores sunt virtutibus, scilicet humilitatis et obedientiae, non mediocriter insignitus. Propter quod a senioribus et coaetaneis suis justo colebatur affectu.
[Col. 0716B]

7. In quo monasterio cum aliquot annis Christo serviret, animadvertit paulatim adolescens, minime perfectam esse virtutis viam, quae tradebatur a Scotis, proposuitque animo Romam venire, et qui ad sedem apostolicam ritus ecclesiastici sive monasteriales servarentur videre. Quod cum fratribus referret, ejus propositum laudaverunt, eumque id quod mente disposuerat perficere suadebant. At ille confestim veniens ad praedictam reginam, indicavit ei desiderium sibi inesse apostolorum limina visitandi. Quae delectata bono adolescentis proposito, misit illum Cantiam ad regem Erconbertum, qui erat filius avunculi sui, postulans ut eum Romam honorifice transmitteret, quo tempore ibi gradum archiepiscopatus Honorius, unus ex discipulis beati papae [Col. 0716C] Gregorii, servabat, vir in rebus ecclesiasticis sublimiter institutus. Ubi cum aliquantisper demoratus adolescens animi sagacis, diligenter iis quae inspiciebat discendis operam daret, supervenit illo alius adolescens nomine Biscop, cognomento Benedictus, de nobilibus Anglorum, cupiens et ipse Romam venire. Hujus ergo comitatui rex beatum Wilfridum sociavit, atque ut illum Romam secum perduceret jussit.

8. Qui cum Lugdunum pervenissent, a venerabili Dalfino ejusdem civitatis archiepiscopo honorifice suscepti sunt. Wilfridus a pontifice detentus, Benedictus Romam usque profectus est. Delectabatur etenim antistes prudentia verborum strenuissimi juvenis, gratia venusti vultus, alacritate actionis. [Col. 0716D] constantia necne maturitate intentionis. Unde quaeque necessaria habebat, ipsi cum sociis ejus, dum secum esse volebant, abundanter tribuebat. Quin et beato Wilfrido partem non modicam Galliarum regendam obtulit, ac filiam fratris sui virginem, si conjugem ducere vellet, ei se daturum fore promisit, quatenus ipse illi in patrem, et ille ipsi esset tali conjunctione in filium. At ille gratias agens pietati quam erga se, cum peregrinus existeret, dignaretur habere, respondit sibi magis propositum alterius conversationis inesse, et ob hoc relicta patria Romam ire coepisse. Quibus antistes auditis, dato itineris duce, simul et iis quae tantae viae necessitas poscebat copiose impensis, ipsum Romam transmisit, obsecrans [Col. 0717A] et multa prece contestans, quatenus de Roma rediens ad se declinaret.

9. Ut autem Romam venit, beatissimi apostolorum principis limina orandi gratia petiit: et egressus, germani beati Petri, eadem causa ductus, oratorium est ingressus, humique prostratus hac prece fertur pium apostolum, quem mente praesentem videbat, palam rogasse: Piissime apostolorum Dei, frater beatissimi apostoli Petri, en ego peregrinae provinciae civis ad tua limina veni, veniam pro peccatis meis postulaturus. Precor te igitur per pietatem, quam caeteris praestare totius orbis attestatione probaris, ut veniam peccatorum, quam per te obtinere confido, non quaeram in vanum, ne mihi tantae progressio viae procedat incassum. Verum, ut experiar, vincula [Col. 0717B] meae impietatis per merita tua solvi; solve, quaeso, impedimenta ingenii mei et linguae meae, quatenus verbi Dei mysteria corde percipere, et diserto elocutionis modo eadem aliis valeam insinuare. O fides famuli Dei, o insigne pietatis indicium apostoli Dei, o larga benignitas et benigna largitas clementiae Dei! Non citius orationis verba complevit, quam vivacissimum mentis ingenium et promptissimum elocutionis modum sese percepisse cognovit. Redit in se, et gratiosus miratur seipsum qui fuerat jam non esse.

10. Romae agitur degens, orationique ac meditationi rerum ecclesiasticarum quotidiana, ut animo proposuerat, instantia mancipatus, pervenit ad notitiam viri sanctissimi atque doctissimi, Bonifacii videlicet archidiaconi, qui et consiliarius erat apostolici: [Col. 0717C] cujus magisterio et amicitia felix, quatuor ab eo libros Evangeliorum, rationabilem Paschae terminum, aliaque nonnulla quae in patria sua nequiverat, didicit.

11. Ecclesiastica igitur disciplina magnifice imbutus et apostolica benedictione perfusus, in iter rediit, Dalfinum episcopum de suo reditu valde suspectum laetus adiit, eique tribus annis fida societate adhaesit. A quo attonsus, in tanto est amore habitus ut illum sibi haeredem facere cogitaret. Sed ne hoc fieri posset, antistes est crudeli morte peremptus, et Wilfridus ad suae potius, hoc est Anglorum gentis episcopatum reservatus. Siquidem regina Francorum ea tempestate saevam Ecclesiae Christi tempestatem [Col. 0717D] intulerat. Nam daemoniaci furoris igne succensa, fortunis omnium bonorum inhiare, inhians rapinis et depraedationibus aestuare, aetuans atroci multos examinatione damnare, et damnatos immani mortis feritate necare. Unde, ut alia taceam quae in innumeros quasi minores crudelia exercuit, octo ecclesiarum Patres ense peremit, cum quibus et praedictum venerandum antistitem pari huic vitae poena mortis exemit. Quem usque ad locum suae neci dispositum Wilfridus secutus est, cupiens pro eo, si concederetur, aut certe cum eo, si permitteretur, simul gladio mori. Verum ne id fieret episcopus modis omnibus interdixit, et ne tantum flagitium flagitiis suis gladiatores adjicerent, Christi miseratio sanctique viri peregrinatio interdixit; quodque tunc temporis [Col. 0718A] magno terrori quamplurimis erat, sua scilicet Anglorum natio interdixit. Corpus tamen occisi debito honore tumulavit, sicque Angliam prospero cursu repedavit.

12. Praefuit eo tempore genti Nordanhumbrorum Christianissimus rex Oswius, successor beatissimi regis et martyris Oswaldi, qui Oswius filium suum Alfridum regni socium sibi constituit. Fuere autem utrique reges in Christiana religione ferventes, Ecclesiarum diligentissimi cultores, et catholicarum doctrinarum studiosissimi auditores, amatores, sectatores. Cum ergo beatus vir Dei Wilfridus in patriam esset reversus, fama sanctitatis et prudentiae ejus, fama eloquentiae et apostolicae doctrinae ejus, circumquaque mira celeritate innotuit, nec non ad [Col. 0718B] aures praedictorum principum ingenti cum laude processit. Sanctitas quoque et insignis amor Christianitatis, qui regum corda repleverat, notitiam sancti nequaquam fugere poterat. Ex hoc curiae regis Alfridi praesentatus, humane suscipitur, brevi, quod antea solo auditu in eo sciebatur, reipsa cognoscitur, et eo regali amicitiae familiariter associatur. Probitas etiam integerrimae vitae, quam fama primo vulgaverat, et prudens simplicitas simplexque prudentia quae in illo ad omnes humilitate vigebant(?) non modo regi, verum et omnibus eum charum exhibebant. Tribus ex hoc annis regalem curiam fovit, et virtute animi gratiam, gloriam, honorem sibi comparavit. Unde et regio munere auctus tam mobilibus quam immobilibus rerum bonis, etiam inter animales homines [Col. 0718C] clarus erat. Super haec quoque Ripensi Ecclesia cum iis quae sui juris exstiterant, regali munificentia donatus est. Ex eo autem summa cura procurabat, quatenus opes suae magis transirent in victum indigentium, quam servaret eas more avarorum opes suas recondentium.

13. Interea venit ad regem episcopus occidentalium Saxonum, nomine Ailbertus, vir sanctus et ecclesiasticis disciplinis apprime institutus, qui et eidem regi magno fuerat familiaritatis amore conjunctus. Hic, rogatus a rege, Wilfridum ad presbyteratus officium promovit, utpote quem sacerdotio fungi dignissimum esse cognovit. Mota est autem ea tempestate quaestio de observatione Paschae, quae magna et frequens eatenus exstiterat, probantibus [Col. 0718D] simul et confirmantibus eis qui de Cantia et Galliis advenerant, quod Scotti diem Dominicum Paschae celebrarent contra morem universalis Ecclesiae. Nam Scotti usque ad id temporis scripturarum serie hac de re disputante non plene edocti, saepe Dominicum Paschae diem celebrabant cum esset Dominica dies in Palmis, ea re quod ipsa die decima quarta luna esset, quae terminus est diei Paschalis. Istiusmodi sectae vir sanctissimae vitae Aidanus suo tempore grande firmamentum fuerat intantum, ut a cunctis quasi aequo animo toleraretur, dum eximia in opere Dei morum ipsius conversatio consideraretur. Sed, illo defuncto, Finanus, vestigia sectae illius per omnia sequens, in episcopatum ejus subrogatus est: quo nihilominus huic vitae modum faciente, [Col. 0719A] Colmannus in sectam amborum sedemque successit, cujus temporibus gravior de paschali observatione atque aliis ecclesiasticae vitae disciplinis controversia versata est. Quapropter merito movit haec quaestio sensus et corda multorum, timentium ne forte accepto Christianitatis vocabulo in vacuum currerent aut cucurrissent. Pervenit et ad ipsas principum aures, Oswii videlicet regis filiique ejus Alfridi, quorum primus a Scotis edoctus atque baptismi sacramentis imbutus, nihil melioris propositis existere posse credebat, quam quod a suis doctoribus acceperat. Porro sequens potioris fidei privilegio primum praecedens, Romanae et universalis Ecclesiae ritum omnibus antestare ratum habebat. Siquidem Christianissimus et doctissimus vir Wilfridus, qui et [Col. 0719B] Romae (ut praediximus) ecclesiasticae disciplinae multa documenta acceperat, et penes Dalfinum Galliarum pontificem Lugduni nonnullis imbutus exstiterat, eum suo magisterio rationabili atque catholica eruditione informaverat, ac informatum omni scrupulositate sublata in verae fidei stabilitate firmaverat. Mota ergo (ut praefati sumus) quaestione de paschali observatione, dispositum est, ut synodus cogi, et haec quaestio deberet ventilari terminarique. Veneruntque illo reges ambo, pater scilicet et filius, magnopere deprecantes ut eis adesse dignaretur Spiritus sanctus. Venit itaque jam dictus Ailbertus antistes, Alfridi regis amicus, cum beato Wilfrido et suo Agathone presbyteris: contra quos Colmannus cum suis clericis venit, et Hildem abbatissam, sectae [Col. 0719C] suae fautricem, cum aliis pluribus secum in synodum duxit.

14. Silentio itaque facto, primo rex Oswius praefatione praemissa tali fertur modo locutus: Hactenus, Patres venerandi, schisma in Ecclesiis Christi exortum eo quosdam minus veritati studentes perduxit, ut bis in anno (quod dictu quoque nefas esse probatur) sanctum Pascha sit celebratum. Cujus tamen rei causam bene considerantibus non adeo mirum videtur. Dum enim ipsi arietes iter diversum arripiunt, greges etiam post se diviso tramite rapiunt. Ubi plane miseriam est videre, cum ad regnum via sibimet contraria tendunt, quo communi proposito fidei properare contendunt: et qui viam individuam perveniendi ad vitam solummodo Christum [Col. 0719D] noscuntur habere, absonum valde absurdumque fore dignoscitur, ipsum Christum in suis mysteriis velle dissona observatione dividere. Ea re in hanc me sententiam ipsa rationis necessitas potissimum duxit, quatenus utriusque partis defensores una venire jussio nostra constringeret, quo utrinque ratione audita, quid sequendum, quid fugiendum sit, discusso errore queamus inspicere. Quapropter tu, Colmanne, qui praecipue contra morem universalis Ecclesiae Pascha celebrare a nonnullis calumniaris, causae tuae, inquam, et ego tecum similis observationis coarguor, primo propugnator assiste; quatenus auctoritate qua nititur agnita, si tanta est, fiat amodo nostra sub eadem auctoritate a tantis [Col. 0720A] calumniis observatio libera. Quod si ea qua niteris minus firma auctoritate victus exstiteris, profecto nec me, nec quemlibet meorum tuae sectae ulterius sectatorem habebis.

15. Tum Colmannus: Pascha, inquit, a quarta decima luna usque ad vicesimam celebramus, et celebrandum confirmamus, et ita fieri oportere validae auctoritatis firmamento comprobamus. Beatissimus etenim Joannes apostolus et evangelista, Domini Jesu tam familiaris conviva, ut supra pectus ipsius in Coena recubuerit, eodem quo nos ordine illud celebravit, et in omnibus quibus praefuit Ecclesiis celebrandum fore sua auctoritate praefixit. Hoc per successionem prudentum et aeque sanctissimorum virorum ad nos usque perlatum, hoc nostrorum [Col. 0720B] doctrina majorum in nobis stabili firmitate fundatum, hoc a nobis antehac inviolabili observatione servatum, et firmamus nulla ratione non esse servandum.

16. Quo haec et hujusmodi nonnulla dicente, jussit rex et Ailbertum suae morem observationis in medium proferre, ut sciretur quo principio, cujusve niteretur auctoritatis institutione. Respondit Ailbertus: Loquatur, obsecro, vice mea Wilfridus presbyter, quia unum ambo sapimus cum caeteris qui hic assident ecclesiasticae traditionis cultoribus; et ille melius ac manifestius ipsa lingua Anglorum, quam ego per interpretem, potest explanare quae sentimus. Tunc Wilfridus ad jussum regis exorsus, Colmannum non modo auctoritate beati Joannis [Col. 0720C] falso niti aperta ratione monstravit, verum et contra Joannem et contra legem et Evangelium, necne doctrinam apostolorum, imo et contra universalis Ecclesiae morem eum sentire in paschali observatione probavit. Quam probationem idcirco scribere supersedimus, ne in re huic opusculo non necessaria aliquod fastidium legentibus inferremus. Si quis autem eam velit, in nostrae, hoc est Anglorum, gentis historia requisitam inveniet. Hac ergo omissa, vitam beati viri, ut coepimus, ordine prosequamur, prout ipse, de quo loquimur, nos adjuvare dignatur. Finito conflictu contentioneque soluta, Ailbertus domum rediit; Colmannus vero, suae sedis episcopatu dimisso, Scotiam petiit, quoniam ecclesiasticis traditionibus suas traditiones postponere noluit.
[Col. 0720D]

17. Vir autem Domini Wilfridus ex hoc magnae apud omnes est venerationi habitus: quippe qui et divinis eruditionibus praeclare imbutus, et Dominicis comprobatus erat operibus magnifice fultus. Quapropter a rege Alfrido totius plebis acclamatione ad pontificatum eligitur; sed ipse gravi reclamationis adnisu ne id fiat obsistere nititur. Tandem importunitate omnium victus, id a rege petivit, ne se inordinate ordinari in Brittania permitteret: verum ut tanta res secundum instituta canonum expleri valeret, ordinandum sese in Galliam mitteret. Venerabilis nempe Deusdedit sanctae Cantuariensis Ecclesiae archiepiscopus jam huic vitae subtractus fuerat, nec in tota Brittania episcopus [Col. 0721A] aliquis canonice ordinatus supererat, excepto Wine occidentalium Saxonum episcopo. Ailbertus siquidem, cujus paulo ante meminimus, relicta Brittania, Parisiacae civitatis episcopatum sortitus erat. Cum igitur ita se res habebat, quod petebatur rex promptissime annuit, et consilio patris sui Oswii beatum Patrem ad regem Galliarum direxit, rogans et obsecrans quatenus virum honorifice susciperet, atque in gradum pontificatus sua auctoritate sublimari praeciperet. Igitur, prout dignum fuit, a rege honorifice suscipitur, ad Ailbertum episcopum cum mandatis dirigitur, quibus ut summa honorificentia servum Domini ad ordinem episcopatus promoveat jubetur. Qui mandatis gratiosus obtemperans, eum cooperantibus undecim episcopis honorifice consecravit.
[Col. 0721B]

18. Quo post ordinationem suam in transmarinis partibus demorante, ii quorum sectae pravitas per eum pridem detecta fuerat atque dejecta, rependendarum injuriarum sese jam tempus opportunum accepisse putantes, regem Oswium fraudulenta calliditate convenientes circumveniunt, circumveniendo in eam sententiam ducunt, quatenus Ceaddam Eboracae civitatis episcopum fieri jubeat, ne Ecclesia diutius carente pastore fides Christi quamlibet jacturam incurrat: praesertim cum penitus, inquiunt, ignoretur quo Wilfridus devenerit, quem ad ipsius Ecclesiae regimen ordinandum in Galliam Alfridus direxit. Hac ipsorum versutia rex Oswius incaute praereptus, dato praefato Ceaddae ipsius Ecclesiae pontificatu, [Col. 0721C] misit eum Cantiam in gradum sacerdotii consecrandum. Quo cum suis veniens et eamdem sedem pastore viduatam inveniens, inde divertit, praedictum Wine episcopum adiit, ut episcopus ab eo consecraretur obtinuit. Assumptis ergo duobus de gente Brittonum episcopis, qui contra scripta canonum erant ordinati, eumdem Ceaddam pari modo inordinate ordinavit.

19. Ordinatus autem Eboracensi Ecclesiae praelatus est, cum non post multos dies beatus Wilfridus patriam redire instituens navem ingreditur, et aliquandiu felici cursu navis aequoreos fluctus transvehitur. Jam autem medio mari transito, et beato viro cum suis clericis in ea quae Dei sunt corde et ore intento, ventis mutatis validissima tempestas [Col. 0721D] exoritur. Qui magna vexatione quassati, tandem in regionem australium Saxonum, quam non noverant, projecti sunt. Fluctibus vero in sinus suos ita illuc retractis indigenae adhuc gentili errore devincti advolant, navem et omnia quae in ea erant in jus suum vindicare volentes; et id propositi obstinato corde tenentes, ut aut captivarent, aut morte sibi resistentes involverent. Quo vir venerabilis agnito copiosam eis pecuniam obtulit, et quatenus ab intentione sua recederent humili postulatione admonuit. At illi ferociores ex illius verbis effecti, nil se ab eo pro ipsorum dimissione sumpturos fore proclamant, quin etiam non modo omnia sua, verum et eumdem ipsum in jus proprium se accepturos nulla [Col. 0722A] causa vetante confirmant. Quid igitur negotii tenor intenderet socii pontificis intelligentes, praemissa supplicatione ad Dominum arma arripiunt, magis volentes more virorum fortiter bello occumbere quam ignava captivitate longioris vitae spatio servando producere. Quod ubi a paganis cognitum, aciem struere, ac in populum Domini tela dirigere festinabant. Stans quoque princeps sacerdotum idololatriae coram paganis in tumulo excelso, suis magieis incantationibus suos quasi benedicendo confortare, ac socios famuli Dei maledicendo satagebat enervare. Cui operi cum quantum sua intererat, summo studio mente, voce manuque vacasset, juvenculus quidam minister hominis Dei funda lapidem jecit, et eumdem magum trajecta fronte dejecit, [Col. 0722B] exstinxit. Rediit mox ad memoriam viri Dei antiquum per David factum in Goliam miraculum Dei, cum subito mire paganorum tumultus exoritur, et in discerptionem Christianae partis vires omnium exeruntur. Quid plura? insurgunt acies, miles Christi sese prosternit in preces; Domino autem pro suis pugnante, inimica manus confusa et victa discedit. Sed post paululum multiplicior in idipsum et immanior redit, aciem struit, tela in vacuum dirigit. Tela non vacua recipit, pars maxima ruit, et pars residua fugit. Et quid morer ? jam tertio victi cum se ad quartum praelium cum rege suo praepararent, meritis beati Wilfridi multo ante horam mare effluxit, navem extulit, et sanctum Dei cum omnibus suis, quinque solummodo ex sociis perditis, prospere in [Col. 0722C] Sandicum portum evexit. Quod inimici videntes, maxima confusione in sua remeant, et servum Domini laeta serenitate victorem abire gemebundi deplorant.

20. Patrio itaque portu patriaque potitus, confestim sibi rumor innotuit, qualiter suae sedi Ceadda substitutus antistes sit. Qui pro re nihil omnino perturbatus, placido vultu et hilari pectore Ripum perrexit; ibique servitiis Dei intentus, magna mentis stabilitate per aliquod tempus in secretiori habitaculo deguit. Sed quia civitas supra montem posita nequit abscondi, a multis et praecipue nobilibus frequentabatur, eximiae sanctitatis ejus fama permotis. Rex quoque Merciorum, nomine Wlfarius, vir Deo valde devotus, famulum Christi adiit, eumque ut [Col. 0722D] loco cederet secumque maneret importuna vix prece deflexit; et compos suae voluntatis effectus, ingenti beatum Patrem dilectionis affectu coluit, terris et honoribus auxit.

21. Metropolitana vero sedes totius Angliae, dum haec ita fierent, pastore carebat, defuncto (ut praediximus) archiepiscopo Deusdedit. Et quoniam tanta sedes absque episcopali providentia esse nequibat, rex Cantuariorum Egbertus beati Wilfridi prudentia sanctitateque audita, ad ipsum misit quam humillima eum supplicatione contestans, ut Ecclesiam viduatam sua dignaretur praesentia visitare, ope consolationis erigere, contra spirituales nequitias clypeo suae admonitionis protegere, et quaeque tenor [Col. 0723A] ecclesiasticae traditionis expeteret, in ea pontificali auctoritate statuere. At ille tali in causa reniti fas esse nequaquam existimans, regiae voluntati assensum praebuit. Ad ecclesiam igitur venit, et quae per Spiritum sanctum agenda cognovit, sedulus inibi administravit. Is primus erat, qui inter episcopos de Anglorum gente creatos catholicum vivendi morem Anglorum Ecclesiis tradere didicerat : unde et perplura catholicae observationis moderamina quaque per easdem Ecclesias sua doctrina diffundebat. Quare factum est ut, crescente per dies institutione catholica, Scoti omnes qui tunc morabantur inter Anglos, aut his manus darent, aut ad suam patriam repedarent.

22. Beatus autem Wilfridus, prout ei facultas [Col. 0723B] inerat, hac illac propter verbum Dei disseminandum magna populi frequentia comitatus pergere consueverat. Quod cum tempore quodam faceret, devenit in locum ubi natus fuerat atque nutritus. Cujus loci indigenas verbo vitae coelestis enutriens, multos ab amore terreno avertit, et ad amorem omnipotentis Dei convertit. Unde factum est ut plures ibidem cellas Domino servire volentibus institueret, et quonam pacto eorum vita componi deberet, unumquemque prudenter instrueret. Sicque per tres continuos annos modo Cantuariensis Ecclesiae dispositioni, modo illorum exhortationi et illorum correctioni suae providentiae curam impendit. Et licet episcopalis cathedrae proprium locum nusquam haberet, tamen episcopali officio studiose intentus [Col. 0723C] satagebat qualiter diabolo sua vasa eriperet, et ea Domino Christo conciliaret, atque in sanctae conversationis proposito corroboraret.

23. Emenso autem spatio trium annorum, Theodorus a Vitaliano papa archiepiscopus consecratus et missus, Cantiam venit : susceptaque sede pontificatus in metropoli civitate, mox secundum quod vigorem ecclesiasticum decebat, ea quae circumquaque emendanda erant, summa prudentia et pontificali auctoritate in melius mutare studebat. Ut vero comperit Ceaddam contra canonum statuta in episcopatus gradum fuisse consecratum, publica illum increpatione redarguit, et quod degradari jure deberet paulo districtius minatus est. At ille, ut erat [Col. 0723D] magnae humilitatis et mansuetudinis vir :  Si me, inquit, asseris contra scita canonum ordinatum, libenti animo exordinari concedo, cum profecto nunquam tanti apud memetipsum exstiterim, qui loco hujusce regiminis vel ad horam praeesse debuerim; sed obedientiae causa jussus subire, hoc licet indignus consensi.  Qua responsionis ejus humilitate Theodorus accepta, dixit eum nequaquam gradu sacerdotii se velle privare. Verum quia (ut diximus) inordinate ad tantum ministerium fuerat ordinatus, ipse ordinationem ejus canonica ratione consummavit. Sed ille considerans se non juste episcopatum alterius episcopi obtinuisse, poenitentia ductus elegit potius tali honore carere quam alterius cathedrae ulterius injuste praesidere. Discessit [Col. 0724A] igitur episcopatu, et ad monasterium suum, quod erat in Lestingesei, privatus secessit.

24. Porro Theodorus beatum Wilfridum in episcopatu Eboracensis Ecclesiae restituit, nec non et omnium Nordanhumbrorum, sed et Pictorum, quousque rex Oswius imperium protendere potuerat. Sicque vir sanctissimus et animam suam in patientia possedit, et multiplicatus honore, quod suum fuerat, totius populi exsultatione recepit. Quo tempore regno Merciorum Wlfarius praesidebat, cujus paulo ante meminimus. Qui cum mortuo Jaramanno episcopo sibi suisque alium a Theodoro dari peteret, non eis ille novum voluit episcopum ordinare, sed praefatum venerabilem Ceaddam eis dedit. Beatus vero Wilfridus suis redditus, egregia mentis instantia [Col. 0724B] operam dabat, quatenus et ea quae longa vetustas aut incuria dissolverat, in ecclesiis restauraret, et quae in subditorum suorum moribus oculos magni Dei offendere poterant, eliminaret. Quibus operibus quanto magis intendebat, tanto se in majori virtutum exercitio constringebat, ut subjectis in ejus vita esset videre, qua diligentia deberent verborum ipsius documenta suscipere.

25. His autem quae destructa repererat in integrum restitutis, ecclesiam in honorem beati Petri apostolorum principis a fundamentis consummavit, et eam multo decore sub immensa principum ac populorum frequentia consecravit. Ut autem ventum est ad sui sermonis officium, luce clarius visa sunt Dominica in ea verba compleri: Non vos estis qui loquimini, [Col. 0724C] sed spiritus Patris mei qui loquitur in vobis (Matth. X, 20). Quod ea re plane licet considerare, cum et populus in Dominum magna sit dilectione ex illo affectus, et corda principum tanto timore et amore Dei sint accensa, ut non solum ea quae prius ad jura ipsius ecclesiae pertinebant, ad vocem illius testamentis confirmarent, sed et quaedam de suis ipsi ecclesiae condonarent. Triduo post haec omni turba secum detenta, pane vitae tam coelestis quam terrestris eam copiose refecit. Ecclesiam praeterea magnis muneribus et ornamentis decori domus Dei competentibus ditavit. Et cum haec opera laude dignissima faceret, uti mortiferam pestem laudem fugiebat humanam : ac sic positus in medio populorum, [Col. 0724D] omnibus erat speculum et informatio operum bonorum.

26. His ita sese habentibus, omnipotens Deus ut merita famuli sui quanti penderet mundo demonstraret; quae internarum luce virtutum primo profudit, etiam exteriorum exhibitione miraculorum decorare voluit. Hinc est quod die quadam cum venerabilis pastor oves Dei verbis et fidei sacramentis imbueret et antiquo humani generis hosti in eis jus dominandi auferret, atque per sacri chrismatis unctionem septiformis gratiae Spiritum jam baptizatis traderet, ecce per effusas turmas mulier nimio dolore afflicta ministro Dei occurrit, defunctae funera prolis miserabili deportatione in ulnis ostentans. Quo viso Pater obstupuit, haesitque loco, paulumque [Col. 0725A] ab incoepti operis ministerio se cohibenti orbata mulier acri doloris nimietate turbata pronior incubuit, gemituque praepedita vix in haec verba erupit: En, inquiens, bone domine, quem ad impositionem manus tuae confirmandum in Christo portare decreveram, jam non solum ad confirmandum, verum primo ad resuscitandum a mortuis tuae sanctae pietati piaeque sanctitati apporto. Christum tuum praedicas omnipotentem, quod precor operibus proba, et meum a morte filium unigenitum suscita. Et quanti hoc est omnipotentiae suae parvulum suscitare, et mei doloris stimulos effugare ? revera nihili. Quapropter in hoc peto quae praedicas rata esse potenter ostende, ut ad meam consolationem unicum filium meum restituas vitae.  Ingeminat querulas voces, [Col. 0725B] cujus vehementi gemitu coacti sub uno convolant omnes. En plangor grandis. Tandem compassus venerabilis Domini servus, agit tacitas sancto sub pectore grates, quod turba nondum perfectae fidei novit rogare clementiam Domini Christi; moxque solo fusus et faciem lacrymis perfusus :  O Domine Pater, ait, non ad merita mea, sed ad tuae pietatis opera, precor, placatus attende, et aerumnis hujus mulieris opem tuae consolationis impende, restituendo incolumem filium suum per Jesum Christum Dominum nostrum unigenitum Filium tuum.  Quo dicto surrexit, et caput defuncti dexterae manus extensione tetigit: cui ad ejus tactum caput exagitanti vir Dei manum porrexit, et erectum vivum incolumemque cunctis exhibuit. Vulgus in nimios [Col. 0725C] admirationis ac laudis clamores excitatur, et fide plenissima in Christianae legis observantia consolidatur. Puer redivivus in Christo per manus impositionem confirmatur, matri cum gaudio redonatur eo pacto ut septem annis materna cura nutritus viro Dei restituatur. Quod post praefinitum tempus ne fieret patre suo interdicente, exsul ad externos fugit cum prole Britannos, sciens videlicet puerum nequaquam contra viri Dei praeceptum in proprio secum posse manere. Quod tamen sua fuga ei contulit. Post parvi temporis dies praefectus quidam invitis parentibus puerum in manus Patris reduxit, quem protinus servitio Dei mancipavit, et bene instructum pluribus imitabilem in sancta conversatione [Col. 0725D] postmodum fecit. Hinc quique perpendite quid signi praetulerit super ejus cunabula coelitus emissum lumen radiantis flammae.

27. Ea tempestate regnum gentis Anglorum gemino decore nitebat, cum et reges Christianitatis amore fervebant, et pontifices divini operationem mysterii summo studio exercebant. Hinc regalis providentia hoc potissimum per se gerebat quosque subditorum magis a pravitate morum abstrahere, quam cupiditate animi res eorum diripiendo distrahere; nec ulla eis cura fuerat quam subditis, sed quam bonis ipsi regnarent. Hinc nihilominus sacerdotalis apex sui officii plenissime compos exstiterat, eis solummodo sua diligentia operam praebens, ad quae ipsius ordinis institutor et auctor Deus ipsum [Col. 0726A] instituit. Haec propter summa quies erat plebi legalia jura tenenti, terra frugibus et tranquillitate opima suis cultoribus non modo egestatem colebat [f. tollebat], sed et operi Dei absque sollicitudine saecularium rerum curam impendere permittebat. Classica dira silent, nec latronum incursio formidatur. Quid plura? ut cuncta brevi edicam, promicat Ecclesia pacato foedere nexa. Quae ut diabolus vidit, propria sibi malignitate invidit, et tractans secum pacis interruptioni causas invenit. Spiritu namque superbiae suae invadit gentem Pictorum in tantum, ut ea gens (quod semper ferre consueverat) bello a se tentaret excutere jugum Anglorum. Praefuit eo tempore regno Nordanhumbrorum Ecfridus filius Oswii regis, qui patri suo in regnum successerat, vir in armis strenuus, [Col. 0726B] et beati Wilfridi amicitiis vehementer astrictus. Hic ergo pontifici negotium Pictorum quod incumbebat exposuit, atque ut rebus opem suae intercessionis ferret supplici prece admonuit. Cujus dehinc benedictione vallatus atque sanctissima oratione comitatus, cum parva militum manu Pictis occurrit, Pictosque occursantes catervatim prostravit, et Pictorum tumorem gladii ultione repressit. Et quid morer? dat stragem late, redeunt in colla catenae: sicque victoria laeta potitus rediit, et eximias propugnatori suo gratias egit. Hoc modo genti Anglorum pax restituta per annos aliquot mansit. At regno Merciorum post haec in dissensionem elato, rex praefatus armis pacem revocare desiderans, obvius eidem regi in bellum processit, [Col. 0726C] pugnam commisit, quam quaerebat pacem, duce fugato exercituque prostrato, victor obtinuit. Ea nimirum re huic regi sic processit, quo Deus ostenderet preces beati Wilfridi ante se penitus cassari non posse. Nec mirum. Qui enim in Evangelio dixit omnia fore possibilia credenti (Marc. IX, 22), merito illi quem et fide catholicum, et in operibus ejusdem fidei praecipuum ipsa Domini sapientia vidit, quae juste petebat, possibilia esse concedere debuit. Nam de illius fidei integritate quis dubitare, aut quis de perfectione operum ejus digne valeat disputare? Verumtamen paucis opera ejus quaedam describantur, quae et integritati suae fidei testimonium praebeant, et illius cordis devotionem imitari volentes [Col. 0726D] quod imitentur prae oculis habeant.

28. Ac primo dicendum quod optimis a puero moribus institutus, nulla quoad vixit eisdem potuit ratione abduci incommutabilis justitiae cultor, nec favore remitti, nec detractione diduci, nec laudibus decipi, nec vituperationibus in zelum poterat commoveri. Per noctem divinis insistens obsequiis, corpus suum quod ab omni contagione ex utero matris suae mundum custodierat, tam vigiliis quam frigoribus mire afficiebat, singulis illud noctibus aqua frigida tinguens, nec prius ab hac consuetudine cessans, quam Joannis apostolicae sedis antistes eum pro aetatis suae gravitate huic proposito finem juberet imponere. Non hunc ardor aestatis, non frigus hiemis ab instantia coepti operis Dei [Col. 0727A] detorquere valebant. Praeterea quaquaversum gratia praedicandi gratiam Dei pergens, paratus erat pro ipsa quam praedicabat veritate vitam dare, si occasio competens offerretur quae id fieri postularet. Si quando aliquid deliciarum quovis eventu, et hoc summa cum parcitate, in escam sumebat, idipsum in se postmodum gravi inedia vindicabat. Haec institutio vitae minimum elationis et maximum humilitatis in ejus pectore studium comparavit. Haec subditis sibi exemplum sanctae conversationis indixit; haec eosdem in arctam continentiae viam induxit ; haec quoque multos a suo errore conversos ad Christi gratiam duxit. Unde quamplurimi nobilium incitati, filios suos Dei servitio mancipandos viro tradebant mirantes, admirando ejus merita dignis [Col. 0727B] laudibus approbantes, atque suos ipsius probitatis imitatores fieri modis omnibus exoptantes. Sed sicut saepe quod aliquibus provenit ad virtutis profectum, aliquibus procedit ad iniquitatis effectum; sic unde nonnulli in amorem et venerationem famuli Dei profecerunt, inde quidam in odium et contumeliam ejus erumpunt. At athleta Dei cum iis qui oderant pacem erat pacificus (Psal. CXIX, 7), et odio ipsorum suae rependebat obsequium mansuetudinis.

29. Praeterea in Augustaldensi oppido templum mirabili opere fecit, quod ipse in honorem beati Andreae apostoli Domino dicavit, ad vicem videlicet beneficii rependendam, quod idem apostolus jam ei [Col. 0727C] dudum impenderat. In cujus templi constructione non defuit invidia mortiferi serpentis. Nam dum caementarii linunt superiora parietis, praecipitante illum adversario humani generis, unus eorum in praeceps corruit, et sic ut contritis omnibus membris jam defungi putaretur. Qui cum velut in exhalatione sui spiritus laboraret, excurrunt omnes utpote ad exsequias funeris ejus. Vir autem Domini Wilfridus cum corpore absens praesentia spiritus cuncta dignosceret, mox sese in lacrymas dedit, et quosque assidentium quid evenerit ex ordine docens, pro salute fratris eos intercedere postulavit. Ubi vero ad aegrum ventum est, mox ad Patris tactum pristinam receperunt membra salutem : et, si dicendum, lethum erubuit, cum per hominem vitae se [Col. 0727D] depelli, et homini vitam restitui vidit. Cujus mortis auctor diabolus, videns virum tam internis animi virtutibus quam exteriorum exhibitione miraculorum suam confusionem augere, in nimiam sui furoris malignitatem accenditur, quibus modis poterat inquirens, qualiter confusionem suam versa vice in eum retorqueret.

30. Acceperat autem rex Ecfridus conjugem nomine Adeldridam, quae in voto virginitatis potius hanc vitam transigere proposuerat, quam aliena libidine violari. Juncta est tamen regi praefato lege conjugali, non conjunctione carnali. Cujus rei gratia beatum Wilfridum tam per se quam et per amicos suos rex convenit, orans et obsecrans, et maximarum rerum pollicitatione in hoc ipsum allicere tentans, [Col. 0728A] quod negotium reginae persuaderet, ut omisso virginitatis proposito regiae voluntati assensum praeberet. At Wilfridus, sciens scriptum esse : Vovete et reddite Domino Deo vestro (Psal. LXXV, 12), maluit Ecfrido hac in re non parere, quam suum Domino sacrificium auferre, ne per hoc non modo virginis, verum et suae animae mortis aeternae dispendia pararet. Ergo virginei voti fautor existens, vigilantis animi sagacitate procurabat, ne qua femineae mentis inconstantia propositum virgo postponeret, et terrenis illecebris animum devicta supponeret. Egit igitur sua industria, ut virgo potius divortium conjugii a conjuge quaereret, quatenus libertate potita saeculum linquere, et thalamis aeterni regis valeret feliciter inhaerere. Quod quidem factum [Col. 0728B] est. Nam ubi rex comperit eam nullo pacto a proposito posse mutari, licet invitus, concessit tamen ut relicto saeculo, prout volebat, acciperet velamen insigne virginitatis. Qua licentia felix, accepto velamine a beato Wilfrido, quae mundi sunt cum mundo deseruit, sprevit atque a sui desiderio cordis procul abjecit.

31. Ermemburgis vero regali est copulata conjugio. Per hanc igitur diabolus odium quod contra virum Dei habebat, exerere opportunum existimans, animum illius injectis quibusdam simultatibus adversus eum inflammat, quoque ipsi suarum insidias fraudum tendat vehementer instigat. Cui suggestioni eo facilius cessit, quo muliebris inconstantia [Col. 0728C] mentis, intemperantia Iubricae ostentationis, oppressio ac rapina violentae damnationis, quae in ea magno cum tumore vigebant, servum Domini in redargutionem sui multoties acerba invectione armabant. Quamobrem non parum intus offensa, et insuper daemoniaco igne succensa, gloriae dignitatique ipsius magnopere coepit invidere, et quonam modo eum dignitate sua spoliare ac spoliatum abjicere posset, occasiones quaerere. Considerata ergo gloria viri, qualiter eum omni ex parte affluentia dignitatis circumfulsisset, regem muliebri facundia convenit, quasi de quibusdam suis utilitatibus actura; re autem vera prima an animum ejus ad quae vellet acclinare posset habere, ex obliquo perquisitura. Quem ubi ad suum votum esse persensit, ut [Col. 0728D] hominem Dei in invidiam adduceret, fraudulentis sermonibus ejus gloriam regi coepit admirando enarrare. Nam, exposita divitiarum abundantia, coenobiorum multitudine, aedificiorum magnitudine, subditorum principum turba, obsequentium militum copia, regalibus vestibus et armis instructa intulit: Et quid amplius ipse tibi, quam tu sibi? totum regnum tuum episcopatus ipsius est; quin et si tua potestas ejus potestati comparetur, minor est. Terminus enim imperii tui suis finibus coarctatur; terminus autem episcopatus ejus tuos fines auctoritate progreditur. Et, fateor, fidelibus et amicis tuis est timendum ne, si aliquando inimici tui contra te arma susceperint, ipse quam praedicat pacem sequendi suos ab armis immunes retineat, tuque tuorum [Col. 0729A] paucitate inimicis inferior victus occumbas. Quapropter de negotio ante negotium tracta; et, ne in ipsa gestione negotii tua virtus decidat, quae obsunt gnarus praeordina. Sunt quidem et alia nonnulla quae tibi honeste possunt persuadere, tui honoris nullatenus esse, non dico superiorem, sed parem quemquam in regno tuo habere. Quae nec dici quidem opus esse recognosco, quia non modo tuae prudentiae, sed et cuivis imprudenti clara esse non nescio.

31. Talibus verbis rex permotus, et quasi suae utilitati consuleretur, ad ea totus arrectus, melius suis rebus consuli non posse putavit, quam si vir Dei suis omnibus privaretur, et episcopatus ipsius in plures episcopos divideretur. Verum quia id agi [Col. 0729B] praeter consensum Cantuariensis archiepiscopi minime poterat, verba malignae accusationis contra episcopum ipsius sedis antistiti Theodoro mandant, et ad suae voluntatis effectum deceptum inclinant. Venit igitur ad regalem curiam Theodorus, sua auctoritate regiam voluntatem super Wilfrido impleturus. Quod factum est. Nam protinus in locum ejus tres episcopos eo absente ordinavit. Res viro celari non potuit : et admiratione quammaxima ductus, hilari corde, alacri vultu, modesto gressu regis palatium subiit, causam negotii perquisiturus. Cui hoc modo, ut fertur, ad inquisita responsum est :  Nec te impraesentiarum alicujus criminis admissione notamus, nec tamen statutum de te judicium hac vice mutabimus. Ille vero talibus verbis [Col. 0729C] non sibi satisfactum esse consentiens, apostolicam sedem appellavit, et pro eorum injustitia indignatus reflexo gressu aulam egredi voluit. Intuens autem quosdam satis foedo suis casibus insultare cachinno :  Et o, inquit, filii, felici prosperitate ducatis tempora longa; sed noveritis, quantocius sors infesta resolvet haec gaudia vestra : nec prius hunc annum transisse videbitis, quam istas quas super me derisiones habetis, acerbi moerore luatis. Quae prophetia veritas facta est. Nam post non multum temporis conserto gravi praelio inter Ecfridum et Ailredum regem Merciorum juxta fluvium Treanta, occisus est Elfuinus frater regis Ecfridi, juvenis circiter decem et octo annos habens, utrique provinciae multum amabilis : ex cujus [Col. 0729D] morte magnus et intolerabilis moeror Ecfridum ac suos percutit, omnisque laetitia quam de expulsione beati Wilfridi habuerant, justo Dei judicio in tristitiam versa est. Sic ex eo quo a se fortissimum militem Domini repellere non timuerunt, nunquam laeta victoria potiti sunt : sed qui prius parva manu militum, ejus intercessione muniti, ingentes copias straverant, postmodum cum ingenti copia a raro milite victi cadebant. Nec injuria. Repulso etenim eo per quem victores exstiterant, nil erat residui quare passim vinci non debuerunt. Verum ad ordinem instituti operis styli officio redeamus.

32. Beatus Wilfridus episcopalis cathedrae dignitate privatus ad sua rediit, filiis et fratribus suis de [Col. 0730A] ejus infortunio valde contristatis non pauca disseruit verba consolationis, patientiae et verae charitatis, dicens, inter alia, nihili esse pendendum quod constaret nonnunquam fore pendendum. Ipse vero post haec Romam iturus, et ne quod scandalum Ecclesiae Christi propter eum immineret causam suam ante sedem apostolicam expositurus, ad mare, venerabili monachorum collegio dextra laevaque stipatus, perducitur; navi imponitur, pia illorum imprecatione perfungitur; prospero cursu ventis vela panduntur. At ubi paululum navis processit, mutato vento pulsus est Fresiam : ubi a barbaris ac rege illorum Aldgislo honorifice susceptus, ibidemque honorifice conversatus, ab omnibus summo cum honore, quoad ibi manere cordi fuit, habitus [Col. 0730B] est, licet adhuc tota provincia idolorum cultui dedita deserviret. Vicem itaque benignitati eorum rependere volens, praedicabat eis verbum Dei, et multa millia verbo veritatis instituit, ac fonte salutari a suorum peccatorum sordibus lavit : sicque susceptores suos et a Domino suscipi, et Dominum in se suscipere fecit. Erat autem ante adventum beati viri terra ipsa magnae salsitatis magnaeque sterilitatis, et velut in modum rupis nimiae asperitatis, ac per hoc quibusque animalibus ad incolendum magnae incommoditatis. Verum ad praedicationem viri Dei eadem gente fidem Domini suscipiente, sicut corda eorum supernae dulcedinis rore ad fertilitatem operum bonorum mollita, et inhabitatione Spiritus sancti sunt accommoda facta; ita [Col. 0730C] et terrae ipsorum salsitas in dulcedinem, sterilitas in fertilitatem, asperitas in mollitiem atque pinguedinem versa, omnibus inhabitantibus eam diversae commoditatis copias lautissime intulit.

33. Interea ii qui sua nequitia victi amicum Christi propria dignitate, possessione, terra proturbaverant, legatos suos tam fraudibus iniquissimae delationis ligatos, quam et diversis exeniis oneratos in Franciam dirigunt, quo viro Domini partim fraude, partim munere laqueos deceptionis et captionis, laqueos depraedationis, perditionis et mortis instituant. Sed ut laqueus eorum, qui muneribus seducti laqueum instituerunt servo Dei, ipsos involveret, quemdam sacerdotem Domini, nomine Winfridum, nuper a suo episcopatu depositum, et tunc [Col. 0730D] in peregrinationem pro Dei amore euntem occulto judicio Dei suis omnibus spoliaverunt, vicinitate nominis propriaque malignitate decepti. Verum ubi hoc ab illis est intellectum, et quonam vir Domini ea tempestate degeret recognitum, Ebroinus, regalis curiae et istius nequitiae princeps, scripta cum magno munere Aldgislo regi direxit, petens ut Wilfridum omnibus bonis exspoliatum crudeli morte necaret. Rex autem nec precibus, nec donis sub se cadere tantae nequitiae acquiescens, missam chartulam magna cum indignatione diruptam ignibus injecit: nequitiaeque, ut dignum fuit, exprobrans, legatos absque honore dimissos statim remeare praecepit.

34. Securus igitur insidiarum praesul, in ipsa [Col. 0731A] provincia totam cum nova Dei plebe hiemem feliciter exigens, deinde pergendi Romam iter repetiit, et Galliam perveniens nota sibi regis Dagoberti moenia subit. Quem ipse rex visum mox recognovit, eumque multa cum laetitia hospitio suscepit, et vocatis hominibus suis, hac eos voce alloquitur: Virum hunc quem ecce coram habetis, magnopere dilectioni vestrae commendo, rogans ut illi in quocunque negotio vestri opus habuerit assistatis, siquidem me, sicut credere fas est, sincera mente amatis. Hujus etenim probitate et industria vobis redditus, vobisque, ut impraesentiarum videtis, regia sum dignitate praelatus. Nam dudum, velut ipsi recordamini, cum popularibus insidiis fere perditus essem, exsul quaque liberationis meae gratia oberrassem, pelago [Col. 0731B] quoque jactatus ad ignavos Hibernos perlatus fuissem; hinc me inde adductum magna benevolentia secum aliquandiu tenuit, ab omni periculo protexit, atque nativo solo incolumem ac tutum restitui posse donavit. Quapropter per meam et vestram vos obtestor salutem ut, si qua in vobis est fides, tantum servemus amicum, et vicem exhibitae mihi dilectionis ac benevolentiae communiter gratiosi procurramus [f. procuremus] ei rependere. Ad haec dicta quique laetantur, suamque laetitiam vehementi acclamatione testantur. Neque enim leve judicabatur inter illos quemquam subjectorum vel mutire contra praeceptum aut voluntatem principis sui. Hinc sedes et praedia, dignitates et varia dona sancto a rege offeruntur, atque ut sui regni dignaretur terras incolere [Col. 0731C] ac incolendo juri proprio vindicare, multis precibus exoratur.

35. Sanctus autem, sui propositi memor, regiae voluntati non cessit: sed quibusdam necessariis rebus assumptis, quin etiam sociato sibi quodam praesule Deodato nomine, a curia recessit. Inde Campaniae ducem vocabulo Bertherum adiit, et ab eo nobiliter susceptus est. Qui post exhibita verae charitatis atque humanitatis officia, cum homine Dei residens coepit ei enarrare, qualiter inimici ejusdem voluerint eum perdere, et se ad intentionem ejus oblatis muneribus inflectere. At ego, inquit, non immemor quid fidelitatis et amicitiae quondam in pagano quodam rege repererim, cum de patria mea [Col. 0731D] pulsus apud eum exsularem; nolui minus fidelis inveniri Christianus tibi Christiano, quam homo paganus mihi exstitit homini Christiano. Siquidem rex Hunorum gentilis cum causa tuendae meae salutis me secum degentem retineret, iniit mecum foedus in nomine dominorum [f. deorum] suorum, quod me nunquam inimicis meis quavis occasione proderet. Post aliquot vero dies nuntiis ad se ex parte inimicorum meorum venientibus, et ingentem pecuniam pro interitu meo sibi pollicentibus: Dum, inquit, vitam meam succidant, si ego pro quovis lucro terreno vobis cedens, initum foedus quoquo modo dissolvero. Si ergo homo infidelis, ut falso deo [Col. 0732A] suo fidus existeret, foedus rumpere noluit; ego gratia Christi fidelis fidem quam vero Deo promisi, violabo ullius terreni commodi causa? Absit, absit! imo in sua [l. mea] fide te suscipio, et quoad velle tibi fuerit, ut mecum maneas obsecro. Id quoque magnopere desidero a te petere, quatenus si quid in meis affectuosius amas, accipias, utaris, possideas. Hac viri bonitate simul et benignitate vir Dei magnifice delectatus, quid potius animo proposuerit, viro aperuit: sicque multiplicatus rebus ac sociis, gratiosus ab eo discessit.

36. Romam vero usque perveniens, illico fama jam cognita sanctitatis ejus quaque percrebuit, et ei quamplurimos civium venienti in obviam egit. Aderat, et magno vulgi favore susceptus in aulam beati Petri [Col. 0732B] veneranter adductus est. Pontificatum apostolicae sedis beatae memoriae Agatho tunc regebat, vir justus et simplex, ac in rebus ecclesiasticis non mediocriter solers. In cujus ac plurimorum episcoporum praesentia cum beati Wilfridi causa esset praesentibus accusatoribus ventilata, universorum judicio absque crimine accusatus fuisse, et episcopatu dignus esse comprobatus est. Quo in tempore cum idem papa Romae synodum congregaret centum viginti quinque episcoporum adversus eos, qui unam in Domino Salvatore voluntatem atque operationem dogmatizabant, vocari jussit beatum Wilfridum, atque inter episcopos considentem dicere fidem suam simul et provinciae de qua venerat. Cumque catholicus fide cum suis esset inventus, et abs re sacerdotali [Col. 0732C] dignitate privatus, placuit ut Romanae sedis decreto in episcopatum restitueretur, et in monumentum suae catholicae fidei ejusdem synodi gestis hoc scriptum insereretur: Wilfridus [(2) 1Kb] Deo amabilis episcopus Eboracae civitatis, apostolicam sedem de sua causa appellans, et ab hac potestate de certis incertisque rebus absolutus, et cum aliis centum viginti quinque coepiscopis in synodo judicari a sede constitutus, pro omni aquilonali parte Brittaniae et Hiberniae, quae ab Anglorum ac Brittonum nec non Scottorum et Pictorum gentibus incoluntur, veram et catholicam fidem confessus est, et cum subscriptione sua corroboravit.

37. Apostolico igitur et synodali decreto in episcopatum [Col. 0732D] restitutus, acceptisque ab apostolica sede litteris, regi Ecfrido et archiepiscopo Theodoro de sui status redintegratione directis, servus Dei magno servorum Dei reliquiarum munere ditatus, iter Angliam veniendi repetiit, et quia noverat scriptum: Qui ambulat simpliciter, ambulat confidenter (Prov. X, 9), regia via gradiebatur. Ecce autem extra quam putabatur latronum manus, ad interficiendum parata, viro Domini haud grata processione occurrit. Erant etenim qui regi Dagoberto insidias tetenderant, eumque gladio in inguine merso necaverant. Hi ergo viro Dei occurrentes, animique furorem vultus sui ferocitate pandentes, praelia vibratis intentant cominus [Col. 0733A] hastis. Quorum unus qui quasi loco principis inter eos habebatur, excusso quod manu tenuerat telo, militi Christi foedo ore conviciabatur: Delator, inquiens, patriae petulans et moribunde viator, tu quidem jampridem Gallica sceptra violasti, tu Gallica rura pessumdedisti, tu Gallicam libertatem in servitutem redegisti, cum tyrannum a nobis jam olim exsiliatum tua instantia in regnum constituisti. At ipsius quidem crudelitas justissima morte punita, te quoque utpote maximum suae mortis auctorem, te, inquam, eadem morte puniendum esse declamat. Procumbe igitur, pestifer, procumbe, et digna ultione mulctatus, eidem quam contra nos fovisti morti succumbe. Et Pater contra: Si non jure, inquit, feci cum regem regno injuste depulsum, quantum in [Col. 0733B] me fuit, haereditariae dignitati praefeci, et hoc ita penes se esse justissimi judicis aequitas habet, fateor, poenas justae ultionis promptissime pendam. Quod si nequaquam hoc in facto contrarius, sed cum jure feci, velut ipsa mox innocentia mentis mihi testatur, eo libentius, si vultis occidere, morri desidero, quo me pro justitia occisum martyrii gloria coronandum fore considero. Quibus dictis, ubi viderunt virum tanta mentis constantia niti, nimio terrore perculsi arma projiciunt, terrae procumbunt, viri vestigia osculis petunt, veniam quaerunt. Qua ad suum votum inventa ejus benedictione ditati, viae prosperitati pontificem cum suis omnibus reddunt; ipsi certo itinere pergunt.

38. Perveniens vir Dei Brittaniam, regi litteras [Col. 0733C] quas ab apostolica sede acceperat detulit, et earumdem litterarum auctoritate subnixus, in conventu nobilium suam causam viva voce defendit, seque falso accusatum ac injuria degradatum libera protestatione ostendit. Rex autem quanto illum majori veritatis ratione vallatum agnovit, tanto se minori veritatis ratione suffultum indoluit, moremque nequissimorum imitatus, maluit in sua pertinacia contra aequitatem perdurare, quam aequitatis ratione suam pertinaciam mitigare. Hanc vero sui cordis socordiam magnopere confirmabat antiquorum delatorum inveterata discordia, dum ipsi quos ipsa jam repletos possidebat, venena suae malignitatis regiis auribus infundebant. Propria itaque rex ira caecatus et seducentium se adulatione a vero distractus, litteras [Col. 0733D] apostolici papae tumido fastu despexit, despiciendo irrisit, irridendo a se procul abjecit, ac in famulum Dei nequissimi delatoris crimen injecit. Tanta regis indignatione nonnulli clientes, imo et quique nobiles oppido permoti, unanima omnes contra beatum conspiratione insurgunt, ac multis eum contumeliis afficiunt; et quo regiae majestati se ad plenum fideles existere monstrent, indignationi ejus plene satisfacere cupiunt, et Dei hominem a regis conspectu avulsum carceris imo detrudendum arripiunt. Ermemburgis autem bonorum omnium persecutrix, et hujus schismatis indomabilis auctrix, sese in direptione illius mediam immersit, capsulam reliquiarum de ipsius collo procacitor abstulit, cumque [Col. 0734A] foeda garruntate et feminea loquacitate derisum abjecit. Ergo inclytus heros, sociis et opibus omni ex parte privatus, ad suos, prout potuit, inter iniquorum manus sese convertit, atque in his verbis brevi ad eos orationem fecit. Non vos, inquit, domini fratres et filii mei, non vos haec quae nobis ingeritur injuria turbet, nec a veritatis tramite quoquo modo proturbet. Prae oculis semper habete: Omnes qui volunt in Christo pie vivere, necessario tribulationem pati oportere (II Tim. III, 2). Verum licet impii ad tempus piis praevalere videantur, tamen non sic semper erit. Erit enim tempus cum et piorum tribulatio perenni laetitia remunerabitur, et impiorum superba elatio perenni tristitia punietur. Sed ne tribulatio vos in impatientiam agat, animadvertite [Col. 0734B] quonam modo cana patrum series multas perpessa tribulationes, per patientiam meruit, Deo juvante, vincere multiplices hostes. Nec id vestrae mente ullatenus volo abesse, neminem secundum Apostoli dictum posse coronari, nisi qui contra diabolum studuerit legitime decertare (II Tim. II, 5). Et certe hujus temporis certamina parvipendenda, nec multum diutina: per illa tamen aeterna felicitas et felix aeternitas regni Dei comparatur. Quam felicitatem, quaeso, fratres, amate, eam desiderate; ad eam tendite atque ad eam pervenire tota mentis intentione satagite. Quod si feceritis, profecto nihil erit quare istius vitae adversa formidetis. Vix verba compleverat, cum ecce in quorum manibus stringebatur, acriori furore ex ipsis verbis accensi, eum [Col. 0734C] in tenebroso carcere vinctum detruserunt.

39. O constantia viri! sic enim tui cordis, sanctissime Pater, hilaritatem in tanta tua adversitate contueor, sic considero hilarem te esse solere, cum omnia prospera tibi videbantur arridere. Tamen, ne pietatis viscera in tuis filiis aliquatenus perdidisse videreris, eorum potius quam tuis aerumnis pias lacrymas impendebas: et cum te carcer tenebrosus involveret, magis dolebas ab eorum auribus vitae verba separari, quam te praesentia corporeae lucis spoliari. Interni etenim luminis fulgore nitebas, quo carcerales tenebras pro nihilo contendebas. Quare cum divinae lucis splendorem Deus in te vigere conspexerat, humanis tenebris te nequaquam diu premi permisit; sed eisdem fugatis radium suae [Col. 0734D] lucis domui quam inhabitabas immisit. Ac quidem merito. Nam quia pervigil aeternae luci tam in noctis quam in carceris horrore assistebas, dignum duxit sui luminis effusionem signare, operibus tuis et caligini tenebrarum nihil esse commune. Hanc luminis effusionem custodum vigilia protestatur, quae circa mediae noctis horam carcerem mire fulgentem non absque gravi timore sese vidisse testatur. Sed hoc testimonio te non eguisse perpendit, qui sanctitatis tuae merita oculo fideli attendit. Beati Petri apostoli carcerem cum tuo potius considero, teque sibi accepta liberatione evangelica in luminis ostensione comparari vehementer exsulto. Quanquam post haec et archangelica Michaelis visitatione sis a [Col. 0735A] mortis periculo liberatus, ut cunctis clarescat, quod gloria regni Dei simul cum ipso apostolo sis coronatus.

40. Inter haec uxor praefecti Offridi, qui beatum Wilfridum in custodia habebat, acerrimo languore corripitur, jamjamque ad vitae extrema perducitur. Jacet siquidem toto corpore debilitata, solutisque compagibus omni membrorum officio destituta: perdito insuper sensu, contractis emortua nervis viscera fluitabant. Quae res viro suo magni doloris et anxietatis stimulos magnae defectionis et horroris causas ingerebat. Quo infortunio motus virum Dei lacrymosis questibus adiit; vincula quibus gravabatur absolvit; ad pietatis affectum inclinavit, et eductum ergastulo suae conjugi medicum salutis adduxit. Adfuit [Col. 0735B] vir Dei et mox turbas, quae ad funus mulieris venerant, jussit amoveri. Hinc precibus ad Dominum praemissis aquam benedixit, et benedictam super jacentis corpus aspersit. Mirabile dictu! non prius aqua infirmantis membra tetigit, quam omni languore depulso, mulieri perfecta sanitas rediit. Quo facto ab omnibus qui aderant grates Deo consona voce redduntur, ac merita beati Patris non carcere, sed omni honore dignissima praedicantur. Ne autem gratia evadendi carceris magis quam pietatis amore ductus hoc virtutis signum ab aliquo fecisse putaretur, extra remanere noluit, sed divinitatis lumine fruiturus quantocius carceralis custodiae septa revisit. Conjux vero praefecti quae fuerat sanitate donata, [Col. 0735C] post paucos dies, spreto saeculo, in servitium Christi sacro est velamine designata.

41. Praefectus autem ex eo tempore servum Domini in magna veneratione habens, regi per nuntios adito dixit: Per salutem et regnum tuum te adjuro, quatenus sacerdotem Domini Wilfridum a me diutius detineri non facias; quia fateor melius mihi esse mori qam in eo aliquid injuriarum ulterius exercere. Quod si hac adjuratione despecta in tua sententia persistere mavis, me simul cum eo tormenta et mortem magis subire velle cognosce, quam eum in tormentis habere. Ad haec rex vehementer iratus jussit sanctum duci in urbem suam Thymber [(3) 1Kb] ad praefectum nomine Tydlin, utpote ferociorem, praecipiens illi ut compedibus et vinculis [Col. 0735D] fortiter astrictum arctiori custodiae manciparet. Qui jussioni contraire non audens, virum suscipit, custodiae tradit, vincula facit. Verum cum in hoc ut ligaretur ministrorum manus elaborarent, aut rupta ab ipsius corpore eadem vincula dissiliebant, aut certe colligare non valentia diffusa cadebant; et miro moderamine Christi eo minor in eum ligandi potestas exstiterat, quo ad ligandum hostilis feritas immanius saeviebat. Unde illi nimium admirati, sed regio terrore suaque vecordia in barbaricos motus exagitati, alia et alia vincula parant, conatu suo, casso labore funditus consumendi. Eia, tibi ligandi potestate sublata quid furis, manus insana? quid tantopere niteris oppugnare, quem nunquam poteris [Col. 0736A] expugnare? quid toties ei toties ad vinciendum vincula mutas, et a te vincula quibus ex merito tuae pravitatis es vincta, non potius mutas? Collo justi lora tua imponi verentur, quod ipsum jugo Christi subjectum esse digna veneratione contuentur. Manicae tuae manibus ejus inseri metuunt, qui in fovendis pauperibus eas fuisse exertas attendunt. Trementes catenae pedes nexare devitant, propterea quod illos ad pacem praedicandum veloces exstitisse considerant. Omnes ergo vires tuas frustra dispendis, cum illum, quem nequaquam permitteris, torquere contendis. Beatus autem Wilfridus, licet carceralibus tenebris involutus, quosque tamen adventantium lumine verbi Dei, prout ei licuit, illuminavit, [Col. 0736B] edocuit, ac baptismate ab omni criminum labe mundavit.

42. Haec interim rex, dum suis comitatus ad expletionem suae voluptatis se quaque deduceret atque in magna hilaritate frena laetitiae laxaret, ecce repentino turbantur gaudia casu. Dum etenim regia conjux tumens nimio fastu impietatis raptis audet abuti reliquiis, illico vindex ira subit. Siquidem easdem reliquias ferens, cum sicut perdix alacri mente lasciva garriret, contigit ut mox repleta daemonio, sicuti vulpecula, perdita mente insana ganniret: quemque sua prius petulantia volens coluit, hunc postmodum in sui corporis habitaculo nolens fovit. Haec propter quibusque in stuporem arrectis accessit mater regis, furentem increpabat hujusmodi verbis: Anne patent, [Col. 0736C] inquit, soror, anne patent veteris commissa piacli? Wilfridum tuis falsis criminationibus a sede sui episcopatus pepulisti, et nunc vice mutata in sedem tui pectoris daemonem recepisti: ut per hoc intelligas quid peccati illo in facto commisisti. Wilfrido sanctorum reliquias de collo non sancte tulisti et ecce ut collum tuum suo dominio daemon subderet meruisti. Wilfridi sanctissima verba et beati Petri auctoritate suffulta despexisti; et ob hoc daemone cor tuum possidente verborum tuorum jus perdidisti. Wilfridus divinitatis lumine plenus carcerales tenebras per te in eis positus non veretur; et tuus animus daemoniaco furore repletus per hoc jam nunc dignissima ultione torquetur. Rex aderat oppido conturbatus, et ingenti furoris igne succensus ventum [Col. 0736D] naribus quasi fumum emittebat. Quem etiam mater sua tali voce est allocuta: Jam tandem, fili, jam tandem memor esto tui. Ultio divina tuam quam nimis diligis conjugem, ut cernis, affligit, et fateor, crede mihi, quia bene promeruit tali supplicio fatigari, eo quod diabolica indignatione succensa, servum Domini Wilfridum non timuit miris afflictionibus insectari. Quapropter hanc vindictam sibi irrogatam ne dubites, obsecro, propter te esse collatam. Quod si hac corrigi sponte contempseris, cave ne tua propria corrigaris invitus. Ergo solve virum a carcere, quem nullius sui criminis causa novimus detineri: et si eum in regno tuo manere nolueris, jube illum regno decedere, ne si diutius fuerit tentus, [Col. 0737A] tunc eum primo dimittere velis, cum fueris majori poena mulctatus. Istis rex ipse admonitus, annuit ut carcerem vir sanctus exiret. Factum est, et e tenebris lux mundo processit. Malens autem servus Dei bonum pro malo quam pro malo malum reddere, oravit Dominum, et reginam confestim daemone fugato sanitati restituit.

43. Hinc patriam cognataque rura deserit, et velut advena terras australes petiturus, eo veniendi iter invadit. Et cum Veritatis praeconia nulla queant fallacia violari, famulo Dei primo quaerenti regnum Dei, nihil eorum quae vitae necessitas exigebat, deesse valebat. Unde contigit ut hunc euntem quidam Byrtwaldus, regia stirpe progenitus, magno cum honore obvius exciperet, et aliquantisper secum detento [Col. 0737B] quaeque opus habebat benigne impenderet. At invidia diabolica diu impendi ferre non potuit. Praedictum etenim virum veneno suae perversitatis infecit, quoque militem Christi sua munificentia exutum a se suisque omnibus eliminaret effecit. Erat namque frater Aedelfredi regis Merciorum, qui sororem regis [(4) 1Kb] Ecfridi habebat in conjugium. Timens igitur ne fratris animum offenderet, si eum qui fratrem conjugis suae infensum habebat, secum teneret, non veritus injustitiam, Wilfridum abjecit, non tamen absque contumelia, ut per hoc sciamus eum non immunem fuisse in hoc facto a mente maligna. Nam prius tam a se quam ab Aedelredo rege suisque uxoribus, necne voluntatis eorum fautoribus multipliciter [Col. 0737C] afflictus, injuriatus, multis quoque terroribus ad violationem fidei suae atque ad exprobrationem catholicae et apostolicae traditionis pro qua maxime impetebatur incitatus, impulsus, nec prostratus, ad ultimum cum dedecore pulsus est.

44. Omni ergo humano frustratus auxilio, quo tenderet, quo se verteret ad hospitandum ignorabat: hoc solum fiduciae prae se gerens, quod a Deo nequaquam deseri posset. Qua fiducia magnifice fretus, quidquid ei incommoditatis accidebat, summa cordis alacritate perferebat: quoque magis adversitatibus feriebatur, eo amplius in opera Dei toto studio ferebatur. Venit tandem ad curiam regis cujusdam, qui Kentwinus [(5) 1Kb] vocabatur: ubi satis humane susceptus et bene, verum brevi habitus est. Nam quemadmodum [Col. 0737D] alias, sic et ibi daemonis instinctu femineas passus est iras. Siquidem regia uxor soror erat Ermemburgis, malorum fere omnium quae contra virum Dei fiebant auctricis. Haec igitur a sua uxore [l. sorore] in mentis malignitate non minor, beatum praesulem multis contrarietatibus afflictum a suis omnibus expulit. Quid diaboli furor immanis, quid tantopere adversus famulum Domini saeviendo vagaris? quid ei laqueos tuae fraudis innectere tentas, et tentando illum variarum calumniarum tempestate fatigas? quid eum ab humani cordis aedificatione flectere niteris, et ob hoc Christianorum societati conjunctum [Col. 0738A] esse non pateris? Ecce cum illum a Christianis depellis, ad paganos liberaliter ibit, velis, nolis: et qui times ne quorumdam Christianorum mentes tuis deceptionibus per ipsius conversationem quoquo modo evacuentur, longe quam putas per ista efficis, ut integra provincia penitus tua dominatione privetur.

45. Namque divertit post haec ad provinciam australium Saxonum, quae adhuc illo tempore paganis adhuc cultibus insudabat: ibique verbum fidei praedicabat, et credentibus lavacrum salutis ministrabat. Erat autem rex gentis illius, Edilwalh nomine, non multo ante baptizatus in provincia Merciorum, et regina nomine Eabe baptizatus in sua, hoc est provincia Huicciorum. Itaque beatus Wilfridus, concedente, [Col. 0738B] imo multum gaudente rege, primos provinciae duces ac milites sacro fonte abluebat; presbyteri vero sui, caeteram plebem. Antehac enim tota illa provincia divini nominis et fidei erat ignara, praeter regem atque reginam. Erat tamen ibi monachus quidam de natione Scottorum, nomine Diculus, habens monasterium permodicum in loco qui vocatur Bosanham, silvis marique circumdatum; et in eo fratres quinque vel sex in humili ac paupere vita Domino famulantes. Sed nullus provincialium vel eorum vitam aemulari, vel praedicationem curabat attendere. Evangelizans autem genti episcopus, non solum eam ab aerumna perpetuae damnationis, verum et a clade infanda temporalis interitus eripuit. [Col. 0738C] Siquidem tribus annis ante adventum ejus in provincia nulla illis in locis pluvia ceciderat. Quamobrem fames acerbissima plebem invaserat, ac impia nece prostraverat. Denique ferunt, quia saepe quadraginta simul aut quinquaginta homines inedia macerati, ad praecipitium aliquod sive mare procedebant, et junctis misere manibus pariter omnes aut ruina perituri, aut fluctibus absorbendi decidebant. Verum ipso die quo baptismum fidei gens suscepit, ad preces eximii Patris, pluvia serena sed copiosa descendit. Refloruit terra; rediit viridantibus arvis annus laetus ac frugifer: sicque abjecta superstitione, antiqua exsufflata idolotatria, cor omnium et caro exsultaverunt in Deum vivum (Psal. LXXXIII, 3), intelligentes eum qui verus est Deus, et interioribus et exterioribus [Col. 0738D] se bonis gratiae coelestis ditasse.

46. Antistes quoque, cum in provinciam venisset tantamque famis poenam ibi vidisset, docuit eos piscando victum quaerere. Nam mare et flumina eorum piscibus abundabant, sed piscandi peritia genti nulla, nisi ad anguillas tantum inerat. Retibus igitur anguillaribus undequaque collectis et ab hominibus antistitis in mare missis, meritis sui Patris divina sunt largitate adjuti, ceperuntque diversi generis pisces trecentos. Quibus trifariam divisis centum in opus pauperum dispenderunt, centum eis a quibus retia acceperant contulerunt, [Col. 0739A] centum in suos usus retinuerunt. Quo beneficio multum antistes cor omnium in sui convertit amorem. et eo praedicante fiducialius coelestia sperare coeperunt, cujus ministerio terrestria bona ceperunt.

47. Quo tempore rex Elidwalh donavit servo Domini terram octoginta septem familiarum, vocabulo Selesei, quod Latine dicitur Insula vituli marini, ubi suos homines qui exsules vagabantur, recipere posset. Hunc ergo locum cum accepisset episcopus Wilfridus, fundavit ibi monasterium, ac regulari vita instituit, maxime tamen ex iis quos secum adduxerat fratribus. Quod monasterium usque hodie successores ejus tenere noscuntur. Attamen sedes cathedrae episcopalis in Cicestram postea mutata est. Inclytus autem Pater Wilfridus [Col. 0739B] illis in partibus annos quinque, hoc est usque ad mortem Ecfridi, mira sanctitate et prudentia praeditus, officium episcopatus omnibus valde charus et honorabilis administrabat: ad quem illi rex cum praefata possessione omnes quae ibidem repertae sunt facultates cum agris et hominibus donavit. Omnes fide Christi imbutos unda baptismali lavit: inter quos servos utriusque sexus numero ducentos quinquaginta baptizavit, quos ut baptizando a servitute diabolica liberavit, sic etiam libertati donando humanae jugo servitutis absolvit.

48. Post haec, cum Cedwalla, qui ab exsilio meritis et interventionibus beati Wilfridi fuerat revocatus, regno potitus esset Gevissorum, Vectam insulam bello capere, ac expulsis indigenis homines [Col. 0739C] suae provinciae cogitabat eidem insulae substituere. Fuerat autem eadem insula eatenus idololatriae dedita. Ubi vero ad certamen ventum est, voto se memoratus princeps, quamvis nondum in Christo regeneratus, astrinxit, quoniam si victor insulam cepisset, quartam ejus partem simul et praedae Christo Domino daret. Quod ipse victoria usus taliter solvit, ut hanc beato Wilfrido utendam pro Domino offerret. Et quoniam mensura ejusdem insulae, juxta aestimationem Anglorum, familiarum est mille ducentarum, data est antistiti possessio terrae familiarum trecentarum. At ipse partem quam accepit, commendavit cuidam de clericis suis, cui nomen Bernuinus, qui erat filius sororis ejus, dans [Col. 0739D] illi presbyterum nomine Hildilam, utrisque praecipiens, quatenus in ipsa insula quibuscunque valerent, verbum ac lavacrum vitae ministrarent. Qui ministerio praedicationis assumpto, meritis et intercessionibus beati Patris suaque instantia, Christianae fidei jugo praefatam insulam subjecerunt.

49. Anno incarnati Verbi Dei sexcentesimo octogesimo quinto, cum Ecfridus rex Nordamhumbrorum temere exercitum ad vastandam Pictorum provinciam duxisset, hostibus fugam simulantibus, in angustias inaccessorum montium est perductus, atque cum maxima sui exercitus copia, quam secum abduxerat, exstinctus. Et quidem juste, qui cum virum vitae nullo pacto in amicitiam suam vel in jura potestatis suae dignatus est admittere, merito [Col. 0740A] debuit, eo despecto, ab eisdem hostibus mori, quos prius eodem sibi familiariter accepto meruit feliciter suae ditioni subjicere. Ipsa autem hora qua ipse rex gravi bello in Pictorum provincia premebatur, servus omnipotentis Dei Wilfridus in Suth Saxonia sacris missarum celebrationibus intendebat. Cumque dicto Sursum corda, responderetur: Habemus ad Dominum, raptus in mentis excessum vidit eodem momento per spiritum Dei Ecfridum capite caesum morti procumbere. Qua visione perterritus, majori est per modicum terrore perculsus. Nam, cum sequentia missae prosequeretur, et in praefatione Per Christum Dominum nostrum diceretur ab ipso, aspexit, et ecce duo maligni spiritus animam regis ante ipsius oculos miserabiliter attulerunt, [Col. 0740B] sicque horrendo gemitu suspirantem secum ad inferni claustra tulerunt. Illico Accam presbyterum suum vocavit, et ei cuncta quae viderat enarravit. Ad quae presbyter vehementi stupore attonitus, vix illius verbis auditum patienter credere potuit. Justus autem diem et horam regiae interfectionis notavit, et eam ipsam fuisse post aliquot dies rei gestae attestatio comprobavit.

50. Fama igitur circumquaque regis obitum denuntiante, veloci relatu ad aures Theodori metropolitanae sedis antistitis pervenit. Qui delictum quod jam olim in famulum Dei commiserat, consentiendo videlicet eum tantis perturbationibus, ut praefati sumus, injuste affligi; hoc, inquam, delictum humili satisfactione corrigere volens, misit propter [Col. 0740C] eum, et ad se honorifice perductum taliter est allocutus: Fili, imo virtutum meritis sanctissime Pater, ego qui ad hoc prae caeteris constitutus eram, ut omni injustitiae quae in hoc regno emergere posset, obviarem; propria fragilitate subactus, plurimis tibi contra jus adversantibus, fateor, multum peccando consensi. Sed mihi culpam fatenti et intimo corde poenitentiam agenti pius, quaeso, veniae largitor assiste. Ultima ergo meae, sicut tu cernis, nunc instant tempora vitae; ac per hoc quod deprecor annue, et, suppliciter a me postulatus intercede pro me. Territus his verbis Jesu Christi Domini servus, respondit: Et quidem multis me tribulationibus te consentiente afflictum, pastor venerande, [Col. 0740D] non nescio. Absit tamen, absit ut hoc te quavis malitia inductum fuisse crediderim! Verum, ut autumo, ea potius intentione id fecisti, quia volebas me per ipsas tribulationes in patientia exerceri; quatenus anxietatibus actus, per iter patientiae possem perfectionis culmen attingere. Quapropter multo magis tibi pro tua bona intentione grates agere debeo, quam tu apud me inde veniam quaerere: praesertim cum nunquam venia rite petatur, nisi unde aliqua offensio contracta esse putatur. Sed quoniam te circumquaque oculatum instar coelestis animalis esse non nescio, perspicaciter atque subtiliter quae sunt videnda te considerare perpendo. Ea propter si putas te, Pater dilectissime, aliquid peccati contraxisse in iis quae contra me [Col. 0741A] fieri consensisti, quantum mea mente libens indulgeo, et indulgens etiam super te misericordiam judicis venire supplici devotione deposco. Ex hoc firmissima sanctissimaque inter ipsos venerabiles viros pace fundata, pastorali auctoritate mutuo sese Christo conciliavere, et laetitia spirituali jucundantes, quae Dei sunt unanima assertione tractavere.

51. Praeterea Theodorus misit litteras Alfrido, qui in gente Nordanhumbrorum defuncto Ecfrido fungebatur: in quibus sibi rhetorica facundia suasit et persuasit, quatenus beato Wilfrido ex corde amicus fieret, eumque in sede Ecclesiae suae, de qua injuste depositus fuerat, honorifice reciperet. Ailredo [(6) 1Kb] etiam regi Merciorum, necne quibusdam aliis super [Col. 0741B] eodem negotio mandavit, quibus ea de re mandare non incongruum judicavit. Qui omnes una cum regibus mandatis pari consensione faventes, multa cordis alacritate nobilissimum Domini famulum sese in propria recepturos remandavere. Quin etiam rex Alfridus nuntiis a latere suo directis, debito venerationis obsequio virum revocare praecepit. Regali ergo invitatione, nec non pontificali praeceptione conventus ad suam ecclesiam rediit. O quam felix ille dies omnibus per id locorum commanentibus exstitit, quantamque mentis laetitiam cunctis in circuitum populis habitantibus attulit, qui beatum Wilfridum ab exsilio revocatum primus videre promeruit! Quis hujus laetitiae formam plene capiat? quis [Col. 0741C] eam cordibus aliorum per sui oris officium infundat? Crebra monachorum examina obviam Patri procedunt, clericorum agmina cum totius frequentia plebis suo pastori certatim occursare contendunt, et omnes elata voce Dominum benedicentes eum suscipiunt, ac in ecclesiam ducunt. In qua ille roboratus, et a qua post modicum eliminatis quae censura aequitatis auferri debere monstravit, quidquid terrarum aut redituum juri ecclesiae competebat, brevi recuperavit; nihilominus quoque divinitatis verba subditorum cordibus quotidie per illum infunduntur, et in eis fons aquae salientis in vitam aeternam (Joan. IV, 14) exoritur. Christi fides cum bonorum operum redhibitione recalescit, opus autem perfidiae et malignitatis ubique frigescit. Quamobrem pax sincera [Col. 0741D] cordium, tranquilla opulentia rerum, alacritas magna in Dei servitium, jucunda delectatio, delectabilis jucunditas processit in Dominum: quae omnia magnam contra ipsum invidiam diaboli concitavere. Verum miles Christi jam bene instructus armatura verbi Dei, jamque plurima expertus tentamenta diaboli, quo in bello excitatior, eo ad dejiciendum difficilior erat: moremque fortissimi bellatoris imitatus, non modo se sed et suos commilitones hostem caedendo dextra laevaque protegebat. Sicque diabolo impenetrabilis, per quinquennium in sui status dignitate permansit.

52. Sed, o inexterminabilis invidia diaboli! o violenta [Col. 0742A] damnatio ejus! et quam difficile ad subterfugiendum ex consuetudine admissum jus possessionis ejus! Dum enim viro virtutis quid novi in pacis subversionem objiceret non inveniret, antiquarum dissensionum persuasores in pristinos motus excitat, et celeriter per eos regem, pace discussa, in iram contra pontificem armat. Nam, verbis delatorum accensus, in varias et multiplices possessiones ejus coepit subita cupiditate aestuare, et eas juri ecclesiarum, quibus datae fuerant, non jure auferre. Cui quoniam Wilfridus episcopali auctoritate contraire non timuit, gravi contra se regem iracundia inflammavit. Unde factum est ut rex illum omnibus suis spoliatum a regno suo pellere proponeret. Ad quod peragendum ut archiepiscopum Cantuariensem propositi [Col. 0742B] sui exsecutorem haberet, opposuit illi quod statuta pontificum ipsius sedis non servaret, et praecipue venerabilis Theodori, qui nuperrime vita decesserat. Et quoniam nefas erat illum episcopum Anglici regni in auctoritate haberi, qui statutis Cantuariensis episcopi vel leviter contraire auderet, Wilfridum sese hac de calumnia non omnino excusare valentem in regno suo episcopum esse nolebat. Siquidem Wilfridus ea statuta Theodori suscipiebat, eisque debitam obedientiam exhibebat, quae a canonibus instituta et primis atque postremis archiepiscopatus temporibus sui in pace constituit: verum ea quae temporibus interrupta pacis, ut fertur, pro libitu, non pro ratione statuerat, nullo pacto [Col. 0742C] suscipere, nec eis assensum praebere volebat. Quapropter quasi inobedientiae et contumaciae macula contra sedem totius Brittaniae matrem in eo reperta, pristina est auctoritate privatus, et apud Birtvaldum archiepiscopum, qui Theodoro successerat, pro negotio accusatus. Abjectus ergo ad fidelem amicum suum regem Merciorum nomine Ailfredum secessit: a quo gloriose susceptus, sub protectione Dei et illius aliquanto tempore conversatus est.

53. Inter haec rogatu regis Alfridi Birtvaldus archiepiscopus praecepit generale concilium episcoporum totius Brittaniae congregari in campo qui dicitur Eastrefeld. Cui concilio ut Wilfridus suam praesentiam exhiberet mandatum est, simulque promissum omnem se justitiam de injuria quam sibi [Col. 0742D] querebatur illatam recepturum, si tamen injuriam sibi factam certa ratione ostendere posset. Quid plura? venit ad synodum, sed nequaquam invenit jus sibi promissum. Quidam enim episcopi, regiae voluntati faventes, mox in concilio virum Dei falsis calumniis exagitare, et quibus poterant contrarietatibus perturbare coeperunt. Cumque ea quae objecerant, nulla veritate subnixa probare valerent; tandem suis objectionibus id adjecere, illum decretis Cantuariensis archiepiscopi Theodori minime parere. Quibus ille: Decretis, inquit, venerandi Patris Theodori, quae in pace et canonica auctoritate promulgavit, conscientia teste devota mente subdi, [Col. 0743A] eisque (ut justum est) per omnia obtemperare volo, et secundum ea judicari pro ratione nullatenus abnuo. Attamen, precor, mihi dicatis quidnam sit, quod jam per plurimos annos litteris ab apostolica sede directis inobedientes existitis, et tantopere me accusatis, quod eas institutiones Theodori non recipio, quas ipse non auctoritate canonica, sed discordia dictante composuit, ut vos ipsi optime nostis.

54. Ad quae cum verba penitus ratione carentia turbato murmure jacularentur, juvenis quidam curialis, viro Domini bene familiaris, circumstantium multitudini sese immersit, ac ad illum perveniens ei totius tumultuantis concilii causam aperuit, ut sibi provideret suasit: confestim per viam quam [Col. 0743B] venerat clanculo curiam rediit. Praemonitus igitur et praemunitus relatione fidelis amici, tanto constantius aequitatis sibi defensionem adscivit, quanto et ipsos judices suos scienter contra justitiam agere scivit. Stat igitur inter verborum jacula securus, quoniam suae libertas conscientiae fuerat ei dextra laevaque impenetrabilis murus. Quod ubi compertum habuere, quem verbis superare nequibant, injectis minis ad suum velle detorquere quaerebant. Quibus cum responsa dare ad illorum vota minime vellet:  Scito, inquiunt, quod justa damnationis sententia punieris, nisi cito ea quae tibi sunt objecta dato responso deleveris.  At ille:  Ad majus quod mihi a vobis objectum esse intelligo, scilicet me decretis gloriosi Cantuariensis Ecclesiae praesulis nolle parere, [Col. 0743C] jam respondi; et hoc ipsum, si vultis, iterum iterumque respondeo, quod ejus canonicis institutionibus per omnia subjici volo.  Quae verba fraudulenta mox calliditate ex ore ejus rapuerunt, et hoc ejus dixerunt canonicum institutum esse ut superbi et inobedientes deprimantur, humiles vero et obedientes extollantur.  Tu autem et contra dominos tuos in superbiam es elatus, et nihilominus archiepiscopo tuo inobediens comprobatus. Quapropter aequa ratione judicatum et statutum est ut omnibus tuis spoliatus, elationis et inobedientiae poenas exsolvas.  Quo audito horror et ipsos inimicos ejus invasit, dicentes impium esse, virum quaquaversum nationibus honorabilem sic absque [Col. 0743D] ullo certo crimine omnibus suis spoliari. Unde rex et archiepiscopus, a nonnullis interpellati, monasterium quod ipse beatus Wilfridus in HRipis (ut superius diximus) construxerat, ei cum omnibus quae ad illud pertinebant concessere, ea conditione proposita, ut illic quietus sederet, et absque licentia regis septa monasterii non exiret, nec curam episcopalis officii ulterius administraret.

55. Hac igitur mutati judicii clementia coram omnibus accurato sermone exposita ad hoc laboratum est, et Wilfrido quasi utile consilium datum, quatenus ipsemet pro pia subscriptione se degradari ab officio episcopali eligeret, quo liber a tumultu saecularium contemplationi vitae coelestis intendere posset: praesertim cum ei felicius esset privatim (ut [Col. 0744A] dicebant) in Dei servitio solum conversari. quam insudantem ministerio pontificali jurgiis hominum quotidie fatigari. Sensit prudentia viri hujusmodi consilium quali de fonte manavit: et admiratus fraudem illorum, tali omnes oratione confutavit.  Virtus, ait, veri consilii quae numeratur in septem donis Spiritus sancti, nihil in se duplicitatis admittit: ac sic quo simpliciori fonte procedit, eo locum in animo famuli Dei quo suscipiatur, liberius invenit. Vestrum autem consilium, quod simplicitate Spiritus sancti carere quivis intelligere potest, tanto a me longius abjicio, quanto ex iis quae in me primo congessistis unde procedat aptius video. Mendacia nempe quae contra me malitiose composuistis, non potuerunt ex se procreare donum Spiritus veritatis. [Col. 0744B] Quare secundum consilium verum proprii censura judicii me gradu sacerdotali non dejiciam, quia fateor quod, licet indignus, opera tamen pontificatu non mediocriter digna adjutus Domini gratia feci. Hinc est, quod ecce per annos quadraginta intemeratae fidei veritatem quibus potui praedicavi, et contradicentes invicta ratione devici, devictos ab omni veritatem docendo errore correxi, correctos lumine verbi Dei perlustravi, ac membris Ecclesiae Christi copulavi. Haec tamen non ego, sed Deus ipse per me. Ritum insuper ecclesiasticae observationis multis per Angliam locis Scotica traditione depravatum, apostolica fultus auctoritate, correxi. Haeccine aliaque perplura, quorum in praesenti reminisci piget, hoc meruerunt, ut quasi legum proditor patriaeque [Col. 0744C] delator nusquam tutus esse permittar? Praeceptis saltem apostolicae sedis, quae me jam simili injuria accusatum atque damnatum excusavere, et absolutum esse constituere, obtemperetis, si nec pro amore, nec pro timore Dei quietum esse permittere vultis. Sed, ut puto, illa praecepta aut obliti estis, aut certe scita aut cognita pro nihilo ducitis. Quapropter licet senio sim confectus, re tamen vera noveritis me Romae coram apostolica sede probaturum esse calumnias, quas mihi pro regis indignatione imponitis, veras non esse; nec minus vere me praedicaturum esse sciatis, quali studio sacerdotale ministerium geratis, qui magis vultis injustitiae hominum favere, quam justitiam Dei tenere. Quod satis [Col. 0744D] est manifestum, dum me, contra aequum et verum, tanto studio impugnatis, quem veritati et justitiae studere aperta ratione videtis; et insuper nihil adversi pro iis, quibus me accusatis, conscientia teste meritum ad hoc tentatis perducere, ut contra jus in meipsum sententiam damnationis edicam. Sed hac in re noveritis quod vobis nequaquam consentiam, sed fiducialiter appello sedem apostolicam. Verum autem quisquis mecum agere vult, a me hodie invitatus mecum illuc ad judicium pergat. Talibus verbis rex in iracundiam vehementer accensus, violentia sui exercitus eum opprimere, et ad subeundum judicium suum cogere cogitabat, si archiepiscopi consensum in hoc potuisset habere.

56. Post haec concione soluta vir Domini ad regem [Col. 0745A] Ailredum rediit, et totius negotii summam sibi aperuit. Qui tantae fraudis malignitate stupefactus, injuriam ei illatam vehementer indoluit. Alfridus quia Wilfridum ad suum velle tractare non potuit, ne tamen in hac parte nihil posse putaretur, disposuit ea quae ipse servis Christi ad victum paraverat omnino convellere, dissipare, distrahere, et eum ipsum locum habitationis eorum penitus desertum efficere. At etenim dispositio judicis qui humano furori cedere nescit, locum famulorum suorum in manibus peccatorum nequaquam ire permisit. Denique Pater Wilfridus priusquam eundi Romam iter arriperet, ad locum venit, fratres ut se per omnia Deo commendarent admonuit, et ne hominis iram timerent magnopere jussit, dicens, nil penitus [Col. 0745B] eis posse nocere, si Deum protectorem mererentur habere; haberent autem, si eum vere diligerent, eique semper sincero corde servirent. At illi verba sui Patris obediendo susceperunt, et in Deo contra omnes adversarios Deum protectorem habere meruerunt.

57. Cum autem beatus Wilfridus Romam venisset, magnifice tam a Joanne apostolicae sedis antistite, quam et a populo Romano susceptus est. Adventus autem sui causa cum coram apostolico multisque episcopis ventilari deberet, praesentibus accusatoribus suis locum sese defendendi accepit. Itaque surrexit, causam suam coram omnibus [(7) 1Kb] dixit; quod dixit, sic se habere firma veritatis ratione [Col. 0745C] probavit. Unde communis judicii sententia viri Dei innocentia comprobatur, atque accusantium falsae calumniae reprobantur. Super haec quoque venerandus papa Joannes a cunctis exoratur, quatenus apostolica sanctione, et justitia justi debito honore sublevetur, et injustitia ei resistentium congrua damnatione prematur. Juvit autem causam illius lectio synodi venerabilis papae Agathonis, quae quondam in sui praesentia (sicut diximus) acta est, cum in consilio episcoporum ipse medius resideret. Nam cum, re exigente, synodus eadem jussu papae legeretur, et coram nobilibus plebisque frequentia diebus aliquot recitaretur, ventum est ad eum locum, ubi scriptum erat: Wilfridus, Deo amabilis, episcopus Eboracae civitatis apostolicam sedem de sua [Col. 0745D] causa appellans, et caetera quae supra posuimus. Quod ubi lectum, stupor apprehendit audientes, et silente lectore coeperunt alterutrum requirere, quis ille Wilfridus episcopus esset. Tum Bonifacius apostolici papae consiliarius, et alii perplures, qui eum temporibus Agathonis papae ibi viderant, dicebant ipsum esse episcopum, qui accusatus a suis, atque a sede apostolica judicandus nuper Romam advenit: qui jamdudum, inquiunt, aeque accusatus huc adveniens, mox audita dijudicataque causa et controversia utriusque partis, a beatae memoriae papa Agathone probatus est contra fas esse a suo episcopatu [Col. 0746A] repulsus. Unde etiam tanti apud eum habitus est ut ipsum in concilio quod congregarat episcoporum, utpote virum incorruptae fidei et animi probi, residere praeciperet. Quibus auditis, omnes una cum ipso summo pontifice dixere, virum tantae auctoritatis, qui per quadraginta prope annos episcopatu functus erat, nequaquam damnari debere; sed absolutum ad patriam, utpote immunem ab omni culpa, cum honore redire. Scriptum est igitur regibus Anglorum Aeilredo et Alfrido, ut si anathemate plecti nollent, illum sui episcopatus sede recipi absque retractatione facerent, eo quod ipsum injuria depositum esse omnes ratum haberent.

58. Post haec famulus Domini magnis sanctorum reliquiis locupletatus, et multa multorum veneratione [Col. 0746B] perfunctus et exhilaratus, patriam remeandi viam repetiit. Cumque in partes Galliarum devenisset, subita infirmitate corripitur. Qua crescente, tanto dolore vexatur ut equo minime vehi valeret, sed ministrorum manibus in grabato portaretur. Sicque delatus in Meldum civitatem Galliae, quatuor diebus ac noctibus similis mortuo jacebat, halitu solummodo pertenui vitae se funditus subtractum non esse demonstrans. Cum vero ita sine cibo et potu, sine voce et auditu quatriduo perseveraret, quinta demum die cum jamjamque moriturus a suis plangeretur, sanctus Michael archangelus a Domino mittitur, per quem sanitati pristiniae restituatur. Cui Pater intendens, ac velut optime cognito pro [Col. 0746C] posse suo vultus alacritate adgaudens, tacitus jacebat, quidnam sibi dicere vellet operiens. Stans itaque angelorum princeps hujusmodi verba viro locutus asseritur: Wilfride, concivis dignissime, surge, quid jaces? nam licet inter cives coelorum numereris, tamen propter orationes filiorum tuorum hoc tempore non morieris, praecipue per merita et intercessiones beatae Mariae genitricis Dei et perpetuae Virginis. Oravit enim pro te, propterea quod quaedam opera sibi placuerint facta per te. Scit nempe quid operis Petro feceris, quidque ipsius fratri Andreae construxeris. Quapropter nunc quidem a morte revocaberis, ac vitae salutique restitueris, sed paratus esto, quia post quadriennium rediens visitabo te. Patriam vero perveniens, maximam [Col. 0746D] possessionum tuarum, quae tibi sunt ablatae, portionem recipies, atque in pace tranquilla vitam terminabis. Quibus dictis, visio angeli colloquentis ab ejus conspectu elapsa est. At ille protinus ac si de gravi somno expergefactus surrexit, sedit, apertisque oculis circa se choros psallentium flentiumque fratrum aspexit, ac modicum suspirans, ubinam esset Acca presbyter interrogavit. Qui statim vocatus intravit, et videns eum melius habentem ac loqui valentem, flexis genibus cum omnibus qui aderant fratribus Deo gratias egit. Et cum parum consedissent, ac de supernis judiciis trepidi aliqua confabulari [Col. 0747A] coepissent, jussit pontifex caeteros ad horam egredi. Dehinc ad Accam presbyterum conversus, quaeque viderat ordine retulit, tremenda illum adjuratione constringens, ne dum huic vitae superesset, cuiquam homini visionem ipsam ediceret.

59. Convaluit igitur episcopus cunctis gaudentibus, coeptoque itinere Brittaniam venit. Epistolis autem quas a Romanae sedis antistite acceperat in conventu nobilium lectis, Birtualdus archiepiscopus et Aeilredus quondam rex, tunc autem abbas, eis libentissime faverunt. Qui videlicet Aeilredus accitum ad se Coenredum, quem post se regem fecerat, hortatus est ut servum Domini ex animo semper coleret, eligeret, foveret et contra omnes adversarios indefessus ei propugnator existeret. Rex annuit. [Col. 0747B] Alfridus vero rex Nordanhumbrorum, sicut regni, sic et indignationis fraternae malens successor esse, quam jussioni apostolicae deposito rancore mentis assensum praebere, ambagibus quibusdam objectis nitebatur ostendere, sibi penitus non esse possibile quod praecipiebatur explere. Verum omnium secreta cordium scrutans sapientia Dei nequitiam ejus attendit, attendens examinavit, examinans damnavit, ac corpus illius acri doloris invectione sic debilitavit, ut protinus lecto reciperetur, et omni pene membrorum officio destitueretur. Qui cum se mori cognosceret, adhibitis testibus promisit, quod si Deus vitam sibi concederet, et jussis apostolicis vellet obedire, et Wilfrido omni tempore inclinatus [Col. 0747C] existere. Sed ipse quidem sine retractatione a vita recessit, et Aedulfus quidam ei in regnum successit, praedecessorem suum crudelitate et cordis obstinatione praecedens. Nam sanctus Wilfridus ad ejus curiam de Ripis veniens per nuntios an paci acquiesceret inquisivit. Quibus ipse pro antiqua et insita sibi nequitia dure respondens: Per meam, inquit, salutem juro, quia nisi infra spatia sex dierum meo regno decesserit, quoscunque de suis invenire potero, vita privabo. Haec propter, facta conjuratione contra eum, regno quod duobus mensibus tenuit depulsus est. Post quem regnante Osredo filio Alfridi, cum synodus esset coacta juxta fluvium Nid, post aliquantum utriusque partis conflictum, tandem cunctis faventibus beatus Wilfridus in sedem suae [Col. 0747D] ecclesiae receptus est [(8) 1Kb] . Cujus familiari amicitia rex Ofredus magno affectu copulatus, per omnes imperii sui terras praecepit, quatenus nemo illi in quolibet negotio contrairet, sed sicut famulo Dei per omnia omnes obedirent. Quod factum est. Siquidem quatuor annis quibus ipse Pater supervixit, nemo qui sibi contradiceret fuit, non quisquam sua dicta spernere, non sinistre vel leviter audebat interpretari. Omnis enim invidia quaquaversum tum amore, tum timore jacebat oppressa. Ipse Pater quod sui ministerii cura petebat, circumquaque fideliter exsequens, quanto magis diem suae vocationis imminere [Col. 0748A] cognovit, tanto sollicitius instabat, ut talentum sibi creditum Domino suo fenore multiplicato reportaret.

60. Et jam tempus angelica revelatione promissum instare praesensit, cum ecce gravi corporis languore invaditur, et fatigatus lecto recipitur. Veneranda fratrum agmina, nec non et plebis cum suis primatibus pars maxima in unum confluit, lectum jacentis flebiliter ambit, fitque pavor grandis, ne forte recedat ab illis. At ille se de labore ad requiem, de miseria ad beatitudinem, de tristitia ad parennem laetitiam migrare perpendens, tristia corda circumstantium quibus poterat verbis consolabatur, dicens eos lugere pro se nullo modo deber, quem non ludibria, sed summe jucunda post mortem [Col. 0748B] adire certissimum possent habere. Ipsam vero seriem verborum quae in eorum consolationem, simul et in sanctae vitae propositum servandum exhortando locutus est, quis explicet? Nam quanto magis incommutabilitati verae consolationis et aeternae vitae appropinquabat, tanto plenius ejus dulcedinem hauriebat, et haustam quorumque assistentium auribus infundebat: et ut ejus sacra infusionis virtutem audientium corda conciperent, quae verbis dicebat, mirabili signorum efficacia in ipsorum oculis sic esse comprobabat. Quae signorum efficacia eo magis virum comitabatur, quo vitae hujus transitoria fragilitate decedens, summae Veritati aeternaliter copulabatur. Unde fateor dicere [Col. 0748C] meum non esse, quot infirmi per eum infirmum sint ab omni infirmitate sanati, quot daemoniaci liberati, quot paralytici solidati, quot caeci illuminati, quot surdi mutique curati, quot aliis calamitatibus afflicti, operante Deo, per eum magnifice recreati. His aliisque de causis maxima hominum multitudo de longinquo properabat, eique se ac suos proximos pio studio commendabat: quos ipse sancto mentis affectu Deo commendans hortabatur Dei mandata sincera charitate amplecti, eisque per omnia debitam obedientiam cum reverentia exhibere.

61. Instabat igitur tempus et hora, quae a nullo mortalium potest praeteriri, totaque infirmitas quae famuli Dei corpus premebat, vitalia subit. Agmina [Col. 0748D] diversi ordinis astant, et vota laudis Deo pro illius obitus exspectatione persolvunt: ac licet ob desolationem sui nequaquam lugere non possent, spe tamen maxima consolantur, quia se spirituali ejus praesentia nunquam destituendos fore confidunt. Ipse vero Pater circumstantium filiorum nimia charitate tenuiter respirans, defessum caput paulisper erexit, atque in his verbis eos alloqui coepit: Gratia divini amoris ut in vobis jugiter maneat, fratres dulcissimi, tota virtute operam date. Quam gratiam ut feliciter mereamini perpetualiter obtinere, fraterni amoris officia studiose invicem exercere [Col. 0749A] studete. Nil quod vos ab istiusmodi officiosa charitate seducat attendatis, ne ab ea quae in Christo est sinceritate cadatis. Maligni insidiatoris quos fidelibus tendit laqueos nostis, quaerentis eorum animas deceptoriis captare figmentis. Quae figmenta, sicut a me saepe audistis, omni sollicitudine cavete, et prout me facere vidistis, a vobis procul abjicite. Haec facite, et Deus pacis erit vobiscum. Et nunc, fratres mei dilectissimi, nolite moras inferre migranti. Vos equidem, vos jam olim me ad vitam euntem revocastis; sed modo parcite, quaeso. Juvat enim me deposito carnis onere Agnum Dei sequi. Ultra vobis in hac carne non apparebo, donec Christus resuscitet me vobiscum in fine saeculi hujus. O viscera mea, valete. Urgeor, o jam [Col. 0749B] defungar, et, o fratres, vigilate ne vos somnus perpetuae mortis involvat. Haec ait, et durae quieti membra prostravit. Fratribus autem psalterium ex ordine decantantibus, et jam usque ad versum psalmi centesimi tertii pervenientibus: Emitte spiritum tuum et creabuntur (Psal. CIII, 30), spiritum suum in manus Creatoris feliciter emisit, et sic Agni Dei convivium perpetuo recreandus adivit. Transiit autem [(9) 1Kb] anno Incarnationis Dominicae 709, qui est annus vitae ejus 75, episcopatus vero 45. Sepultus sane est in monasterio suo, quod ipsemet in Ripum a fundamentis instituit, ac Deo in honorem beati Petri apostolorum principis consecravit. Ubi ut se nequaquam vitam perdidisse, sed in melius mutasse mortalibus probet, quae in hac vita positus [Col. 0749C] fecerat, huic vitae subtractus miracula, cum res exigit, facere non cessat.

62. Vestes illius, prout ante mortem disposuerat, distributae sunt. Unde interulam ejus sanctissimi corporis sudore madentem cuidam religiosae abbatissae minister deferendam accepit. Quam mulier quaedam paralysi dissoluta, ut tangere mereretur, obnixe rogavit. Sed haec quidem ipsam vestem tangere non meruit, verum aquam, ubi eadem vestis intincta fuit, in potum accepit, illicoque sanata est. Post haec quidem inimici hominis Dei, propriae iniquitatis igne succensi, domum in qua ipse huic vitae modum fecerat, injecto igni succendere conati sunt. At virtus defuncti viventem terruit [Col. 0749D] ignem, domum illaesam servavit, hostes fugavit, taliterque illum veraciter vivere demonstravit.

63. A die vero depositionis ejus jam anno transcurso, convenit undecunque maxima populi multitudo, utpote piae depositionis illius memoriae excubias celebratura. Cum ergo turba pernox sua Domino vota persolveret, et paternae consolationis affectum irrecuperabiliter sese in illo perdidisse defleret, aspiciunt, et ecce lux coelitus ab Oriente demissa totum locum famuli Dei miro splendore [Col. 0750A] irradiavit, omnemque noctis et tenebrarum horrorem sua praesentia effugavit. Quod videntes magnifice sunt exhilarati, fixum animo prae se habentes, non multum de corporali Patris absentia esse dolendum, cum de spirituali ejus praesentia quam aperta lucis ostensione sibi adesse didicerant, multo maxime scirent esse gaudendum. Ex hoc itaque vehemens omnium circa beatissimum Patrem Wilfridum veneratio crevit, id quoque certum omnino tenentes, quod sicut ipse sanctissimus pontifex in hac transitoria vita temporaliter degens omnibus erat mitis et affabilis, sic et nunc in illa perenni vita cum Christo aeternaliter vivens, omnibus diligentibus se pius sit et exorabilis.

64. Magnitudo itaque signorum quae ad corpus [Col. 0750B] ejus Dominus de die in diem operabatur, merita ipsius longe lateque declarabat, et insigni fama permotos ad memoriam illius innumeros populos aggregabat. Quapropter locus ipse multo tempore summi honoris est habitus, et quibusque infirmitatibus pressis ad recuperandam sanitatem valde salubris. Dominus quoque hostiles incursus omni ex parte sedaverat, quia devotionem populi sui quam ad venerationem famuli sui habebat, perturbatum iri nolebat. Ubi vero pro assiduitate confluentis turbae quidam vicini taedio affici, ac idcirco a loci visitatione paulatim cohibere coeperunt, contigit ut ipsorum exemplo alii a fervoris sui devotione deficerent, nec locum ipsum amplius more solito visitarent. Sicque factum est ut qui primi ad [Col. 0750C] studium piae actionis alios studio suo accenderant, postmodum sua desidia a pietatis opere quamplurimos discedere cogerent.

65. Haec inter accidit ut hostilis incursus ipsam provinciam occuparet, occupans inibi multa hominum millia necaret, ac omnia loca monasterio beati Wilfridi circumjacentia ad instar solitudinis devastaret. Monasterium ipsum pervasum et dirutum, quod prius exstiterat hymnis et canticis gloriosum, modo erat ferarum et inimicorum sordibus ignominiosum. Corpus interea ipsius antistitis Christi omni honore privatum, inter ipsas sordes primo sepulturae suae loco mansit immotum. Sed omnipotens Deus qui sua pietate et justitia nequit privari, [Col. 0750D] quorumdam bene religiosorum mentes in considerationem tantae rei excitat, atque ad demutationem illius affectum effectumque ministrat. Regebat ea tempestate Christianitatem in Anglia vir bonus et sanctus Odo Cantuariensis Ecclesiae archiepiscopus, utpote totius Britanniae primas: qui cum sua sollicitudine dispositionibus omnium Ecclesiarum invigilabat, ipsas Ecclesias, prout ratio postulabat, visitare solebat. Qua sollicitudine actus, cum quodam tempore Eboracensem provinciam adisset, et [Col. 0751A] ea pro quibus venerat strenue peregisset, ad Ripum pergit, monasterium beati Wilfridi consideraturus. Aderat, et horrida solitudine visa lacrymis manat. Quo illis in partibus demorante, ii quorum corda (ut dixi) Deus ad demutationem coelestis thesauri tetigerat, rati se opportunitatem ad expletionem suae voluntatis accepisse, praemissa supplicatione ad Dominum, quod diu mente tractaverant, opere implere satagebant. Sicque factum est. Nam, statuto die, ad locum veniunt; terram ubi corpus beati Wilfridi sepultum jacebat aperiunt: omnia ossa reverenter cum pulvere levant et ea venerabili Odoni Cantuariensi archiepiscopo praesentant; quatenus ipse ea Cantuariam secum deferret, et in ecclesia Christi, [Col. 0751B] cui praesidebat, pro voto reconderet. Monasterio etenim ipso quo condita fuerant, secundum quod praedictum est, in solitudinem miserandam redacto, nullus inibi locus resederat, in quo locari servarique tuto valerent. Quocirca arbitrati sunt, nusquam tutius aut justius ea servatum iri posse aut debere, quam in ecclesia Cantuariensi, ea videlicet causa, quod et illo tempore Cantia magna pace vigebat, et quia ipse beatus vir olim fraude quorumdam supplantatus, cum conversari non posset in Ecclesiae Eboracensi eidem Ecclesiae Cantuariensi per sacerdotale officium curam impenderet. Justum siquidem illis visum fuit ut illic mortuus in pace quiesceret, ubi vivens in pace quievit. Praeter haec quoque affectus sacri amoris, quem ad venerandum Odonem habebant, maxima [Col. 0751C] causa fuit. Nam cum illum talia dona diligere noverant, in hoc se ejus dilectioni morem gerere veraciter intelligebant. Ne tamen locus quem ipse beatus Wilfridus dum in corpore degeret, prae caeteris amavit, ipsis reliquiis penitus privaretur, aliquantula earum pars est ab eis cum pulvere retenta, atque in loco convenienti reposita. Porro venerabilis Odo tanto munere locupletatus Cantuariam rediit: ubi magna totius civitatis exsultatione susceptus, et in aulam Dei sacra cum laude perductus, sanctissimas beati Wilfridi reliquias quas advexerat, in majori altari, quod in honorem Jesu Christi Domini nostri sacratum erat, collocavit [(10) 1Kb] . Qua de re posteritati, ne ulla dubietas nasceretur, ipse Pater [Col. 0751D] qui easdem reliquias suscepit, transtulit, ac (ut [Col. 0752A] diximus) in altari recondidit; in prologo ipsius operis, quod de vita et conversatione ejus scripsit, haec quae diximus brevi sententia promulgavit.

66. Nos quoque qui ossa ipsa de praefato loco accepimus, nulla de his dubietate fluctuare permittimur. Nam in ipso loco cum multis annis illibata servarentur, et jam ab illo tempore quo illic primo locata sunt, centenarius annorum numerus nonnullis annis superaretur, aequo Dei omnipotentis occultoque judicio civitas Cantuariorum fere tota igne cremata, atque ecclesia Christi inibi constituta eodem est incendio conflagrata. Cujus conflagrationis anno tertio jucundae simul et gloriosae memoriae Lanfrancus, Cadomensis coenobii abbas, ipsam Ecclesiam regendam suscepit. Qui, postquam est in ipso patriarchatu [Col. 0752B] primae metropolis Anglorum nobiliter usquequaque roboratus, quidquid ipsius ecclesiae vetusti operis resederat, nova omnia constructurus evertit. Cum ergo praedictum altare subverteretur, reliquiae beati Wilfridi repertae ac levatae sunt, atque in scrinio collocatae. Verum, cum post aliquot annos fratrum voluntas in eo consentiret, ut magis fixo loco clauderentur, sepulcrum eis in aquilonari parte altaris factum est, et in eo sunt quarto Idus Octobris reverenter inclusae.

67. Nos quoque, his ita de ipso Patre quoquo modo digestis, jam tandem scribendi ordinem concludamus, et Deo ac Domino nostro Jesu Christo gratias de omnibus suis persolventes, finem huic opusculo imponamus. Verumtamen id in fine adjiciendum [Col. 0752C] putavimus, ut si quis haec legens vel audiens, indignitatem et ingenii mei fatuitatem remota pietate perpenderit, et ea re iis quae de tanto Patre dicta sunt fidem praebere contempserit, noverit quia omnia, quae de eo utcunque descripsimus, auctoritate venerabilium virorum, Odonis videlicet archiepiscopi et Bedae presbyteri, roborata probamus, nil in eis ex nostra parte ponentes, nisi quod propriis oculis intuiti sumus. Illud tamen quod dixi de damnatione regis Egfridi [(11) 1Kb] , fateor nusquam legi: sed tot talesque viri ita se habuisse confirmant, ut eis nolle credere magnae impudentiae esse crediderim. Sit itaque laus et gratiarum actio omnipotenti Deo Patri et Filio et Spiritui sancto per omnia saecula [Col. 0752D] saeculorum. Amen.




[Col. 0753A]
VITA B. BREGWINI ARCHIEPISCOPI CANTUARIENSIS AUCTORE EADMERO MONACHO
(WARTHON, Anglia sacra, II, 184.)

Exordium propositi mei atque procursum, quo de beato Bregwino pontifice Cantuariorum scribere a quibusdam familiaribus meis rogatus institui, gratiae commendo Spiritus sancti, orans ut suae largitatis abundantia quae sunt dicenda revelet, et ad ea promenda cor meum et linguam juxta placitum suae voluntatis clementer aperiat. Fuit autem ipse beatus in matris utero a Deo electus, eamdem electionem ante omnia saecula in dispositione praedestinationis Dei feliciter nactus. Parentes ejus ex gente Saxonum, nobili, ut fertur, prosapia orti, hoc meruerunt ut talem eis filium Creator omnium daret; quem probitate morum, quem peritia disciplinae coelestium dogmatum et summum in ecclesiasticis dignitatibus [Col. 0753B] gradum et perennis gloriae regnum digne debere adipisci comprobatur. Haec inter opera Dei regnabat in Cantia vir strenuus et nobilis Wihtredus nomine, sacratissima in Deum religione imbutus, servos Dei in Deo et Deum in servis suis prae se magni semper habens. Suo tempore pater praedicandae memoriae Birhtualdus in patriarchatum primae metropolis Anglorum beato Theodoro successerat, et eum digne Deo in omnibus administrabat. Hujus instinctu et exhortatione [(12) 1Kb] praefatus rex in generali concilio cunctas regni sui ecclesias ab omni dominatione et exactione regum sive cujuslibet terrenae potestatis liberas in perpetuum esse constituit.

His diebus [ille] de quo scribere proposuimus in [Col. 0753C] Saxonia natus est, et a parentibus Bregwinus cognominatus, sacro dehinc fonte in Christiana fide regeneratus; et infantiles annos egressus coepit puer bonae indolis esse, modestia morum sanctae spei fiduciam suis de se exhibere. Hinc litteris traditur, et in schola Dominica enutritur. Augentur in eo de die in diem studia sacri profectus; et fit pro tenore suae aetatis in litterali scientia non multo post temporis intervallo perfectus. Florebant etiam adhuc quaque per Angliam exercitia ac studia litterarum, quae ex beati Theodori pontificis Cantuariorum ejusque discipulorum traditione totam terram magnifice irrigabant. Religio nihilominus Christiana, quam ex praedicatione gloriosi ac Deo digni Patris Augustini Cantia susceperat, quammaxime in [Col. 0754A] ea vigebat; utpote sanctissimis ac strenuissimis successoribus ejus, quos Roma direxerat quique illi in patriarchatum Cantuariensem usque ad praelatum Birhtualdum successerant, ne in aliquo vacillaret vigilanti sollicitudine insistentibus. Siquidem ab ingressu Patris Augustini in Angliam eo usque insula ipsa non tantum patuit barbarorum irruptioni, quantum eam postmodum patuisse accepimus, et quidem juste. Noviter enim susceptum Christianitatis jugum majori diligentia a multis portabatur, et ea de re Dominus Christus sibi adhaerentes propensiori clementia tuebatur. Unde bonus odor et in exteras regiones emanans plures nativo solo relicto in Angliam egit. Inter quos Bregwinus Jesu Christi [Col. 0754B] gratia fultus eo veniens, mox statione potitus cunctis charus est et civis patriae factus.

Deinde livore carens, docet alios quae sciebat, discit ab aliis quae ignorabat. Igitur, sicut aetate et scientia, ita inspirante Dei providentia, sic in sanctis moribus proficiebat et coelesti sapientia. Quia ergo scriptum legerat: Qui addit scientiam, addit et laborem (Eccli. I, 18), eo magis videbat sibi in hac vita laborandum, ne inter innumeros diaboli laqueos gradiens illis aliquatenus ab aeterna vita impediretur, quo majori scientia praeditus intelligebat quo graderetur, si nullis eorum impedimentis irretitus in via rectitudinis detineretur. Usus itaque salubri consilio, sprevit mundum et oblectamenta mundi omnia, sequi cupiens eorum exempla, qui secuti [Col. 0754C] Dominum reliquerunt se et omnia sua. Itaque saecularem vitam vita monachali commutans, habitu saeculari abjecto, monachorum sese collegio nihil habentium sociavit. Factus ergo monachus ejus exterior homo, cuncta quae veri monachi sunt, virtutum scilicet ornamenta, amplexus est interior homo. Et haec singula in sua adolescentia sibi ascivit, sciens se juxta vocem divini elogii etiam cum senesceret, ab eis non recessurum. Nec fecit. Igitur coeleste propositum, quod ex dono gratiae Dei susceperat, in servitio Domini perseverans eidem gratiae conservandum jugiter commendabat.

Illis diebus antistes Birhtualdus vitae praesenti sublatus, vitae perrenni illatus est. Locum autem quem mundo discedens vacuum reliquit, eodem [Col. 0755A] anno Tatwinus quidam presbyterii gradu sublimis, vir eximiae religionis et quod praecipuum est, monachi professione et habitu insignis, ex totius Ecclesiae sacratissima electione archiepiscopus factus supplevit. Hic est ille Tatwinus, quem venerabilis Beda in Historia sua, id est, gentis Anglorum quam edidit, ultimum pontificem Cantuariorum ponit; suoque tempore tam ipsi historiae quam suae vitae modum posuit. Sane praefatus Christianissimus rex Wihtredus ante haec nonnullis annis diem supremum sortitus, Eadberto habenas regni reliquit. Cujus regni anno undecimo Tatwinus [(13) 1Kb] archiepiscopus beato fine quievit, quarto videlicet anno quo archiepiscopatum totius Angliae gubernandum susceperat. Quem Nothelmus subsecutus, quinque annis Christi [Col. 0755B] Ecclesiam nobiliter rexit. Itaque post haec, anno scilicet Incarnationis Dominicae septingentesimo quadragesimo secundo, electus est Cuthbertus [(14) 1Kb] in sedem pontificum praenominatorum, homo ex illustri prosapia gentis Anglorum clara progenie ortus, et ipse totus ex virtutibus factus. Is inter alia bona, quibus totum vitae suae tempus coram Deo et hominibus clarificabat, fecit ecclesiam in orientali parte majoris ecclesiae eidem pene contiguam; eamque in honorem beati Joannis Baptistae solemniter dedicavit. Hanc ecclesiam eo respectu fabricavit, ut baptisteria et examinationes judiciorum pro diversis causis constitutorum, quae ad correctionem sceleratorum in ecclesia Dei fieri solent, inibi celebrarentur, et archiepiscoporum corpora in [Col. 0755C] ea sepelirentur, sublata de medio antiqua consuetudine, qua eatenus tumulari solebant extra civitatem in ecclesia beatorum apostolorum Petri et Pauli, ubi posita sunt corpora omnium antecessorum suorum. Hic decurso vitae praesentis articulo appositus est ad patres suos quinto decimo praesulatus sui anno, et in praefata ecclesia beati Joannis decenter sepultus.

Quaerebatur ergo summo studio ab Ecclesia Dei, qui non inferior vita ac sanctitate morum posset in locum defuncti subrogari. Tenebat ea tempestate jus regni in Cantia Aethelberhtus supra memorati regis Wigthredi [filius], Eadberto qui ei successerat jam olim defuncto. Qui Aethelberhtus beatum [Col. 0755D] Bregwinum ex sublimate sancti propositi morumque illius gravitate notissimum habens, contulit cum iis quos in electione pastoris universorum tenor praecipue respiciebat, suadens ut in commune viri industriam, sanctae conversationis normam, coepti propositi perseverantiam considerantes, proposita voluntate Dei ecclesiasticam electionem in eo confirmarent, si in regimine omnium Ecclesiarum totius Brittaniae eum idoneum concordi assensu judicarent. [Col. 0756A] Proponitur itaque viri a pueritia Deo digna conversatio, mansuetudo ad omnes, humilitas in omnibus, vitae gravitas, et in his singulis et simul in omnibus continua cum discretione fortitudo. Refertur in populum; consentiunt omnes in unum, talem videlicet Domini servum dignissimum fore tantae Ecclesiae sacerdotem. Quid plura? Rapitur, et licet multum obnitens, grandaevitatem quoque suam quibus poterat conatibus objiciens, patriarchatu Cantuariensi investitur. Deus in promotione ipsius sublimi totius cleri confluentis voce corporis ac jubilo cordis collaudatur. Dein Cantuariae III Kalendas Octobris, summo cum honore [(15) 1Kb] sacratus, cathedram pontificalem ad regendum Ecclesiam Dei exsultantibus cunctis ascendit.
[Col. 0756B]

Speculum igitur omnibus a Deo constitutus, ita in sanctis operibus clarus effulsit, ut qui lucis semitam volebant incedere, in ejus vita qua graderentur satis possent aperte videre. Si de miraculorum exhibitione, quae sanctitatem demonstrare magis solent quam generare, quis inquirit, dico quod sentio. Equidem utrum aliquod hujusmodi fecerit necne, ad notitiam meam fateor non huc usque pervenisse. Quod si fecerit, ea aut scriptorum inopia aut vetustas vel certe casuum diversorum aliquis eventus a nostra scientia tulit. Illa tamen, quae post obitum ejus certa relatione cognovimus facta ad sacrum corpus ejus, luce clarius innuunt quid in corpore degens facere posset, si eum ratio aut necessitas ad talia exercenda perduxisset. Sed illa tempora fide [Col. 0756C] Christi quaque fundata non egebant signis miraculorum; quae, ut beatus Gregorius ait, infidelium sunt potius quam fidelium. Et vane miraculum foris ostenderetur, si deesset quod intus operaretur. Ac ut mihi quidem ratio suadet, ratum esse videtur majus esse auctorem omnium miraculorum per munditiam carnis et spiritus in se quemque continue habere, quam miracula, quae et reprobis Veritas dicit esse communia pro libitu hominum et admiratione exhibere. Pax quoque diebus sui pontificatus in toto regno vigebat, nec incursus hostiles aliquis metuebat. Donec ergo in Dei pace quaeque consistebant, Deus pacis in omnibus et per omnia omnibus erat. Beatus et felix Pater in istis cum in populo [Col. 0756D] verbum vitae praedicaret, mansueto animo ac modesto audiebatur; et quae fieri in exhortationibus suis praecipiebat, placido effectu prosequebantur. Ut fides vera aut succresceret, aut vacillans robur statumve reciperet, sola vox Patris vallata incremento quod tribuit Dominus sufficiebat, nec ad eam probandam miraculum aliquod quis exigebat. Sed haec bona non multo tempore permanserunt. Sublato namque in brevi de hac vita beato viro, cujus meritis ea [Col. 0757A] provenerunt, evolutis pauculis annis et ipsa sublata sunt.

Tribus siquidem annis vixit in pontificatu, Deo per omnia plenus, et universis virtutibus indeficienti constantia praeditus. Anno autem patriarchatus ejus secundo Aethelberthas [(16) 1Kb] rex, filius, ut diximus, strenuissimi regis Wihtredi, diem ultimum clausit. Anno vero post hunc fuit validissima hiems, nimia frigoris acerbitate cuncta constringens, animalia diversi generis et nivium densitate et immani brumae asperitate exstinguens. Verum cum, juxta verba veri Salomonis in Cantico canticorum loquentis, hiems transisset, imber abisset et recessisset (Cant. II, 11), flores Dominici apparuerunt. Unde et vinea Domini Sabaoth suavissimi odoris florem emittens, [Col. 0757B] ad vocem turturis ac sponsi dicentis: Surge, propera, amica mea, veni de Libano, veni, coronaberis (Cant. IV, 8), anima felicissimi Patris dulcis amica summi Patris surrexit, hoc est coronanda ab sponso suo Jesu Christo; saeculum corpusque reliquit, ac angelorum adminiculo fulta, ubi ipsum Deum deorum in Sion aeternaliter cerneret, gaudens hilarisque conscendit. Sepultus sane est in praefata ecclesia beati baptistae Joannis prope corpus reverendi pontificis Cuthberti ipsius ecclesiae, ut diximus, fundatoris ac sui dignissimi praedecessoris. Post hunc assumptus est in pontificatum relictae Ecclesiae Jambertus Pater et abbas vicinae ac praenominatae abbatiae gloriosorum apostolorum Petri et Pauli.

Hinc evolutis pauculis annis Dani gens effera [Col. 0757C] perdiscentes Angliam in omni pene genere hominum a pristino statu exorbitare, et divitiis ac voluptatibus magis solito operam dare, coeperunt quasi pedetentim probare, tribus navibus illuc primo directis, quam efficere possent si plures mitterent, plures venirent. Quas cum prospere in nonnullis egisse audirent, animati sunt, et classe parata Angliam non semel aut bis, sed saepenumero veniendi usum acceperunt. Quodam itaque tempore, etc. Sequuntur miracula plura, quorum Epitomen abbreviatis Eadmeri verbis dedit Vita Bregwini Osberno male ascripta supra. Plura feruntur in hunc modum de beato viro, quae omnia scribere nimii ponderis esset. Ad alia ergo tendentes, hunc istis ponimus modum.
[Col. 0757D]

Transierunt plures anni, et corpus ejus sub veneratione multorum loco mansit immotum. Nonnulli quoque successorum ejus huic vitae decedentes, locum sepulturae in ipsa basilica acceperunt. Post haec multis malis quaque per Angliam crebrescentibus, contigit civitatem Cantuariam ex incuria quorumdam sua minus caute curantium igne succendi et crescentibus flammis in matrem ecclesiam inibi consistentem incendium ferri. Quid dicam? Combusta est tota cum officinis monachorum ibi degentium pene omnibus, simul et ecclesia beati Joannis Baptistae, ubi, ut praedictum est, archiepiscoporum reliquiae jacebant humatae. In qua conflagratione quae [Col. 0758A] vel quanta damna locus ipse perpessus sit, nullus hominum edicere potest. Ut tamen quaedam inde tangamus, quidquid in auro, in argento, in diversis aliarum specierum ornamentis, in divinis ac saecularibus libris pretiosius habebat, fere totum vorans lingua ignis absorbuit. De his tamen quia fuerunt recuperabilia, minus est fortasse dolendum. At dolor immanis et nullo fine claudendus hucusque eamdem ecclesiam premit, cum privilegia Romanorum pontificum, privilegia regum et principum regni ipsi ecclesiae studiose sigillata et collata, quibus se et sua perenni jure munire deberet atque tueri, ex integro redacta in nihilum deperierunt. Si qua autem sunt ex illis recuperata, diversis in locis, ubi contra scripta fuerunt, reperta sunt et accepta; [Col. 0758B] bullis atque sigillis, quae alia fieri nequibant, cum ecclesia in qua servabantur igne consumptis. Ex quo robur et fortitudo hostibus ejus usque in praesens contra aequum increvit, et multa mala, oppressiones et scandala insurgentium filiorum super eam audacia struxit. Sed haec notissima omnibus vane quasi aliorum notitiae scribendo significamus. Quapropter istis omissis dicamus, quod post istud gemendum incendium corpora pontificum supra memoratorum suis loculis immota quiescebant, donec ille virorum strenuissimus et cum omni honore nominandus Lanfrancus videlicet Cadomensis coenobii abbas archiepiscopatu Cantuariensi functus est. Is quippe omnia quae combusti monasterii reperit vel aedificia vel aedificiorum detrita monumenta terrae coaequans, [Col. 0758C] et quae sub terra erant fundamenta effodiens, cuncta nova exstruxit, et praefatos antistites levari ac in tuto locari constituit, donec ea quam coeperat ecclesia facta esset, in qua decenter poni valerent. Et ita factum est. Post aliquot annos in ecclesiam jam fundatam illati sunt, et in aquilonali parte super voltum singuli sub singulis ligneis locellis, ubi quotidie mysterium sacrificii salutatis celebratur, positi sunt. His ita dispositis, forte die quadam unus ex fratribus ecclesiae in scamno sedens coram epulcro beati Bregwini, etc. Sequuntur miracula bina, de quibus videsis Epitomen Osberno falso inscriptam supra. Et quidem, ut multi affirmant, hunc inter se morem Saxones praestantius habent, [Col. 0758D] ut majores suos dignius honorent et irreverentiae subditorum non parcant, ne insolescant. Morem igitur suae gentis et mundo exemptus filiis suis studuit bonus pater exhibere, ut eos moneret qua reverentia se debeant erga majores suos habere.

Inter hujusmodi facta sanctissimi viri venit Cantuariam quidam monachus de terra Teutonici imperatoris Lambertus nomine, notus reginae quam rex Henricus defuncta prima conjuge sua uxorem de Saxonia duxerat. Hic Lambertus per multum temporis Cantuariae rogatu reginae cum fratribus conversatus est, et pene quasi monachus loci ab [Col. 0759A] omnibus habitus. Unde familiaritate quoque potitus, coepit frequentare locum in quo pontificum reliquiae quiescebant; illic orare; illic missas celebrare; illic familiariter conversari. Interrogabat hunc et illum, quis ille esset vel ille, quove nomine vocaretur qui illo vel illo loculo claudebatur. Ubi autem de beato Bregwino audivit, succensus est desiderio habendi illum et in terram suam transferendi, recordatus fortassis antiquae bonitatis famae quam in patria sua de illo didicerat. Verum, dum impossibile sibi videret clam vel palam desiderii sui per se effectu potiri, suggessit archiepiscopo qui tunc erat et graviter morbo paralysis premebatur, nomine Radulfo, ut ossa memorati Patris sibi concederet, asserens ei locum construendi monasterii a primoribus gentis [Col. 0759B] suae concessum, quod sub patrocinio Patris Bregwini construere et omnimodis servitio Dei accommodum ipse et sui proposuerant ordinare. Quid multa? Acquiescit pontifex: nec enim noverat quo de agebatur; et ideo facili assensu ad preces petentis permovebatur. Res fertur in audientiam monachorum; et quidam, ut concessio pontificis perficeretur, plenissime laudant; quidam econtra modis omnibus negant. Post dies defungitur archiepiscopus. Itaque plures eorum qui eo vivente laudaverunt fieri quod roganti concesserat fratri, versa vice contradicentibus acquieverunt, et uno animo pariter institerunt ne suo pastore Ecclesia, qua vivens in carne pio diligebat affectu, destitueretur. Ne tamen concessio antistitis videretur usquequaque contemni, [Col. 0759C] ex communi consensu deliberatum est, in quo et archiepiscopum consensisse nonnulli attestati sunt, ut scilicet os unum, brachium videlicet sinistrum, sacri corporis fratri conferretur. Quod ipse parum aestimans, et iis quae sibi promissa dicebat frustrari non sustinens, suspicatus est se per reginam, posse apud regem efficere, quatenus ipse regia potestate vi a monachis extorqueret ut sibi concederent quod quaerebat. Super negotio igitur reginae locuturus, et eam cum rege in parco Wudestochico commorantem aditurus, Lundoniam venit, ibique valida infirmitate correptus, progredi ultra nequivit. Languore in dies crescente, ipse Cantuariam reportatus est, ubi parvo tempore vivens defungitur, et inter mortuos [Col. 0759D] fratres sepelitur. Hinc nocte sequenti astitit vir quidam statura mediocris, persona insignis, habitu monachus, facie ignotus, cuidam fratri de congregatione per visum, homini bene religioso Deumque timenti, dicens illi: Scisne quam ob causam Lambertus ille Saxo sic inopina morte raptus sit? Cui cum se nescire responderet: Scias, inquit, quia eo quod corpus Bregwini de sua sede auferre sibique conatus est vindicare. Nec enim talis meriti fuit in [Col. 0760A] oculis Dei, ut tanti pontificis praesentia vel possessione debuerit jure potiri.

De his ita considerans ergo provida sollicitudo servorum Dei, et ex iis quae frater ille facere molitur considerando perpendens in futuro tempore aliquid huic simile a supervenientibus externis hominibus posse moliri, ne faciliorem effectum sortirentur, reliquias ipsius Patris a praefato loco cum reliquiis beati Plegemundi archiepiscopi in australem ecclesiae partem transtulit, et post altare beati Gregorii papae decentissime tumulavit. Quidam autem ex monachis Willelmus nomine ex consensu aliorum horum omnium se prae caeteris medium fecit, et ejus industria ac provisione ferme omnia quae in ipsa reliquarum transpositione vel sepulcrorum compositione [Col. 0760B] impensa fuerunt procurata sunt. Is in una post haec solemnitate servitio ecclesiae toto conamine sese dedens, et ultra vires in cantando vocem edens, ruptus est in interioribus, moxque in vomitu sanguinis aliisque gravibus molestiis vehementer afflictus. Quid igitur ageret, ignorabat. Noverat enim jam in ipsa ecclesia hoc nonnullis et eadem causa contigisse; quorum alios morte multatos, alios multis annis multo languore vexatos, omni ambiguitate semota sciebat. Venit autem ei in mentem quid servitii, quid sollicitudinis, quid honoris nuperrime impenderit duobus pontificibus istis Bregwino et Plegemundo. Itaque corde contrito, spiritu humiliato, perfusus lacrymis genas, orat eos sibi misereri; quatenus impetrata sibi a Christo Jesu pristina [Col. 0760C] corporis sanitate intelligat, quid de illis ipsi et aliis amodo sit sentiendum, quave fiducia pro aeterna sua salute eos appellare possit ad interveniendum. Mira Dei bonitas, potentia mira! Mox, sicut ipse refert, se omni sensit languore curatum nec novi doloris aut incommoditatis ullam ulterius molestiam passum.

Haec de beato Bregwino minus sapiens edidi, quae a majoribus et veridicis viris didici. Et hi quidem alia se expertos in se fuisse tradunt, alia vel ab illis qui praesentes fuerunt vel a praesentibus acceperunt, seque referunt accepisse, constanti allegatione commemorant. Ne ergo animos amicorum meorum me ad hoc opus incitantium offenderem, cessi voluntati eorum. Quod itaque scripsi, eis scripsi; videant [Col. 0760D] ipsi. Si in aliquo bene processi, gratias Deo; si aliter in aliquo, intentius orent, obsecro, pro scelere meo. Memoria transitus beatissimi viri VII Kalendas Septembris recolitur, ut illic nomen Domini qui illum honoravit expeditius magnificetur. Sit igitur ipse qui vivit, dominatur et regnat per omnia, benedictus in saecula saeculorum et ultra. Amen.

Explicit Vita beati Bregwini Cantuariensis archiepiscopi et confessoris.




[Col. 0761A]
VITA S. OSWALDI EPISCOPI WIGORNIENSIS ET ARCHIEPISCOPI EBORACENSIS AUCTORE ET ADMERO II Kal. Martii

Secundum propositum gratiae Dei venerandus Eboracensis antistes Oswaldus ante saecula a Deo electus, ingenuitatem generis sui, quo nobiliter editus in hujus mundi lucem processit, ingenuis moribus initiatus, viam vitae praesentis incessit. Cujus quidem gesta vario diversorum stylo digesta [(17) 1Kb] , quo multipliciora eo animis, ad multa divisis videntur ad legendum onerosiora. Unde iis qui, sicut veraciter creditur, illum in hac vita prae caeteris sincerius diligunt, placuit tam prece quam praecepto me ad hoc commovere, ut quae multipliciter de eo scripta sunt, compendioso ac novo narrandi stylo expediam. In quo, fateor, non parum expavesco; fatuitate quippe ingenioli mei penes meipsum considerata, [Col. 0761B] vereor ne petentibus satisfacere in ipso opere nequeam; quia scio quod hunc quem praecipue amant laetissima exponi oratione desiderant. Non parere autem voluntati illorum nefas judico, cum ne sibi amicissimis scilicet meis me nolle gerere morem, tum ne, laesa conscientia sua, me erga sanctum Dei nullum habere opinentur amorem. His angustiis septus elegi potius rusticano eloquio amicorum meorum voto concurrere, quam urbano silentio eos contemnendo per inobedientiae culpam offendere. Scripturus itaque pro injuncto officio vitam tanti viri, quae illi jugiter adfuit, gratiam invoco Spiritus sancti, quatenus ea quae per illum ad laudem sui nominis operari dignatus est, illius meritis concedere mihi dignetur inoffensis Ecclesiae [Col. 0761C] suae auribus qualicunque verborum indagine explicare.

Exordium ergo nativitatis gloriosus Oswaldus nobilissima progenie natus, eleganti forma enituit. Qui ubi infantiles annos diligenti cura nutritus excessit. puer factus pueriles ineptias devitare, ac ut aetas illa advertere poterat, ad sanctitatis opera semetipsum coepit informare. Proposuit enim in conspectu cernentis secreta pectoris sui se almae cognationis suae nullatenus fieri velle degenerem; sed quos propinquos sortitus fuerat in genere carnis, hos sequeretur passibus virtutis, instructus fide caeterisque coelestibus armis. Bonus siquidem et unus de praecipuis Patribus Anglorum Odo nomine [Col. 0762A] frater erat patris ejus, vir praestans religione, discretione sublimis, moribus gravis, justitiae cultor, magnus consilio, qui et in omni actione sua circumspectus, auctoritate praeeminebat: de cujus actibus quae nobis quidam antiquiores pleno relatu descripsere, pauca tangere [(18) 1Kb] non incongruum rati sumus, ut inde probetur quam imitabili, quam spectabili prosapia puer Dei Oswaldus originem duxerit.

Hic, ut fertur, Aethelstano victoriosissimo regi Anglorum valde charus erat et acceptus, ac pro illius praedicabili sanctitate rex idem illum secum habere ejusque consiliis magnopere inniti solebat. Qui rex Deum diligens, aequitatis legibus serviens, [Col. 0762B] regnum strenue gubernabat. Is immenso paganorum exercitui quodam tempore armatus occurrens, memoratum Odonem, cujus meritis se quammaxime credebat hostem victurum, in aciem duxit. Et commisso praelio Odo eminus a pugna stans lumina ac manus in coelum tetendit, pro rege et suis Dominum intentius orans. Pugnatum hinc inde atrocissime, et dies ferme totus in certamine absumptus. Tandem jam sole in occasum vergente, sors lacrymabilis accidit; juxta capulum coafractus est regius ensis. Quid faceret? Ut se armaret, nullum de suis exarmare volebat. Quid tunc? Hostes qui jam vertere terga coeperunt, videntes regem fracto ense factum quasi inermem, animati et in pugnam acrius reversi sunt. Insonuit clamor, Odonem citius advolare perurgens. [Col. 0762C] Adest; ut opem suam prece negotio ferat, rex ipse hortatur et obsecrat. At ille: Ope quam desideras, uti solummodo velis, praesto est. Quid igitur agis? Ut quid eo qui in latere tuo pendet gladio parcis? Cur eum ab interitu hostium arces? Quid formidas? Nil dubitans arripe illum; et ecce manus Domini erit tecum. Nec prius solis continget occubitus, quam obsistentes adversarios tuos fuga involvat aut interitus. Dixit, et rex ad ejus verba attonitus, illico versa dextra ad vaginam extraxit gladium fulgidum, fortem et insignem. In quo cunctos occursantes deterrens, caedens seu prosternens, ad verbum servi Dei juxta factus est et solis occubitus et regis triumphus. Ipse Odo, quoniam Ecclesiae [Col. 0763A] Cantuariensi officio summi pontificis loco et dignitate praesidebat, jura Christianitatis per totum regnum ut patriae pater prudentissime administrabat. In quibus diebus Edwius, qui quartus a praefato Aethelstano regni Anglorum sceptra tenebat, voluptatum amator magis quam Dei, luxuriae quam sobrietatis, libidinum quam castitatis, regiam dignitatem obscenis operibus dehonestabat, ac viros virtutum parvipendens, contra aequum exasperabat. Unde beatus Dunstanus tunc temporis abbas Glastoniensis, eo quod ad suggestionem et imperium saepe fati Odonis ipsum regem illicitis amplexibus violenter abstraxit, e patria pulsus est, et demum innumera per Angliam mala ab eodem rege patrata. Contra quem Odo armatura Spiritus sancti praecinctus exsurgere, iniquitatum [Col. 0763B] illius publicus hostis effectus est, nec destitit donec sopitis incestibus regnum ab infandae mulieris infamia, cui rex idem omissa conjuge sua saepius commiscebatur, expurgaret. Eam siquidem suorum militum manu vallatus, a regali curia in qua mansitabat vi abduxit, abductam perpetuo exsilio in Hibernia condemnavit. Erat quippe vir viribus purae aequitatis per omnia fultus, nec alicui iniquitatis ministro favens, voluntati Dei in cunctis obsequi satagebat. Quapropter et Deus ei sua misericordia semper aderat, ac voluntati illius aures suas inclinabat. Verbi gratia parietes ecclesiae Christi Dorobernensis suae videlicet sedis in altiorem quam erat statum sublato tecto ipse Pater construere [Col. 0763C] volens, ac velle suum facto adimplens, oravit Dominum ut quandiu ipsa Dei domus integritate sui careret, pluvia quae populum a servitio Dei arceret infra ambitum illius non descenderet. Quod et factum est. Videres etenim totam civitatem saepe grandi pluvia circumcingi, et ipsum templum ejusdem pluviae inundatione nec contingi. Item idem Pater, dum quadam vice sacrum mysterium altari praesens administraret, corpus Dominicum inter manus ejus cruentum et sanguinem distillans in calicem apparuit. Ex quo intuentium mentibus nimio pavore percussis, mox ad preces pontificis in consuetam sui formam restitutum est. Feruntur et alia de eodem viro miranda facta, quae nos silentio praeterimus, ne putemur obliti operis quod incoepimus.
[Col. 0763D]

Hujus igitur Patris nepos puer Dei Oswaldus existens, a parentibus suis ejus doctrinis imbuendus, ejus exemplis instituendus ei commendatus est. Qui ex conversatione tanti viri sese felicem fore pronuntians, nec miraculorum, quae nonnunquam adsunt malis, sed virtutum ejus, sine quibus nemo fit bonus, imitator esse curabat. Unde et ab omnibus diligebatur, non solum quia tanta carnis propinquitate illi copulabatur, sed etiam quia versus omnes id egerant merita ejus ut a cunctis amaretur. Traditur litteris, et cujusdam viri Frithegodi nomine [(19) 1Kb] , qui [Col. 0764A] in divinis ac saecularibus disciplinis quosque sui temporis sapientes praecellere putabatur, magisterio functus studiosus discit, et in brevi plurimum proficit. Spiritus namque sapientiae et intellectus (Isa. XI, 2), super eo quiescebat, inspirans ei gratiam suam et cor intelligens ad singula discenda quae audiebat. Saecularium ergo librorum scientia ad plenum imbutus, divinarum paginis litterarum sedula intentione animum tradit. Ex quibus sancto charitatis igne in Deum proximumque succensus, in contemptum mundi totus erigitur, et qualiter servitio Dei mereretur omni modo ascisci singulis horis meditatur.

Inter haec Wintoniam [(20) 1Kb] a patruo suo supra memorato scilicet glorioso Odone dirigitur, quatenus ibi [Col. 0764B] degens, si quam forte in canonicis viam vitae imitandae reperiret, disceret et imitaretur. Quid amplius? Fit canonicus inter canonicos ipsos, si quaeritur qualis inter quales, regularis inter irregulares. Ipse etenim quae institutio vitae canonicorum docet et praecepit indefessus exsequebatur; illi spreta institutione ordinis sibi juxta cordium suorum desideria gradiebantur. Unde admirandus cunctis effectus ob plenitudinem gratiae Dei, quae in moribus ejus enitebat, decanus factus adolescens praeponitur senibus, quatenus canities sensus illius et immaculata vita illius maculatam senum vitam emacularet, ac pueriles sensus illorum studio disciplinae coelestis evacuaret. Sed illi magis antiqua pravae senectutis [Col. 0764C] itinera tenere volentes, licet eum bonum beneque agentem blando honore debitoque favore venerarentur, tamen illum nullo pacto se in talibus audituros affirmabant. At ille de laudis ipsorum ventositate nihil curans, gemebat quotidie et, ut sibi ad salutem suam Deus consuleret, precabatur nocte ac die. Verum ubi perpendit illos propter eum nequaquam velle a veteri vita emendari, seque per illos, si non absentaretur, a suo proposito posse depravari; spreta qua cingebatur pompa saeculari, spretis quoque divitiis quarum copia redundabat, relictisque canonicis quorum conversatione eatenus usus fuerat, redit ad pontificem patruum suum, negotium salutis animae suae cum eo tractaturus. Quid multa? Ubi miserias vitae mortalis cum pontifice loquens pia [Col. 0764D] consideratione deflevit, ubi quam diffcile sit hominem inter mundi illecebras gradientem ipsis illecebris non irretiri, utrinque sermo procedens appendit: infert Christi miles Oswaldis sibi jam cecidisse in mentem se nudum saecularibus cunctis velle amodo Christum sequi et vere monachum fieri. Exsilit gaudio pontifex ad audita, et erumpentibus lacrymis prae jubilo cordis qua voce exprimat quod prae se intus habet invenire minime valet. O hinc inter eos ex divinis verbis vitae perennis orta contemplatio! O in contemptum mundi nata suadibilis divinaque [Col. 0765A] collatio! Quis ipsam edisserat? hortatur deinceps senex juvenem ne retro abeat, ne posita super aratrum manu post tergum aspiciat (Luc. IX, 62), ne laqueos saeculi jam evadere incipientem suis laqueis inimicus involvat. Ad quae ille: Ruptis vinculis voluptatum carnalium, jam, inspirante Deo, libertati donatus sum; et iterum me traderem miserrimae captivitati sub earumdem voluptatum vinculis vinciendum? Non aestimabam me hoc ordine Christum sequi debere. Amorem sui mihi concessit ex notitia Scripturarum suarum; et nunc eum desererem? Talem videlicet fructum capiendo ex meditatione earum? Imo, Pater, si placet, dic, nec dubites ubi velis perficiam quod proposui; aut certe si libi grave non est, ipse propanam quod disposui. Ait, die. Regulam, [Col. 0765B] inquit, beati Benedicti servare sub obedientia volo; et idcirco in Gallia apud Floriacum, ubi ipsius Patris reliquiae dicuntur haberi, monachus fieri mente revolvo. Nam, juxta quod mihi mea aestimatio dicit, nusquam rectius servanda sunt nec forte servantur quae idem Pater instituit, quam in loco quem ipsemet sua corporali praesentia in perpetuum honorare non desistit. Antistes ad haec: Idem, inquit, sentimus; idem sapimus; in idem nostra intentio tendit. Monachus loci illius sum. Habitum enim religionis ad onus regiminis, sub quo gemo, vocatus inde suscepi; et propterea te, quem specialius amo, monachum ibi fieri potissimum opto. Et quidem haec patriae demutatio ea re tunc ita utriusque voluntati complacuit; [Col. 0765C] quoniam per id temporis religio monachici ordinis, quae, cum propter barbarorum frequentes irruptiones, tum propter quorumdam malignantium turbulentas seditiones dudum in Anglia pene tota obsoleverat, necdum sui vigoris statu reformata claruerat.

Mittitur ego juvenis Floriacum, illic floribus fulciendus virtutum. Mittuntur quoque cum litteris commendatitiis dona quamplurima, juvenem et dicto et facto abbati ac fratribus commendantia. Suscipitur, et monachus habitu factus, vita quoque monachi in ipsis primordiis est decoratus. Qui igitur venerat ab aliis doceri alios imitari, talem se illis exhibuit, ut satis haberent in eo quo docerentur, quod imitarentur. Erat enim somno parcus, cibo sobrius, in loquendo discretus, in oratione assiduus, [Col. 0765D] in aliis autem virtutibus, patientia dico, humilitate, benignitate, mansuetudine, caeterisque hujusmodi quam fortis, quam subditus, quam benevolus, quam constans exstitit, ex sincera charitate, qua supra humanam aestimationem ad omnes erat diffusus, conjici potest, Apostolo dicente: Charitatem patientem esse, benignam esse, non aemulari, non inflari, non agere perperam, nec quaerere sua, nec irritari, non cogitare malum (I Cor. XIII, 4), et caetera, quae mihi brevitati studenti exsequi longum est. Hic idem Domini servus secretum in ecclesia locum ab abbate acceperat, in quo pro modo conversationis [Col. 0766A] suae Deo familiarius adhaereret. Illic igitur orationi, meditationi, contemplationi vitae perennis remotus ab illorum inquietudine operam dare solitus est; magnum humani generis hosti fomitem livoris et odii suggerebat. Ille quippe attendens et attendendo subvertere inhians studium strenuissimi juvenis, multiplici eum versutia pulsat, pulsando territat, terrendo fatigat, fatigando proturbare loco laborat. Unde quadam vice dum se in oratione pro compunctione cordis Deo noctu mactaret, adfuit ipse malignus, et sonos horrificos edens hominem terrori addicere moliebatur, cum ut coepto desisteret, tum ut aliis horis simile opus aut segnius aut nullatenus attentaret. At Oswaldus fidei Christianae scuto protectus, non magis ad fremitum leonis vel [Col. 0766B] sibilum serpentis quam ad balatum ovis vel stridorem soricis (harum enim et aliarum ei bestiarum improbus ille voces ingessit) exterritus est, cuncta videlicet nihili pendens, cum suo auctore cuncta deridens. Quod daemon advertens disparuit; sed in angelum lucis evestigio transfiguratus viro apparuit. Eum quippe jam tunc nova de se victoria usum aestimabat sibimetipsi suasurum, se scilicet non injuria ab angelo visitandum, quem firma fretum constantia mentis nullis potuit inimicus irretire figmentis. Sed sua sibi iniquitas mentita est (Psal. XXVI, 12). Nam ad hoc monstrum famulus Christi signo fidei se signavit, sciens exinde angelum lucis non irritandum, angelum autem tenebrarum eminus [Col. 0766C] effugandum. Quod et factum est. Juvenem namque hac crucis amatura munitum statim degener angelus, qui apparuit, territus fugit. Tunc ille psallens: A dextris est, ait, mihi Dominus, ne commovear. Propter hoc delectatum est cor meum, et exsultavit lingua mea; insuper et caro mea requiescet in spe (Psal. XV, 8, 9). Praeterea lectioni divinae crebro intendebat, et quae, docente Domino, inde didicisset, hilari vultu corde benigno minus scientes edocebat. Haec inter exercitia ejus, post susceptos inferiores ecclesiastici ordinis gradus, gradum suscepit diaconatus in quo ministrans Deum obsequio humillimae devotionis populum vero demulcebat, eo quo magnifice praeeminebat concentu dulcissimae vocis. Siquidem inter ea quae, ut praefati sumus, in [Col. 0766D] eo fulgebant virtutum insignia etiam in exteriore homine illius emicabat multiplex quaedam et supereminens gratia. In habitu enim, quem oculis intuentium praeferebat, et decens et appetibilis compositio inerat, non alicui pompae, non dissolutioni, non ostentationi, non serviens hypocrisi. In vultu nihilominus formositas ampla, nec cujuslibet pravae voluptatis incentiva, sed quae caeterorum vultibus antestaret magna honestatis praerogativa

[(21) 1Kb] Talibus donorum insigniis vir Dei Oswaldus ad potiorem diaconatu ecclesiastici ordinis gradum conscendere dignus est comprobatus, ac dein presbyteri [Col. 0767A] honore sublimatus. In quo gradu Deo sacrificans, qua puritate cordis et corporis Christo inhaeserit, quamque benignum auditum precibus ejus piis Deus accommodaverit, et ex qualitate vitae ejus, quae dictante rerum veritate describitur, et ex angelorum praesentia, quam ei nonnunquam etiam visibiliter adfuisse monstratum est, luculenter intelligi datur. Locus siquidem in quo, sicut diximus, juxta confessionem abbatis orare solebat, crypta quaedam erat in occidentali parte, decenti opere facta, qui locus confessionis nomen pro more obtinuit. Pro foribus autem cryptae ipsius duodecim pauperes conversari ex antiquo usu consueverant, et quotidianum victum ab ipsa Ecclesia accipiebant. Qui pauperes ita fuere dispositi ut omnes litterarum socii, omnes clerici essent. [Col. 0767B] De his ergo reverendus Pater Oswaldus unum delegerat ut quoties in ipsa missarum volebat solemnia celebrare, ejus ope ac ministerio tanti mysterii officium celebraret. Quadam itaque die cum ipse altario praesens coeptae missae officio insisteret, et post evangelica dicta offerenda in manus panem et calicem, sicut multorum mos esse dignoscitur, sumeret, oculisque in coelum directis orationem suscipe, sancta Trinitas, intenta mente ad Deum praemitteret, vidit praefatus minister ejus quamdam reverendi vultus personam, in dextera parte altaris stantem, faciem ad ipsum altare versam habentem, panem candidissimum, non tamen adeo magnum, inter manus, quas usque ad caput suum porroctas habebat, digno cum honore tenentem. Ad quod licet nimio timore perterritus obstupuisset, [Col. 0767C] sustinuit tamen, nec subitam voluit invadere fugam. Verum ubi eumdem panem juxta quod sacerdos in secretis orationibus procedebat, paulatim crescere atque insolitae magnitudinis crescendo fieri conspexit, ultra residere non ansus, extra ostium fuga lapsus est. Emansit itaque presbyter solus, et qui videbatur in dextera stans angelus ejus. Minister vero, quem pavor abduxerat, foris prope ostium latitando subsistens, per vices ostio caput ingerebat, et quid circa altare gereretur trepidus explorabat. Cum Dei servus per omnia saecula saeculorum et alia quae in audientia populi dici solent diceret in ordine missae, nec ullatenus respondere auderet vel accedere pro admiranda quae sibi apparebat visione, audivit angelum, quem videbat, ad singula respondentem et ministri obsequium [Col. 0767D] ei deferentem. Consumpto autem sacrificio toto, caput ex more abditus minister ostio intulit, et illam quem viderat jam non vidit. Introiit ergo ad sacerdotem palpitans et tremens, ac ne animum ejus quoquomodo offendisset in eo quod ipsum quasi solum reliquerat timens. Et exposita causa fugae suae, pallens sciscitatus est utrum et ipse viderit et audierit quae se vidisse ferebat et audisse. At ille: Bene, inquit, vidi et audivi quae dicis; sed benedictum sit nomen Dei omnipotentis, quia licet a te sim male deceptus, [Col. 0768A] tamen in sacrosancto ministerio vivifici corporis et sanguinis ejus non sum ab eo desertus. Interdixit tamen ei modis quibus poterat ne, dum ipse vitae praesenti superesset, rem quae acciderat cuivis hominum innotesceret.

Postquam autem supra memoratus venerabilis pontifex Odo certe relatu cognovit nepotem suum Oswaldum in bonorum operum culmen excrevisse, immensas omnipotenti Deo gratias agens, diebus ac noctibus eum precabatur, quatenus illum et jugiter ad melioria proficere et in via perfectionis consummatum concederet post hanc vitam se Deum deorum in Sion videre. Missis praeterea diversis muneribus abbati ac monachis pro suo Oswaldo, quas noverat convenire cum precibus grates exsolvit. Indicavit [Col. 0768B] etiam illis se ipsius praesentia magnopere velle potiri, cum quia senio confinis mortem sibi propinquam, sciebat, tum quia regulari conversatione suae gentis viros per eum instituere disponebat. Quae ubi fratribus relata sunt gravi moerore dejecti asseruerunt se sine illo nequaquam, si fieri posset, in hac vita vivere velle, propterea quod ejus conversationem sibi et in anima et in corpore sensissent valde profuisse. Non audentes tamen voluntati antistitis obviare, parent, ac Domini servum debito cum honore ad nutum praesulis dirigunt. At ille citato itinere Angliam petens, terra marique ab omni periculo protectus est. Et hilari vultu, mente jucunda Dofris appulsus, extemplo ingenti est dolore perculsus [(22) 1Kb] . Illum enim, quem prae caeteris arctius diligebat, illum cujus dulcem faciem prae omnibus [Col. 0768C] videre sitiebat, illum cui adhaerere ardentissima charitate cupiebat, et a quo se tandiu remotum fuisse non sine grandi angustia cordis recolebat, jam tunc noviter non modo sibi, sed et saeculo exemptum audiens, nulli mirandum si dolebat. Deus meus, quos gemitus ille tuus alumnus ad haec nova putamus emisit? Quae suspiria edidit? Quas lacrymas fudit? Quae fuit, obsecro, confusio animi ejus, quando eum pro cujus amore ac reverentia a cunctis sese amplecti solere meminerat, jam in terram convertendum, a conspectibus omnium sub terra detrusum didicerat? Quis moeror inditam piissimo vultui ejus hilaritatem obduxit, quando et Angliam gravi moerore pro ejus obitu consternatam reperit, cui nimirum impar moeroris illius causa fuit? Veniens igitur Cantuariam, sed [Col. 0768D] eam inveniens patre orbatam, quid faceret, quo gressum flecteret dubius haesit. Auctus ad haec lacrymabilis dolor. Illi enim qui eum prius agnoverunt, viso illo, ex recordatione defuncti Patris lacrymis manant.

Praesidebat ea tempestate per curam officii pastoralis Ecclesiae Dorcacestrensi quidam Oschetel nomine, homo bonae famae, et quae sua intererant disponere gnarus [(23) 1Kb] . Hunc vir Dei Oswaldus, utpote sibi et carnis consanguinitate propinquum, et qua pollebat sapientiae luce conspicuum, ad cohabitandum [Col. 0769A] adiit, volens, juxta Salomonem, gradiendo cum sapiente sapientior fieri, non ex consortio insipientium illis ipsis assimilari (Prov. XVI, 20). Suscepit autem illum idem episcopus benignissime, ac sincere dilexit, secumque degentem sui secreti conscium fecit atque consortem. Post dies defuncto archiepiscopo Eboracensi praefatus Oschetel sedi illius subrogatur. Is pro stola archiepiscopatus Romam petens, sanctum Oswaldum suae viae comitem habuit. Potitus autem desiderio suo, cum Roma digrediens in patriam suam remeandi iter acceleraret, Oswaldus relicto consortio ejus Floriacum divertit, clericum quemdam, Germanum nomine, aetate juvenem, moribus senem, itineris sui e patria socium secum ducens. Excipiunt autem illum abbas et fratres cum [Col. 0769B] summa laetitia, ac nonnullis diebus circa eum laete exactis, pro sola quam intellexerant voluntate illius quem adduxerat Germano sanctae inter se conversationis habitum tribuunt. Mansit vero venerandus Oswaldus in ipso coenobio aliquanto tempore, Deo per omnia serviens et verbo et facto, qualiter ad coelestia tenderent cunctis illic commanentibus exempla praetendens.

Interea memoratus antistes missis muntiis rogat eum Angliam redire ad se, quatenus via sanctae religionis, cujus eum culmen attigisse certo cognoverat, suae gentis homines instrueret. At ille petitioni ejus mitis obtemperans, Angliam Germano relicto perrexit. Rudis enim adhuc in disciplinis regularibus [Col. 0769C] erat; nec illum nisi perfecte edoctum a loco separari sinebat. Perveniens itaque ad episcopum, solito more in omni sanctitate et mansuetudine juxta eum conversabatur, et ideo a cunctis pio affectu, magno amore, summo studio amplectebatur, fovebatur, venerabatur. Inter haec ille praeclarus et gloriosus Dei amicus Dunstanus in cathedram pontificatus Cantuariensis praedicto Odoni successit, vir Dei gratia a matris utero plenus, et donec vitae praesenti superfuit, nunc coelestibus secretis admistus, nunc beatorum spirituum crebra visitatione perfunctus, nunc in exhibendis miraculis celebri efficacia fretus. Hic audita eximiae sanctitatis fama, quae beatum Oswaldum circumquaque magnificabat, mittens accersivit eum, ex conversatione illius pleniter [Col. 0769D] ediscere gestiens, vulgata opinio verane exstiterit necne. Post aliquot vero dies comperto quod investigabat, multum praestare illis quae fama disperserat gavisus est; et in gratiarum actiones Deo pio corde et ore solutus. Verumtamen saepe agebat cum eo, non ut firmitudinem animi ejus quasi suspectam habens exploraret, sed sicut eam in bono firmam penes se habebat, ita veraciter esse aliis comprobaret. Et revera in omni virtutum decore probatus repertus est, eoque non modo ab eo verum et ab aliis praestanti est affectu dilectus. Unde beati patrui ejus [Col. 0770A] dignitate perpensa, tam vitae illius qualitas quam morum probitas est Oswaldo, praeter solam aetatem et pontificalem dignitatem, tota pene reperta. Dum igitur vita et mores in eo imitabantur dignitatem pontificis, ratus est beatus Dunstanus ipsam vitam et mores illius jure sublimandos dignitate pontificis. Quam ob rem adito Edgaro, quo rege per id temporis Anglia gloriabatur, venerandum Oswaldum secum adduxit, eumque pro meritis suis ipsi commendatum familiaritati illius induxit. Quid plura? Praedicatur a summo pontifice virtus animi ejus, constantia propositi ejus, integritas morum ejus, et ad hoc rex ipse tanto testimonio credens perducitur ut suo jusso atque judicio cathedram episcopalem apud Wigornam, cui Pater idem praesidere [Col. 0770B] solebat, antistes factus ascendat. Primo tamen requiritur voluntas cleri et populi super re ipsa, et cum ingenti exsultatione et vociferatione fit vox omnium una. Concrepant, clamant Oswaldum dignissimum tantae sedis episcopatu, et magna prece deposcunt eum quantocius in ipsum ministerium consecrari. Fit quod clerus et plebs Wigornensis precatur, ac in summum sacerdotium felix Oswaldus a Patre Dunstano sublimatur, factumque est pia Dei dispositione ut sicut patruo S. Oswaldi Cantuariae beatus Dunstanus, ita sancto Dunstano in episcopatu Wigornae succederet beatus Oswaldus.

Functus ergo vir Dei pontificatu, idem qui prius fuit in bonis actibus praestitit; imo quemadmodum [Col. 0770C] alios dignitate, ita seipsum supergressus est in bonitate, et licet omni fuerit virtutum nitore insignis, orationum tamen assiduitate et eleemosynarum promptissima largitate summo et ultra quam dici possit opere praeditus erat. Coepit itaque, juxta Apostolum, omnibus omnia esse (I Cor. IX, 22), et is quem nec amor nec ira cujusque posset a via justitiae quovis pacto declinare. Discretione tamen in hoc quammaxime ferebatur, sciens nominem a discretione nutantem justitiae leges omni ex parte tueri. Clero igitur ac populo sub suo regimine posito pervigil insistere, et qua graderentur ad vitam verbo et exemplo viam demonstrare. Verum cum multitudo eorum, quos a via rectitudinis exorbitantes in viam justitiae reducere gestiebat, mentem suam interdum [Col. 0770D] fatigaret, directo in Galliam nuntio Germanum, cujus supra meminimus, et alios timore Domini praeditos viros fecit venire ad se, ipsorum videlicet ope ac religiositate illorum cupiens irreligiositatem corrigere. Itaque Germanus ad pontificem veniens, honorifice susceptus est. Erat enim bene religiosus, sacris litteris et piis studiis apprime imbutus.

Venerant praeterea ad beatum Oswaldum ante ejus adventum nonnulli ex Anglorum prosapia nati, sacro ipsius magisterio se subdentes, et eum sibi patrem ac rectorem in via quae ducit ad vitam [Col. 0771A] constituentes. Inter hos fuit quidam, Ednothus nomine, qui gradu sacerdotii functus ob sagacitatem et industriam suam Senior ab aliis cognominabatur. Collecti itaque fratres duodenarii numeri summam complent, quos Pater Oswaldus, ut juxta sancti propositi normam Domino Christo die noctuque servirent, in villa sui pontificatus quae Westberi dicitur collocavit, instituens eis praefatum Germanum praepositum et institutorem, nec non delegans ex suis quae illis sufficerent ad eorum sustentationem. Degebant igitur illo in loco, servorum Dei per omnia et in omnibus vitam agentes; quorum studiis sanctus vir eximie delectatus eos frequenter visitare, eis monita salutis aeternae ministrare, eos consolari, inter eos conversari, et divinis operibus, hymnis, [Col. 0771B] psalmis, jejuniis, vigiliis et orationibus, sanctis quoque meditationibus solebat operam dare, seque ab exterioribus curis ac saecularibus negotiis per internam mentis quietem magnifice recreare.

His ita dispositis, festum Dominicae resurrectionis instabat, et ad regis curiam totius regni nobilitas convolabat. Adunati principes laetos dies agunt valdeque solemnes. Jam soluta curia in sua quique redibant, et ecce de regiis militibus unus dives ac potens morti subactus plangebatur a pluribus. Hujus exsequiis pius interfuit Pater Oswaldus, qui et ipse curiam inter primos Angliae proceres venerat, regi acceptus firmaque ejus amicitia fretus. Hunc Aegelwinus quidam de potentioribus regni ducibus modesto [Col. 0771C] incessu, demisso vultu funus sequentem atque psallentem attendens, in amicitiam illius evectus est. Antehac enim auditis probis ac mansuetis moribus ejus, quos magistra virtute comparatos induerat, magni eum prae se jamdudum habebat, et in hoc animum composuerat, ut si qua in re voluntati ejus obsequi posset, libens id ageret. Quam voluntatem ejus quibusdam indiciis vir Dei intelligens, inter alia quae cum eo de vera Dei ac proximi dilectione locutus est; innotuit illi se quosdam monachos in episcopatu suo religiose viventes habere, sed locum in quo degebant illorum conversationi nimiae strictitudinis esse, praesertim cum pene quotidie in numerum eorum quidam currerent, quos eo quod Dominum quaerebant repellendos nullo modo [Col. 0771D] judicabat. Et subjunxit velle igitur, si religioni tuae molestum non est, quatenus, si aliquem locum sub tua dominatione monachorum habitationi accommodum habes, eum aut solius animae tuae obtentu aut alicujus muneris interventu mihi concedas, quatenus inibi monasterium construam, et per memoratos fratres monachorum conversationem de auctore illic constituam. Magnum enim quiddam est ante Deum vita monachi, et imitandum omni Christiano homini. Quicunque enim in hac vita ad vitam tendere et mortis laqueos cupit devitare, profecto id nullo pacto efficere praevalet, nisi vita sua vitae monachorum quadam dispensatione concordet. Vita namque monachi, quae vere vita monachi est, cuncta admittit quae docet. Perfectio Christiana cuncta dimittit, quae a [Col. 0772A] Christi vestigiis eadem perfectio judicat esse profana. Quapropter si nos, cum possimus, supersedemus monachos in suo proposito multiplicare, aut eorum religioni invidere, aut eam non amare vel sequi nolle convinci poterimus. Sed haec a nobis procul arceat omnipotens Deus. Quare, fili charissime, nulla te saecularis ambitio teneat, quae te ab institutione et adjumento monachicae religionis impediat. Nam sicut ad aeternam vitam quis optat pervenire, ita debet conari et alios secum ad eamdem perducere. Illum quippe illic major honor et gloria suscipiet, qui majus lucrum hic de aliorum salute Christo acquirit. Gaudio ex his dux ipse repletus, dicta comi vultu suscipit, et responsum ita paucis absolvit: Fundus mihi est Rameseia dictus, aquis et paludibus circumcinctus, [Col. 0772B] talium hominum quales memoras conversationi, ut aestimo, congruus, in quo etiam tres viri nunc mansitant sanctae religionis amore ferventes, et sub Regula beati Benedicti vitam ducere, si doctorem haberent, magnopere gestientes. Hunc locum, si tibi placet, eamus inspicere; et si visus fuerit rei de qua loqueris aptus existere, demus operam, ut in opere Dei coelesti fiat habitatione praeclarus.

Haec vir Domini mira cordis alacritate amplectens, ac deinde comitatus ipso duce ad locum usque perveniens, ubi advertit eum habitationi monachorum accommodum, gratias Deo, gratias quoque egit venerabili viro qui illum perduxit eo. Institit itaque cupito operi citius imponere manus, verens ne, si [Col. 0772C] bonum propositum differretur, aliqua postmodum maligni hostis versutia praepediretur; quod et viro consulendo suggessit, ac ut opem sua ingenuitate operi ferret studiosus admonuit. Quid plura? Credit consilio, acquiescit admonitioni, conducuntur operarii, instatur operi, laboratur, et fretum tam multiplicibus rerum impensis sanctissimi Patris quam et ejus instantissimis orationibus mira celeritate opus perficitur. Post dies sub immensa frequentia populi, divitum scilicet mediocrum minusque habentium perfecta ecclesia sub patrocinio beati Benedicti Deo solemniter dedicatur, et de monachis qui apud Westberiam morabantur, idem locus instituitur, et in brevi alii et alii illuc colliguntur, ad quorum victum atque vestitum nec non ad Dei servitium [Col. 0772D] celebrandum plurimae terrarum possessiones, plurimae diversorum ornamentorum donationes loco eidem ab utroque collatae sunt. Facta est igitur decens et habilis monachorum habitatio. Hinc praeposito adunatis fratribus Eadnotho, cujus supra meminimus, viro prudenti et religioso, qui et Lincolniae Ecclesiae postea pontifex fuit, ipse Wigornam revertitur, et inter suas oves eis et sibi superintendens bonus pastor conversatur.

Per id temporis ex sanctione et auctoritate Joannis apostolicae sedis antistitis beatus Dunstanus archiepiscopus Cantuariae et primas totius Britanniae, cujus paulo superius mentionem fecimus, coacto generali concilio statuit, et statuendo decretum confirmavit videlicet ut canonici omnes, presbyteri [Col. 0773A] omnes, diaconi et subdiaconi omnes aut caste viverent, aut Ecclesias quas tenebant una cum rebus ad eas pertinentibus perderent. Habebat autem regem Edgarum in hoc negotio fidelem fautorem, constantem adjutorem, firmum defensorem. Qui rex ipsius Patris consilio utens, curam exsequendi decreti hujus super totum regnum duobus viris injunxit, Oswaldo scilicet episcopo Wigornensi et Athelwoldo Wintoniensi. Quod illi zelo domus Dei succensi, et divinitatis amore subnixi, et insuper praedicta auctoritate muniti, strenuissime sunt exsecuti. Nam, ut de aliis taceam, beatus Oswaldus septem monasteria in sua dioecesi regulari disciplina, ejectis clericis feminarum consortium Ecclesiis anteponentibus, instituit, delegato eis super ea quae Ecclesiae [Col. 0773B] prius habebant tanto ex munificentia regis et aliorum principum regni subsidio rerum, ut cohabitantibus sufficeret ad victum atque vestitum. Wincelcumbensi vero monasterio, quod de septem unum erat, supra memoratum Germanum [(24) 1Kb] in abbatem ordinavit, et aliis singulis singulos in religione probatos abbates praeposuit. De quibus quidam, Folberhtus nomine, Perscorensi Ecclesiae, quae una de septem abbatiis est, in abbatem praelatus est, vir moribus gravis et ferventissimus cultor monachicae institutionis, sed in subditos, quod valde in eo reprehendebatur, nimiae et indiscretae severitatis, Is ad extrema perductus, et huic vitae subductus, atque in feretro mortuorum more locatus, recepto spiritu, [Col. 0773C] trepidantibus cunctis erexit se. Igitur fugientibus aliis, praefatus Germanus accessit sciscitans quo vel a quo ductus sit, quid viderit, quid illi contigerit, et ob quid reversus sit. At ille se a beato Benedicto in visionem Dei perductum fuisse, et Deum sua peccata meritis dilectoris sui Oswaldi sibi indulsisse, atque ad intimandam sanctitatem ipsius Patris se revixisse respondit. Rursus quaenam forma, qui habitus, quis Patris Benedicti comitatus exstiterit, percunctatus, habitum gemmarum nitore praefulgidum, formam ejus ultra humanam aestimationem decoram, comitatum innumeris candidatorum millibus monachorum et speciosissimarum sanctimonialium respondit esse compositum. Quo dicto conticuit, et accepto viatico Dominici corporis dimidium diem [Col. 0773D] supervixit. Itaque vitam obitu iterato finivit.

Post haec in aliis Angliae partibus ad parochiam suam nil pertinentibus insignes Ecclesias ob praefixam causam clericis evacuavit et eas memorata auctoritate subnixus viris monasticae institutionis sublimavit. Sunt autem hae: Ecclesia pretiosi martyris Christi Albani, ecclesia sanctae Aetheldrithae virginis in Heli, et illa quae apud Beamfletam constituta [Col. 0774A] honorabilis habebatur. Praelati quoque et istis per eum sunt singuli Patres, Aelfricus scilicet, quem Ecclesia Cantuariensis pastorem postmodum habuit, Albanensi, Brithtnothus Heliensi, Beamflytensi Godemannus. Coenobium vero Ramesiense, ut descripsimus, ejus instinctu et operatione a fundamentis aedificatum est. Aucta est ergo per Angliam observantia disciplinae regularis in tantum ut quadraginta octo monasteria partim viris, partim feminis stabilirentur per hos viros, Dunstanum videlicet archiepiscopum Cantuariensem, Oswaldum pontificem Wigornensem, et Atbelwoldum episcopum Wintoniensem.

Iis autem quae beatus Oswaldus aedificaverat, de aliis enim scribere a proposito nostro remotum est, [Col. 0774B] ipse magna semper cura et sollicitudine invigilabat, ne diabolus, qui sicut leo circumit quaerens quem devoret, (I Petr. V, 8), ullum fratrem a professionis suae norma deviantem inveniret quem devoraret. Unde et eadem monasteria circumire, ac in singulis, prout noverat expedire, morari consueverat, verbo simul et opere fratribus, quae saluti cujusque utilia fore advertere poterat, paterno affectu subministrans. Super haec nonnullis Ecclesiis, quibus ipse non eo quo superioribus modo intendebat, tam disciplinae regularis quam et grammaticae liberaliumque artium magistros postulatus dirigebat, qui aut in Galliis docti ac per eum in Angliam ducti, aut certe sua sagacitate in monasteriis suis imbuti, sapientes [Col. 0774C] et praeclari habebantur. Inter quos quidam Floriacensis monachus erat, Abbo vocatus, morum sanctitate praeclarus, ac litterarum tam saecularium quam divinarum scientia apprime instructus. Hunc pater Oswaldus posuit in coenobio Ramefiensi monachos docere, scholas regere et quibuscunque valeret, cum in disciplina regularium, tum in scientia litterali prodesse. Quod et fecit. Hinc ergo processit ut cum religionis augmento liberales artes, quae prius ob diversos casus in neglectum per Angliam venerant, quaquaversum Patris Oswaldi industria et sollicitudine eventilatae multipliciter pullularent. Praefatus vero Abbo ob multam sui dignitatem beato quoque Dunstano familiaris valde exstitit, ejusque instinctu et dispositione passionem [Col. 0774D] beati Edmundi gloriosissimi regis Anglorum styli officio posterorum memoriae tradidit. Post haec et alia innumera bona, quae in Anglia fecerat, ad monasterium suum Floriacum reversus, abbas in eo factus est et postea martyrii palma a Deo pro justitia coronatus.

Beatus autem Oswaldus ubi se correctioni clericorum Wigornensium intromittere aggressus est; [Col. 0775A] ipsi advertentes in quas, quantum suos mores attinebat, eos angustias vellet detrudere, statim verbis ejus aditum sui cordis occluserunt, nec ea sensum suum penetrare ulla ratione passi sunt [(25) 2Kb] . Qua de re sumpto a Patre Dunstano, cujus consueverat inniti prudenti consilio, annuente jam saepe memorato glorioso rege Edgaro, monasterium infra ipsam sedem episcopalem construere coepit in quo quibuscum conversaretur monachos adunaret. Et jam maceries operis altius levata profecerat. Non long vero ab opere suo quidam lapis quadrus jacebat ad operis fabricam omnino aptus ac necessarius. Ad hunc pro jussu pontificis suo loco movendum et in structuram templi componendum artifices, qui sufficere aestimati sunt, accesserunt. At dum illum, [Col. 0775B] qui quasi radicitus terrae haereret, nullo conatu vel leviter movere valerent, adjuncti sunt eis alii et alii viri, qui pari modo ad pondus lapidis nihil virium habere sunt deprehensi. Stupor ingens occupat omnes. Mandatur de negotio Patri Oswaldo, qui tunc aberat; et rogatur quantocius veniat considerare quidnam monstri res ipsa praetendat. Adest, et multitudinem circa praedicti lapidis motum casso labore sudantem aspiciens miratus est. Et attonitus stans, Deumque silentio deprecans, aspexit in lapide illo Aethiopem quemdam sedere et obscenis nutibus laborantes subsannando deridere. Itaque vir Domini statim contra daemonem signum sanctae crucis intorsit, et illum evestigio territum sibi fuga consulere compulit. At lapis, quem octoginta viri ante [Col. 0775C] movere nequibant,  paucis hominibus facillime statim levatus est, et in opere collocatus. Populus qui ad hoc spectandum undique fluxerat, considerans rei gestae potentem virtutem, Deo super mirabilibus suis immensas gratias retulit; Patrem quoque suum atque pontificem eximia laude praedicavere, intelligentes veraciter esse amicum Dei, ad cujus nutum tam inerti pavore percussus tremens disparuit adversarius Dei.

Perfectam ecclesiam ipse in honore sanctae et perpetuae Virginis Dei genitricis Mariae dedicavit, ibique, ut proposuerat, monachos in sancta conversatione Christo servituros congregavit. Clerici ergo in sede episcopali, quae sub nomine gloriosi apostolorum [Col. 0775D] principis Petri fundata antiquitus fuerat, conveniebant, et monachi in nova ecclesia sub patrocinio sanctae Mariae una degebant. At plebs nunc istam nunc illam ecclesiam vicissim aliquandiu frequentabat, sed post dies admirantes et admirando venerantes monachorum religiositatem, paulatim se clericorum collegio coeperunt absentare, et servitio [Col. 0776A] Dei quod monachi faciebant praesentes adesse, propterea quod quemadmodum sibi ratio mentis suae dicebat, decentius et Deo dignius servitio clericorum fiebat. Unde et factum est ut, sicut plebis mutatio ab una ecclesia in aliam facta est, ita et plebis oblatio mutata sit. Dum igitur in eo quod illi perdunt isti lucrantur, in quo illi deficiunt isti multiplicantur. Quid moror? Qui major natu et honorabilior inter clericos habebatur, Wensinus nomine, abjectis saecularibus cunctis, se et omnia sua factus monachus monachis largitus est. Super quo famulus Dei mire laetatus eum elapso brevi tempore studiis coelestibus pleniter erudiendum Ramesiam dirigit, et eruditum inde reducens adunatis monachis Wigornae morum praeceptorem constituit. Quem enim [Col. 0776B] in clericatu juxta mores antiquos semper amatorem honesti sciebat, hunc nihilo minus in monachatu fautorem et exsecutorem fore honesti spe certa sibi promittebat. Unde nec falsus est. Bonum quippe, quod Pater de eo sperabat, ipse magnopere in bonis actibus accumulabat. Quae omnia clericorum nonnulli attendentes, et mente compuncti, consilium contra Deum non esse perpendentes (Prov. XXI, 30), spreto saeculo, spreta omni pompa saeculari, jugo se Christi, subjiciunt et inter monachos, quos paulo ante nimium exsecrabantur, monachi fiunt. Audires ad haec quamplurimos hominum stupendo cantare: O vere mutatio dextrae Excelsi! hoc itaque modo a beato Petro in Matrem Domini Salvatoris a clericis in monachos translata est sedes pontificalis honoris.
[Col. 0776C]

His ita sese habentibus, praefatus Eboracae civitatis antistes vitae praesenti adimitur; et gravis exinde moeror Anglorum populis procreatur. Fama igitur obitus ejus agili lapsu discurrens regias pertingit ad aures, nec beati Dunstani notitiam segnius attigit. Volens autem idem Pater pro suo officio viduatae Ecclesiae consultum ire, regem petit; et consilium, quod salubrius sibi de substituendo pastore occurrit, regi proponit. Praedicat dignitatem venerabilis viri Oswaldi, quo videlicet quantoque parente nobilitatus, qua religione a puero institutus, quibus virtutum praerogativis fuerit insignitus. Super haec quam strenue cathedram pontificalem, cui eo usque praesidebat, gubernarit, edisserit; ac per hoc quo jure [Col. 0776D] merito debeat celsiorem ascendere, pandit, probat, asserit. Placent regi quae feruntur, quodque Dunstanus de Oswaldo fieri laudat; velit solummodo clerus et populus Eboracensis; vult, suadet, oratur, jubet ut fiat. Rogatur voluntas illorum, et voce consona simul omnes respondent unum velle se, illum prae caeteris sibi praefici concrepant, et id rupta omni [Col. 0777A] mora fiat magnis postulationibus instant. Nec mora. Vir ascitus advenit; sed petentibus suscipere regimen viduatae Ecclesiae non statim annuit. Intonat vox populi, ut dubio procul attestareris Scripturae vocem populi vocem esse Dei. Par charitas, sententia concors, una voluntas populi in bono fuit; et Deus pacis, qui inhabitare facit unanimes in domo (Psal. LXVII, 7), quique est inter duos vel tres congregatos in nomine suo (Matth. XVIII, 20), non faveret rei cui tanta multitudo favebat, nec sentiret quod sentiebat, nec vellet quod volebatur? Nolebat plane, sed esto quod Deus fieri vult fiat necesse est. Vult autem quod secundum se volunt fideles sui. Alioquin bene possent velle sine illo; et Veritas non esset veredica, quae dicit nihil sine se quemquam posse [Col. 0777B] (Joan. XV, 5). At secundum se voluerunt fideles sui sanctum Oswaldum fieri pontificem Eboraci? Cum igitur hoc ipsum Deus voluit ut fieret, necesse omnimodis fuit; quapropter acquievit ille Deo, acquiescendo voluntati servorum Dei.

Factus igitur archiepiscopus Eboracensis [(26) 1Kb] , Romam pergit, pallium Ecclesiae suae debitum ab apostolica sede requisiturus, plurimaque negotia regni, prout ei rex sibi delegaverat, cum ipso tractaturus. Hinc patriam egressus, transito mari, transitis terris periculorum diversitatibus plenis, Romam pervenit, Romana moenia subit. Inde Joanni apostolico praesentatus, voti compos efficitur. Denique suscepto pallio quod petebat, functis quoque responsis regiae legationis quam ferebat, honorifice a papa dimissus [Col. 0777C] Angliam revertitur, reversus a principe regni ac regno gloriose recipitur. Post quae reddito regi legationis suae responso, et ipso quod in omnibus prudenter egisset sublimi praeconio a cunctis praedicato, magna regis benevolentia fretus ad sedem suam Eboracensem vadit. Ubi egregio cum honore susceptus, cum jubilo plebis, cum sonoris clericorum concentibus, cathedram est archiepiscopalem indeptus. Quo facto non quasi rudis et inscius, sed ut vere emeritus ac perspicax pastor ovium Dei, die illa confluentem multitudinem tam documento vitae manentis quam alimento vitae labentis copiosius pavit. Exin tractans secum illud Sapientis quia cui plus committitur, plus ab eo exigitur (Luc. XII, 48), [Col. 0777D] omni hora sollicite curabat ita sibi commissa dispensando tractare et tractando dispensare, ut nihil [Col. 0778A] a se in futuro quod detrimentum sibi gigneret exigeretur, sed quod beata remuneratione donaretur. Quamobrem idem qui fuit in visitatione monasteriorum quae instituerat, semper exstitit, idem in consolatione fratrum inibi degentium praestitit, idem in sustentatione illorum omniumque sua ope indigentium mansit. In nullo igitur sanctitatis opere defectum passus est propter onus sacerdotale, sed aut idem qui fuerat praestitit, aut, seipso sublimior in hujusmodi opere factus, ad videndum Deum deorum in Sion aciem suae mentis indeficienti contemplatione dirigebat.

Hic igitur quamvis Eboracensi pontificatu sublimatus exstiterit, curam tamen episcopatus Wigornensis non amisit. Si quidem beatus Dunstanus, [Col. 0778B] quem sollicitudo omnium Ecclesiarum in Britannia constitutarum respiciebat, verens ne monachi in ipsa Wigorna per eum tunc noviter instituti aliqua ultra quam ferre valerent tentatione concuterentur, si pastorali cura destituti non haberent quo munirentur, praecepit ei ex auctoritate summi Pastoris, quatenus ea qua solebat diligentia illis intenderet, quoad personam tantae rei idoneam Deo monstrante illi substituere possit.

Post haec instabant dies Rogationum, et servus Dei Oswaldus sumpto itinere Rameseiam petit [(27) 1Kb] , visitare scilicet et consolari fratres, quos, ut supra meminimus, jamdudum ibi posuerat. Adest; et monachi pro more nominatorum dierum procedunt ad ecclesiam beatae Mariae, quae ob interjacentem paludem [Col. 0778C] nonnisi longo circuitu per siccum adiri valebat. Ubi celebrata missa et a pontifice solemni peracto praedicationis officio, monachi longitudinem viae qua venerant compendio mutare volentes, navem ascendunt, ad monasterium per fluvium qui interfluit redituri. Verum dum major numerus hominum in navem fugeret quam navis ferre valeret, onerata nimis mergi coepit. Turbantur in navi consistentes, et mori metuunt. Exclamant, opem beati Benedicti ac sui Patris Oswaldi afferre sibi postulantes. Nam ipse Pater, in ripa fluminis adhuc stans, iis qui secum erant utilia quaedam ac necessaria disponebat; ut autem auribus ejus clamor insonuit, stupore attonitus, mox illuc lumina flexit, et videns filios [Col. 0778D] suos in mortis periculo positos, cor ad Deum, dextram tetendit ad illos. Quo signo beatae crucis edito, [Col. 0779A] illico navis ab aquarum profunditate emergens, quasi nihil oneris ferret, in ulteriorem fluminis ripam prosperrimo lapsu cum omnibus quae portabat evecta est. Magno timori securitas magna succedit, ac, pro re quae acciderat, Dei laus ex corde omnium et ore procedit.

Dein aliquanto tempore ibi, ut suae consuetudinis erat, inter monachos degens, aedificationi vitae illorum diebus ac noctibus intendebat. Et ecce nuntius quidam a monachis Heliensibus directus adveniens, innotuit unum ex illis de maceria Ecclesiae praecipitatum subita morte occubuisse. Ad quod Oswaldus vehementi moerore dejectus (noverat enim hominem non usquequaque vitam duxisse felicem), [Col. 0779B] confestim quod debuit officium ei charitatis impendit. Etenim monachis sub uno vocatis pandit eventum rei, subjungendo preces quibus exhortando perorat quatenus pro anima defuncti Dominum studiosius orent. Parent illi monitis ejus, et pro aeterna salute fratris instant vigiliis, instant psalmis, instant lacrymis, pulsantes ad januam misericordiae mundi Redemptoris. Super haec quoque singulis diebus offertur pro eo id quod his omnibus antecellit, illud scilicet sacrificium laudis quod in ara crucis Filius Dei obtulit Patri suo pro nobis. Quae dum fiunt, una noctium pontifici, in oratione Christo apud Eboracam intendenti, defunctus idem visibiliter apparuit; a quo percunctatus quis esset, illum se pro quo et ipse per se et alii per ipsum Deum interpellabant [Col. 0779C] esse respondit. At ille suspirans, Qualiter, inquit, frater, tibi fuit vel qualiter nunc est? Hactenus, ait, valde male, nunc autem valde bene. Tuis quippe meritis et precibus a poenis quibus cruciabar per angelum suum me die hesterna eripuit Deus. Quod et tibi insinuando veni gratias agere, quo adverteres, licet id optime scias, quam gratiosus pro hoc et aliis jure debeas Deo existere. His dictis, non comparuit. Vir autem Domini, magno gaudio ad ista repletus, benedixit Deum super ineffabili misericordia ejus. Facto mane, quid factum sit, quid viderit, quid audierit, suis retulit. Dehinc exsultans et gaudens in Spiritu sancto, pro re quae contigerat gratias egit Deo Patri per oblationem corporis et sanguinis dilectissimi Filii sui, in quo solo, sicut ipse testatur, [Col. 0779D] bene complacet sibi (Matth. XII, 18). Mandavit etiam hoc ipsum filiis suis, monachis videlicet Ramesiensibus simul et Wigornensibus; et quod pro animae fratris absolutione pio Deo grates exsolverent, monuit et hortatus est. Quod ipsi diligenti studio exsecuti sunt.

Praeterea dioecesim suam opportunis temporibus peragrans, quidquid ediscere poterat in moribus suorum oculos summi Dei offendere, paterna castigatione corripere atque corrigere satagebat. Haec [Col. 0780A] agentem contigit vice quadam venisse Rhipum, ubi beatus quondam Wilfridus nobile construxerat templum, in quo ipse mundo sublatus scitur fuisse sepultus. Hoc templum ante tempus beati Oswaldi barbarorum irruptioni patuit; qui illud magna ex parte dirutum, non ministeriis divinis, sed latibulis ferinis fecerunt accommodum. Hujus templi conseptum vir Dei subintrans, noctu pervigil in orationibus inibi mansit. Illic ergo divina revelatione lustratus, didicit ipso loco sanctorum corpora condita esse; quae investigans cum nominibus singulorum dubio procul inveniret. Facto mane suos convocat; quid noctu acceperit, eis enarrat. Ad audita cuncti exsultant. Igitur ad jussum pontificis semirutae ecclesiae [Col. 0780B] pavimentum effoditur, promissus thesaurus sancta curiositate investigatur. Sanctorum corpora cum tabula haec continente reperiuntur: HIC REQUIESCIT SANCTUS WILFREDUS ANTISTES EBORACENSIS, ET REVERENDI ABBATES TYLBERTUS, BOTWINUS, ALBERTUS, SIGREDUS ATQUE WILDENGUS. Ex his servus Dei omnipotentis gaudens hilarisque effectus, repertas reliquias loco interim apto collocavit. Postmodum vero ad corpus sancti Wilfredi feretro convenienter aptato, illud in eo magna cum reverentia condidit, utpote quem magno Wilfredo, fundatori videlicet, loci ipsius consanguinitate junctum noverat, quem in regimen Ecclesiae Eboracensis, sicut Venerabilis Beda prope fidem Historiae gentis Anglorum refert, ei successisse sciebat; quemque uti nominis ejus [Col. 0780C] consortem, ita et vitae morumque haeredem fuisse acceperat. Corpus [(28) 1Kb] siquidem illius majoris Wilfredi, quod semotum ab aliis per se in eminenti loco in ipsa ecclesia tumbam habuerat, quam et epitaphium ut idem Beda in eadem Historia narrat digniter decoraverat, a glorioso Cantuariorum antistite Odone, cujus in initio hujus opusculi paucis meminimus, translatum Cantuariam fuerat, quemadmodum ipsemet in prologo Vitae ipsius Wilfredi, quae per eum heroico metro composita est, attestatur ita scribens: Igitur venerabilissimas beati confessoris Christi Wilfridi reliquias indecenti sentinosae voraginis situ marcidas, nimia, quod dictu quoque meticulosum est, praelatorum horripilatione neglectas, cum inde favente Deo scilicet a loco sepulcri ejus [Col. 0780D] quidam transtulissent, reverenter excepi, atque intra ambitum metropolitanae cui gratia Dei praesideo ecclesiae collocavi; praesertim cogente illo evangelistae testimonio; meo videlicet apologetico, quia ubicunque fuerit corpus, congregabuntur et aquilae (Luc. XVII, 37) Itaque tantae tamque Deo dignae affinitatis delectatus vicinitate, et editiore eas entheca decusare, et excerptis de libro Vitae ejus flosculis novo opere pretium duxi carmine venustare. Levatis ergo reliquiis, et convenienter, ut dixi, locatis, aliud ab illo [Col. 0781A] quod fecerat primo par omnimodis et aequale beatus Oswaldus feretrum fabricavit, ipsumque a se consecratum Wigornam destinavit. In cujus consecratione rogatus ad quarumnam reliquiarum conditionem illud apparet, hoc se ad honorem Dei respondit composuisse, et illi cujusnam reliquiae forent in eo condendae notissimum esse. Servatum est itaque Wigornae feretrum idem, ac reliquiae ipsius admirandi Patris Oswaldi a terra post multos annos levatae magno cum honore sunt in eo collocatae.

His ita dictis, coeptae narrationi insistamus. Diffusa igitur sanctitatis fama sancti Oswaldi eo prodiit ut languoribus variis pressi ei de longinquo id ipsum mandarent, sibi ab illo subventum iri nullo modo diffidentes. Nec fallebantur. Verbi gratia, vir [Col. 0781B] quidam potens regi Edgaro ex ministerio, quo ei deservire solebat, notus erat. Hic valida infirmitate corporis tactus, per nuntium viro Dei se oppido infirmari simpliciter insinuavit. At ille benedicens panem eique transmittens, ut plena fide recuperandae sanitatis inde comederet jussit. Fecit ille quod praecepit; nec unius horae spatium prius transiit quam se degustato pane melius habuisse percepit. Alio tempore dum idem famulus Dei in multitudine suorum apud Eboracam pransurus consedisset, jamque panem sua sacratissima manu signatum considentibus distribuisset, forte micas decidentes sorex superveniens avido simul et pavido morsu colligere coepit. Qui dum in medium nullo eum [Col. 0781C] deterrente prodisset, succubuit, nec usque progredi valuit. Benedicti etenim panis reliquias famelicus vorans, nec quod devoraverat ullatenus evomere quibat, et suffocatur subito. Remansit itaque mortuus. Quod factum ne suae laudi quivis ascriberet, exanimem bestiam a conspectibus intuentium abjici vir providentissimus jussit. Denique animadvertit nonnullos inter se inde loqui, et rem ultra quam sibi cordi esset extollendo admirari. Et mihi quidem duo haec, quae de pane signato proxime facta retulimus, consideranti nec alienum ab admiratione esse perpendo, hoc scilicet irrationale animal praecipitasse de vita in mortem, quod animal rationale sublevavit a morte in vitam. Profecto natura panis eadem in illo quae in isto fuit; et quemadmodum [Col. 0781D] homo pane, sic et sorex alitur pane. Quod igitur homini vitalis, sorici factus est exitialis; nec substantiam panis, sed meritum respicit sanctissimi Patris; qui ubique et in cunctis parvus et humilis exstans in oculis suis, magnus erat in oculis Dei atque sublimis. Quod inter alia eo probabatur, quia, ne dicam, illi, sed quod minus est, locis quibus per vices insistere solebat, sua Deus protectione et correptione, ne ab indignis occuparentur, intendebat.

Sed forte non credetur iis quae dicimus, si ea declarans exemplum non subjicimus. Frater quidam erat professione et habitu monachus, nomine Aegelricus. Hic laxatis balneo membris, cum fessis quiescere [Col. 0782A] opus haberet, locus quietis, vae misero! is primus occurrit, quem venerandus praesul Oswaldus sedere frequentius morem habebat. Non ergo veritus sanctitatem loci, quam fuerat ex assiduitate pontificis nactus, in eo sese dejecit, somno inibi ac dulci quiete velut sibi pollicebatur fruiturus. Et jam quiescentem lenis sopor involvit, sed absque mora eum ab ipsa quiete irruens daemonum multitudo atrociter evolvit. Astant quippe illi plures teterrimi spiritus, et ab eo districta examinatione perquirunt quaenam illius mentem dementia ceperit, quae sibi ut se in loco tanti pontificis collocaret subripere potuit. Ad quod rationem quam pro sui excusatione proferret nullam habentem invadunt, torquent, laniant, hac et illac trahunt, ab imo sursum rapientes, de [Col. 0782B] sursum ad ima dejicientes. Quid miser ageret? Sciebat ubi erat; nec se tanta angustia involutum vel loco avellere, vel ad subveniendum quemdam poterat interpellare. Tandem tamen violento conatu erupit in vocem, et horrido clamore infremuit. Qui circa erant ex abrupto dormientis sono perterriti accurrunt, vociferantem pulsant, pulsantes excitant, excitatum quid dormiens passus sit diligenter interrogant. At ipse pavens ac pallens, quo casu quid fecerit, quid aut a quibus audierit, quid pertulerit, ex ordine pandit. Ad quorumcunque ergo notitiam istud perlatum est, non soli viro, sed et iis quae sua inter erant deinceps honorem ac reverentiam per omnia deferebant. De quibus licet plurima scribere [Col. 0782C] fortasse possemus, tamen, ne cui taedio simus, illa omittimus, intendentes videlicet brevitati qua nos scripturos fore decrevimus.

Itaque ad sacrum ipsius transitum styli officium convertamus, et opus quod paucis huc usque protraximus, suo, sicut Deus concesserit, fini subdamus. Referre etenim qualiter Pater ipse Oswaldus Rameseiam postremo reliquerit, quantis lacrymarum imbribus, praesagis, ut autumo, illum amplius eo non rediturum, a fratribus dimissus sit, forsitan conjectando, quis possit, certe autem rei veritate neminem pronuntio posse. Discedentem vero non modo monachi, quos illic adunaverat, sed et plebs hinc inde sub uno coacta deducunt, singuli se illius sanctitati commendantes, sibi ab illo benedici supplici [Col. 0782D] devotione flagitantes. Discessum autem illius subsecutus est in ipsa ecclesia terribilis fragor; qui tertio intonans audientes nimio pavore concussit, sagaces animos illum non multo post saeculo adimendum et ex hoc plerosque gravi tumultui subdendos edocuit, praemonuit, praemunivit. Denique nonnulli nosse volentes, unde qui audiebatur sonus prodierit, e domibus prodeunt, et in Ecclesiam pervenientes, omnia sana, omnia integra, omnia suis in locis solito consistentia mirantes inveniunt. Jam quod aliquibus per visum fuit ostensum, ruinam videlicet duarum turrium factam fuisse, praetermitto ne, si dixero illarum turrium casus beati Oswaldi et praefati ducis Aethelwini praesignasse in [(29) 1Kb] mortem [Col. 0783A] occasus, aestimer mihi futurorum scientiam, quam non habeo, ex iis quae facta scio jure deridendus arrogasse. Illo igitur, ut diximus, praetermisso, nos gloriosum Patrem Oswaldum jam proxime coelos petiturum descripturos sua prece rogamus idem Pater tueatur et adjuvet.

Ut igitur famulus Christi Oswaldus Rameseiam liquit, Wigornam adiit. Spiritus quippe charitatis, qui in eo circa Wigornenses per gratiam suam semper ferventior erat, ea re illuc eum non injuria creditur adduxisse, quia noverat illum eo potiori aeternae vitae praemio debere remunerari quo in majori verae charitatis affectu huic vitae decedentem contingeret inveniri. Mansit itaque ibi quandiu in corpore mansit, diebus ac noctibus Deo intendens, et [Col. 0783B] iter suum eundi ad Deum toto conamine purum ab omni obstaculo faciens. Ob quae labore et insuper senio fessus, languore corripitur gravi, per quem se intellexit alias de ista vita vocari. Aderant sacri Quadragesimae dies, dies scilicet in quibus diversis modis diluitur quod in aliis anni diebus varia daemomonum illusione delinquitur seu bono, quod alio tempore exercetur, diligentiori studio invigilatur. In usu habebat idem antistes singulis diebus praeter alios, quos quotidie innumeros alebat, duodecim pauperum pedes abluere, deosculando crine ac linteo tergere, manibus aquam fundere, denarios praebere, et ipsis apposita mensa cibum et potum sufficienter ministrare, eosque in Pascha vestibus novis [Col. 0783C] indutos per aliquot dies ipsius festivitatis in curia sua honorifice secum habere. Nulla eum infirmitas corporalis ab istis retardabat, sed quo se corpore sentiebat debiliorem, eo sibi ad serviendum eis ingessit vim validiorem. Et jam Dei regnum ascendere cupidus, die quodam oratorium, quo continue in Dei servitio tenebatur, cum suis egreditur, et sub aere stans acies oculorum coelo intentissime fixit, Christum ad quem anhelabat pio corde et ore intentius orans. Nec erecta lumina, ut fit, cito deflexit, sed quasi aliquod novi ac delectabile contemplaretur, ubi ea defixerat diutissime fixa tenebat. Unde praesentes admodum admirari, quid tanto opere intueretur, sciscitati sunt. Quibus ipse ait: Considero quo tendo. Quapropter, filii, sustinete, quaeso, quatenus, [Col. 0783D] juxta quod mihi conceditur, praegustem gaudia quae exspecto. Attamen quod percunctamini, si quid sibi velit nosse vultis, cras vobis et me tacente res ipsa notabit. Salus enim aeterna, pro qua hucusque laboravi in terra, instat, nec ante transibit crastina dies quam me in eam Dominus meus, sicut est pollicitus, introducat. Dixit; et unde fuerat egressus, in oratorium reversus est.

Convocatis deinde fratribus, hortatur eos impendere sibi ministerium sacrae inunctionis cum viatico Dominici corporis, quod juxta ritum ecclesiasticae [Col. 0784A] institutionis debetur Christianis de hac vita transituris. Quo illi audito in gemitus et lacrymas erumpunt, non illius gloriae perenni ad quam properabat invidentes, sed cum paternae pietati qua privabantur pios affectus impendentes, tum suam desolationem quam tanto Patre orbati se passuros non dubitabant amare deflentes. Exhibent tamen illi quod petebat; et grandi moerore consternati, sequentem noctem per multa saecula, si fieri possit, optabant protelari. In qua nocte ipse Pater, ac si languoris quo tenebatur oblitus, horam nocturnae vigiliae praeveniens, prout suae consuetudinis jugiter esse solebat, ecclesiam petit; ibique noctis officium explens, residuum spatii quod diem usque tendebatur divinis laudibus pro more pervigil expendit. Et tali quidem [Col. 0784B] modo nocte illa suis dimensionibus terminata, fratribus illuxit metuenda dies, in qua te, reverende Pater Oswalde, susciperet felix et nullo claudenda termino quies. Hac etenim die percantato psalterio, quod singulis diebus cum floribus inde acceptis decantare solitus erat, unicum redemptionis humanae sacrificium coram se Deo Patri fecit offerri. Cujus dein participatione refectus, obitum suum, quem instare sciebat, ejus invicta virtute munivit. Ac demum totius diei officio in honorem Dei percelebrato, quasi convaluisset de infirmitate, surrexit; et monachis nequicquam insistentibus ut suae parceret imbecillitati, solito more linteo praecinctus pedes pauperum lavit, et osculans eos crine linteoque [Col. 0784C] detersit. Quibus lotis et quindecim graduum psalmis, quos inter ipsum ministerium psallere semper moris habebat, percantatis, subjunxit Gloria Patri et Filio et Spiritui sancto. Ad quod cum pauperes ei assurrexissent, ac solitas grates exsolvissent, ipse dicendo Spiritui sancto. sanctam est resolutus in mortem, emittens spiritum suum ante pauperum pedes in manus Christi, cui in ipsis pauperibus ipse ministrarat. Ipso enim teste, sibi fit, quod uni ex minimis suis fit (Matth. XXV, 40). Transiens itaque a Christo susceptus est, quatenus, juxta verbum illius, illic esset ubi et ille (Joan. XIV, 13). O vere ministerium felix, quod sui exsecutorem sub tanta celeritate regni Dei fecit haeredem! Et tu, o beatissime Pater, non minus, imo multo excellentius felix, [Col. 0784D] qui functus ministerio, ipso eodem momento quo illud fideliter peregisti, in gaudium Domini tui, cui servisti, felici praemio remuneratus felicissimus introisti (Matth. XXV, 21). Illa gloria, qua coronaris, innuit tuis quantum possis sibi prodesse ante Deum, si dignaris. Et quidem, inclyte Pater, felix fuit vita tua, felix fuit et mors tua. Atque utinam sentiant in se alumni tui, quod sit felix memoria tua, sibique salubris atque benefica quam ad te habent humilis devotio sua.

Itaque fratres, Patrem suum jam defunctum cognoscentes, [Col. 0785A] accurrunt et complosis manibus lugubres ejulatus emittunt. Inter quos tamen trepidi ac gementes exanime corpus accipiunt, cilicio sternunt, abluunt, sacerdotalibus, uti moris est, vestibus induunt. Perciperes ad haec pietatis officia, quam pio affectu vivens pastor a suis ovibus diligebatur, cum in exstinctu procederet tantae charitatis ostensio ut nullus illi putaretur satis honoris detulisse, qui non lacrymantibus oculis manibus ejus ac pedibus devota oscula impressisset. Hinc superpositus feretro, fertur ad ecclesiam beatissimae Virginis virginum, quam, sicut supra memini, a fundamento ipse construxit. Et ecce dum in sublimi gestaretur, ac praecedentibus iis, qui sonoris concentibus Deo laudes et preces offerebant, subsequente autem populo, qui [Col. 0785B] amissum pastorem una cum monachis miseranda voce plangebant, apparuit gloria Dei, quae doctas mentes docuit intelligere meritum mortui. Viderunt etenim, qui convenerant, niveam columbam de superis venientem expansis alis lento volatu protegere corpus antistitis. Igneam quoque sphaeram ad scuti teretis instar una coelo delapsam super feretrum intuebantur. Et admirantes unum et aliud signum, rogant ut qui non adverterent intueantur. Insonat clamor hinc et inde, fitque diruptio vocum laudationis divinae; laus autem ipsa quo magis dirumpitur, magis augetur; rumpitur in canoris vocibus, augetur in jubilo cordis. Jubilant namque Deo pro gratia, quam in tanta multitudine monstrare in Patre suo dignatus est; per columbam videlicet ostendens simplicitatem [Col. 0785C] et innocentiam pectoris ejus; per igneam sphaeram, fervens studium quo praeditus erat in dilectione Dei et proximi animus ejus. Interim venerabile corpus oratorio infertur, coeptae protectionis praefati ignis atque columbae continuatione comitatum. At ipso deposito coram altari, visio quae apparuit in australem ecclesiae plagam prope altare divertit, quasi locum designans corporis sepeliendi. Quo facto intuentium oculis coelum remeans elapsa est.

Fama igitur obitus ejus circumquaque perlabitur, et illo die ac nocte subsequente quibus a sepultura corpus suspenditur, undique parvi ac magni utriusque sexus homines advolant, eorumque clamores [Col. 0786A] suspiriis atque lamentis permisti aera complent. Hos inter acerbior fletus monachos et inopes cruciabat; hos quia pastorem, patrem et advocatum; illos quia se in eo perdidisse adverterant totius vitae subsidium, spem et consolationem. Fit igitur luctus omnium inaestimabilis, et adunata multitudo innumerabilis. Qua circumstante seseque super invicem comprimente, sepeliuntur sacratissimi praesulis artus in praefata nobilissimae Virginis aede, loco videlicet divinitus pridem designato. Post haec annuntiatur depositio ejus his et illis, id est vel quos regendos sub pastorali cura susceperat, vel quos a saeculari conversatione abstractos qualiter Deum in monachico habitu sequerentur instruxerat. Unde ex dulcedine recordationis ejus, cunctis qui intelligebant [Col. 0786B] se fuisse filios ejus indicitur luctus communis. Ubi autem saepe memoratus Aethelwinus dux rescivit gloriosum Oswaldum huic vitae modum imposuisse, prae nimia angustia cordis infirmitas corporis, quae illum tunc forte premebat, in tantum convaluit ut post modicum temporis sancto fine quiescens universae carnis viam intraret, sepultus in ecclesia quam in Rameseia ipse et Pater Oswaldus de suo fabricarant.

Transit autem venerandus Deoque dilectus antistes Oswaldus ab hac vita ad vitam aeternam II. Kalendarum Martii, Transactis ab episcopatu, quo primo functus erat, triginta vel amplius annis: Conditumque est venerabile corpus illius, uti praediximus, Wigornae, in ecclesia gloriosissimae Dei [Col. 0786C] genitricis et perpetuae virginis Mariae. Sane ut gratia Christi designet mortalibus Oswaldum mundo mortuum sibi vivere, qui eum non quasi penitus mortuum requirunt, vere viventis et ante se multum valentis indicia in eo reperiunt. Quod ut evidentibus probemus argumentis, quae per eum post mortem suam facta et ad nostram notitiam sunt perlata, paucis subnectere rati sumus. Sed ne judicemur de percipiendis indigni, si invenimur de perceptis ingrati, pro iis quibus scribendis animum dedimus, et jam effectum, prout Deus dedit, nacti sumus, sit ipsi omnipotenti Deo, Patri, Filio et Spiritui sancto laus et gratiarum actio per immortalia saecula saeculorum. Amen.

Explicit Vita beati Oswaldi archiepiscopi et confessoris.




[Col. 0785C]
VITA S. DUNSTANI ARCHIEPISCOPI CANTUARIENSIS. AUCTORE EADMERO MONACHO.


[Col. 0785C]
INCIPIT PROLOGUS

Quia Deum in sanctis suis mirabilem prophetica voce laudare jubemur (Psal. LXVII, 36), eum in iis [Col. 0786C] quae in sancto Dunstano primae metropolis Anglorum pontifice mirabiliter operari dignatus est, quo [Col. 0787A] rumdam simplicium in bono fratrum non contemnendae voluntati obtemperantes, usitato more loquendi styli officio laudare decrevimus, scriptis quae alio quodam elocutionis genere ipsa gesta commemorant sapientum considerationi relictis. Cui ut licet insipiens acquiescerem, me nonnihil illexerunt eadem scripta, eo quod in quibusdam nonnullis modum usitatae narrationis excessisse videntur. Adductus etiam in hoc sum quorumdam calumniis, qui frequenter questi sunt et conqueri non desistunt auctorem [(30) 2Kb] ipsorum scriptorum vulgatae rerum historiae non omnimodis concordasse. Quod non quidem in miraculis, quae de ipso Patre scripta sunt, ei subrepsisse confitemur. De quibus, verbi gratia, est quod scribit episcopatum Wigornensem, cum ad eum [Col. 0787B] Pater Dunstanus electus et consecratus est, fuisse in honore beatae matris Dei Mariae, cum revera fuerit in honorem gloriosi apostolorum principis Petri; et quod refert, secundum Edwardum, martyrem ex sanctimoniali femina natum, cum procul dubio constet eum ex legitima conjuge procreatum; et alia quaedam in hunc modum. Quorum omnium puram veritatem rogatus ab amicis meis tanto studio investigare sollicitus fui ut quaque per Angliam, ubi talium studia vigere sciebam et ipsemet ire non poteram, pro hoc ipso me mittere non pigeret, omnino videlicet detestandum existimans a rerum limite exorbitantia veritatem nosse volentibus dicto vel scripto subministrare. Unde ne quis me quavis arrogantia [Col. 0787C] vel invidia ductum judicet istis scribendis manum imposuisse, fateor testimonium mihi perhibente conscientia mea in ipsa veritate, a qua Christianum deviare non licet, quia nisi me humanae mentis caecitas fallat, nil in hac parte quae dixi vitia valuere, sed solus amor veri, quo tantum Patrem et praesentibus et secuturis omni seposita ambiguitate [Col. 0788A] commendare cupiebam. Nec in his meo sensu usus sum, sed firma et cui non credere nefarium esse credebam Patrum auctoritate subnixus, quos mihi quondam attestatos fuisse recordor se res ipsas, juxta quod eas describimus, certo relatu eorum qui optime illas noverant cognovisse. Horum unum Aegelredum scilicet, qui subprioris et cantoris officium in ecclesia Cantuariensi strenuissime per multum temporis administrabat, quique postmodum ob religiosam prudentiam et prudentem religiositatem suam Wigornensi ecclesiae sub beatae memoriae Wulstano episcopo praelatus erat, et multis qui adhuc supersunt notissimus fuerat, ne nudis solummodo verbis agere judicer, omissis aliis proponere cordi fuit. Hic Aegelrico Cicestrensi episcopo homini magnarum [Col. 0788B] rerum peritia praedito antehac diu adhaeserat, et ab eo multa de beato Dunstano, cui pene contemporaneus fuit, didicerat; quae ille ab iis qui interesse meruerunt se accepisse fatebatur. Sunt super haec scripta veterum simpliciori stylo digesta et chronicorum abbreviatae notationes, iisque scribimus attestantes. De iis autem quae post sacratissimum transitum ejus per eum facta significamus, quaedam ex litterarum monumentis, quaedam ex propriorum sensuum approbationibus, quaedam ex veridicorum virorum allegationibus, qui ea partim visu, partim auditu, partim experimento in seipsis didicerunt, omni remota scrupulositate, cognovimus. Si quis igitur haec legere dignabitur vel audire, [Col. 0788C] ita, quaeso, legat vel audiat ut conscientiae meae simplicitati non deroget. Nam ea non detrahere studiosis, sed parvitati meae meorumque similium condescendere scientibus atque paratis, pro captu meo descripta esse pronuntio. Non itaque se illis quae scribimus inaniter occupet, cui quod petimus in mente non sedet.


Explicit prologus


[Col. 0787C]
INCIPIT VITA.
[Col. 0787D]

Beatus ergo Dunstanus, ex nobilissima gentis Anglorum prosapia originem ducens, eo nobilius in hujus mundi latitudinem prodiit quo sub materni sinus ipso adhuc angustia clauso divino miraculo designatum est praeclarum mundo per eum lumen oriturum. Cum etenim mater ejus eo gravida spe prolis futurae laetaretur, dies Purificationis beatae Matris [Col. 0788D] Dei festivus illuxit. Multitudo igitur utriusque sexus hominum pro excellentia tantae festivitatis circumquaque coacta fluxit ad ecclesiam, quae antiquitus Glastoniae de lignis aedificata in honorem erat ejusdem Dei Genitricis consecrata. In qua multitudine multos nobilitate dignitateque praecellens pater sancti Dunstani, Herstanus nomine, cum Chynedritha [Col. 0789A] matre ejus ad Dei servitium properabat, ambo cereos quos pro ritu ipsius diei Deo offerrent deferentes. Jam missae officium celebrari coeperat, etc.

(Prosequitur Historiam Eadmerus stylo uberi. Res gestas eodem, quo Osbernus [(31) 1Kb] , narrat ordine; eadem eodemque loco refert miracuta, stylo tamen longe alio. Simplicem et historicum Eadmerus adhibet, Osbernus magis affectatum et quasi declamatorium. Ex rerum et ordinis convenientia conjici poterit utrumque Dunstani gesta ex eodem fonte, Anglica scilicet Historia, potissimum hausisse. Ne inutili igitur repetitione lectorem gravemus, Eadmeri omnia praetermittenda duximus, nisi quae aliorum narrationes aut corrigant aut egregie illustrent, praefati solummodo notas in margine codicis antiquitus appositas Edredi regis obitum anno 955, Edwii 958, reponere.)

Exin defuncto episcopo Lundoniensi, quaesitum [Col. 0789B] quis in episcopatum digne succedere posset. Et cum in hoc aliquantum temporis expenderetur, nec persona decens et idonea reperiretur, tandem electio omnium super Dunstanum versa est, et ipse pontificatum praedictae Ecclesiae suscipere communi cunctorum acclamatione coactus est. Utraque igitur Ecclesia, Wigornensis videlicet et Lundoniensis, eo praesule gloriabatur, quandoquidem summa necessitate compulsus utriusque pontifex per nonnullum temporis spatium erat, utrique sollicitudinis suae curam impendens, utramque intus et extra sua defensione contra omnes aemulos muniens, in utraque officium pontificale opportuno tempore sedulus exsequens. En visio, quam supra descripsimus, in gladiis apostolorum partim impleta est, cum in episcopatu [Col. 0789C] Lundoniensi, qui ex nomine beatissimi apostoli Pauli celebris habetur, Dunstanus confirmatus est. Profecto namque gladium ipsius apostoli ipsi Ecclesiae praelatus accepit, quia verbum Dei morem illius secutus subditorum cordibus excellenter infudit, et potestate, qua ille in virtute Domini Christi gloriatus est, ipse ad terrendos impios, ad demulcendum pios circumquaque usus est. Quod et in Ecclesia Wigornensi strenuus egit, quam in gladio beati Petri regendam suscepit. Siquidem episcopatus idem per id temporis in honorem ipsius gloriosi apostoli fundatus habebatur. Sed Oswaldus, vir sanctus et religiosus, quem in regimen ipsius Ecclesiae beatus Dunstanus antistes Cantuariensis effectus sibi succedere fecit, quia clericos ibi degentes nec [Col. 0789D] a pravitate sua convertere, nec inde eo, quod nobiles juxta saeculum atque potentes erant, quibat eliminare, construxit pene contiguam ipsi ecclesiae ecclesiam beatae Dei genitrici Mariae, in qua ipse cum monachis, quos se proposuerat adunaturum, Christo serviret. Quod et factum est. Religio itaque monachorum contemptum clericis peperit, et vulgi conventum ab eis alienatum sibi assiduum fecit. Quid plura? Numerus clericorum passim minuitur, monachorum conventus in dies augetur. Quidam insuper ex ipsis clericis conversi numero illorum additi sunt. Hoc modo sedes pontificalis mutata est in ecclesiam Beatae Mariae semper Virginis.
[Col. 0790A]

Memorato Odone archiepiscopo Cantuariorum ad perennis vitae gaudia translato, immensum omnibus Anglorum Ecclesiis luctum suus transitus intulit, et innumeros populos acerbo moerore percussit. Postulatus Dunstanus Odoni in patriarchatum sedis Anglorum succedere abnegat, suscepti regiminis onus satis grave sibi ad portandum, nedum majus superaddatur, esse protestans. Unde Aelffinus Wentanae urbis antistes per regni principes, quorum alios re praesentium, alios spe munerum futurorum ad hoc sibi fautores effecerat, archiepiscopatum rege annuente obtinuit. Qui post aliquot adeptae dignitatis dies Romam pro archiepiscopatus stola petens, in Alpibus nimia frigoris asperitate correptus ultimum flatum ibidem emisit. Post quem substitutus [Col. 0790B] est in summum Ecclesiae Dorobernensis pontificatum Birhtelmus Dorsatensis populi praesul, vir totus ex mansuetudine, humilitate et modestia factus. Verum ubi compertum est nihil in corrigendis vitiis, nihil in exercendis ecclesiasticis disciplinis, nihil denique virtutis seu constantiae in eo esse ad tuendos bonos vel coercendos malos, ad Ecclesiam suam jussus rediit. Et ita sedes Cantuariensis a pontifice aliquantis diebus vacua sedit.

Itaque unanimis omnium electio Dunstanum inclamitat, illum solum se nosse vociferans, quem tanta sedes dignum valeret habere rectorem, praesertim cum a primaevo aetatis flore vitae sanctitas, morum gravitas, et cui nemo contrairet eum perlustraverit invicta, constans et sequenda auctoritas. Hac ergo [Col. 0790C] Dunstanus acclamatione quasi voce vere divina constrictus primatem totius Britanniae sedem regendam suscepit, et eam immensa omnium adjacentium Ecclesiarum ac populorum exsultatione et gloria deductus ascendit. Post haec temporis opportunitate accepta beatissimorum apostolorum Petri et Pauli limina petiit, et eum summae sedis pontifex magno sincerae dilectionis affectu illo venientem excepit, secumque postea familiarius agens, et agendo templum sancti Spiritus esse indubitanter agnoscens, magnifice illum honoravit, ac stola sui apostolatus, pro qua venerat, decentissime decoravit. Sicque delegata ei legatione apostolicae sedis genti Anglorum pastorem ac salutis eorum provisorem destinavit. Itaque vir Dei Roma reversus, et in patriarchatum [Col. 0790D] primae sedis Britanniarum receptus, in ipsum mundi principem quasi gigas surrexit, et armaturam verbi Dei a dextris et a sinistris (II Cor. VI, 7) constanti virtute in eum vibrare, et membra ejus circumquaque debellare, prosternere coepit et enervare.

Inter haec visionem, quam sibi in oblatione apostolicae armaturae dudum apparuisse descripsimus, mente revolvens, et eam jam in administratione regiminis duarum Ecclesiarum, Wigornensis videlicet et Lundoniensis, firme impletam conspiciens, dicendum existimo per quid archiepiscopatus Cantuariensis, qui hos dignitate praecedit et in quo ipse [Col. 0791A] excellentius sedit, ei praesignatus sit. Nimirum per verbum Dei, quod scriptum suscepit in gladio beatissimi Petri, secundum quod illud rex Edredus exposuit, quando ei visionem ipsam ipse Dunstanus, ut praediximus, retulit. Sicque gladius Petri ecclesiam Petri, et verbum Dei ecclesiam Verbi Dei quae Cantuariae sita est, significavit. Exin videtur rationis dicere quid gladius beati Andreae cum caeteris oblatus praetenderit, quandoquidem ipse in nulla ecclesia quae sub nomine ipsius apostoli consecrata sit, sicut in praedictis tribus ecclesiis sederit. Quod quidem, quantum attinet ad nos Anglos, quibus quid hoc sit luce clarius patet, superfluum reor dicto commemorare vel scripto. Propter externos tamen, si forte aliquando aliquo casu ista inter eos ceciderint, [Col. 0791B] breviter dico illum merito cum gladio Petri verbo Dei inscripto gladium suscepisse Andreae. Nam qui Ecclesiae Cantuariensi per pontificatum praesidet, Rofensi ecclesiae quae sub patrocinio beati Andreae subsistit per episcopi institutionem, per horum et horum intus et extra cum res exigit dispositionem, utpote suo dominio praesidet.

Quis igitur in cunctis quae religioni competunt Dunstanus fuerit, videlicet cujus virtutis ad omnes omnium personarum injustitias deprimendas, ad bona quaeque opera fovenda et munienda exstiterit, usque hodie tota Anglia canit, nec opus esse arbitror ut me in illis scribendis fatiget grandis labor. Nonnulla tamen, quae ab illis qui ex ejus tempore usque ad nos per successus aetatum fluxere accepimus, [Col. 0791C] compendioso relatu subjiciam, quatenus inde percipiatur veritas verborum quae proposuimus. Comes quidam praepotens cognatam suam illicito sibi matrimonio copulaverat; et a Dunstano semel, secundo et tertio redargutus, incestum suum divortio expiare nolebat. Quapropter gladio Spiritus sancti a viro Dei percussus, a liminibus est sanctae Ecclesiae separatus. Qui typo attactus superbiae regem adit, Dunstanum immoderatae et impiae severitatis accusat, regia sanctione se ab ejus tyrannide liberum constitui querelosa voce precatur et obsecrat. Cujus verbis rex acquiescens, Dunstano mandat ut hominem cum ea quam duxerat in pace manere sinat, et a quibus suspenderat liminibus sacris [Col. 0791D] ipsum restituat. Miratur ille ad audita, et dolet religiosum regem per mendacem hominis linguam ante rei inquisitionem et examinationem esse seductum. Ponit tamen hominem ad rationem, et tam pro commisso crimine quam et propter injustam sui criminationem apud principem terrae factam paulo durius increpat, cupiens eo modo ad poenitentiam et correctionem cor illius emollire. At ubi vidit ipsum non solum verbis suis non consentire, sed insuper contumaci spiritu contra se furere minarique, supra id quod eum ab ingressu domus Dei suspenderat, ut dixi, omnem ei communionem fidelium donec a sua pravitate discederet interdixit. Tunc ille, seipso deterior effectus, immani est furore correptus, et nihil eorum quae possidebat alicujus [Col. 0792A] momenti reputans, ad hoc solum se totum studebat impendere ut Dunstano excitaret scandalum, et Christianae legis jugum, quo a sua libidine coercebatur, sibi faceret alienum. Legatos itaque suos Romam destinat, et talibus assueta quorumdam Romanorum corda et ora in suam causam largo munere largiori sponsione permutat. Quid deinde? Praesul apostolicae sedis Dunstano peccatori homini condescendere verbis ac litteris mandat, et cum Ecclesiae gremio integre conciliare monet, hortatur, imperat. Ad quae Dunstanus ita respondit: Equidem cum illum de quo agitur sui delicti poenitudinem gerere videro, praeceptis domini papae libens parebo. Sed ut ipse in peccato suo jaceat, et immunis ab Ecclesiastica disciplina nobis insultet et [Col. 0792B] exinde gaudeat, nolit Deus. Avertat etiam Deus a me ut ego causa alicujus mortalis hominis vel pro redemptione capitis mei postponam legem quam servandam statuit in sua Ecclesia idem Dominus meus Christus Filius Dei! Haec sibi relata illo audiens, et Dunstanum ab iis quae certo diceret inflexibilem esse certissime sciens, excommunicationis suae poena cum hominum pudore constrictus, tum timore periculorum quae talibus nonnunquam accidere solent perterritus, obstinaciam suae mentis deposuit, et, abdicato illicito conjugio, poenitentiae sibi cultum imposuit. Dunstano namque generale totius regni concilium de observantia Christianitatis celebrante, ipse suimet oblitus, nudis pedibus, laneis indumentis corpus amictus, virgas manu ferens, concilio [Col. 0792C] sese medium ingessit, et ante pedes Dunstani gemebundus et ejulans corruit. Quo viso moti sunt omnes qui aderant ad pietatem, et ipse Pater omnium majori prae caeteris pietate motus est. In vultu tamen servato disciplinae rigore, utpote hominem pleniter Deo reconciliare desiderans, lacrymas ejus ad horam severus sustinuit, ac demum a toto concilio postulatus, lacrymans et ipse culpam indulsit. Itaque ab excommunicationis vinculo absolutum communioni fidelium gaudentibus cunctis eum restituit.

Alio tempore monetarii tres, qui in potestate viri erant, cum falsa moneta capti ad subeundam poenam hujusmodi hominibus per totum regnum [Col. 0792D] promulgatam sunt judicati. Quae res Dunstano abscondi non potuit. Die ergo Pentecostes idem Pater missarum solemnia celebraturus percunctatur utrum Dei populo statuta justitia de ipsis monetariis facta fuerit an non? Respondetur eam ob reverentiam tanti diei in alium diem esse dilatam. Nequaquam, inquit, ita fiet. Monetarii nempe, qui falsos ex industria denarios faciunt, fures sunt, et eorum furto nullum nocentius esse cognosco. Nam in falsa moneta quam faciunt totam terram spoliant, seducunt, perturbant. Ipsi divites, ipsi mediocres, ipsi pauperes in commune laedunt: et omnes, quantum sua interest, aut in opprobrium, aut in egestatem, aut in nihilum redigunt. Quapropter noveritis quia ego hodie ad sacrificandum [Col. 0793A] Deo non accedam, nisi primo illi qui deprehensi sunt, eam quam in seductione totius populi promeruerunt subierint poenam. Si enim in ultione tanti mali cum negotium me respiciat Deum placare supersedeo, quomodo illum de manibus meis sacrificium suscepturum sperare queo? Sed haec licet crudelitati possint ascribi, Deo tamen patet intentio mea. Lacrymae, gemitus atque suspiria viduarum ac pupillorum, clamor quoque vulgi totius mihi incumbit, et correctionem hujus mali deposcit. Quorum afflictionem si, quantum in me est mitigare non intendo, et Deum qui gemitibus eorum compatitur nimis offendo, et alios ad idem malum exercendum promptiores et audaciores facio. Dixerat, et pro poena illorum qui manus erant perdituri pietate [Col. 0793B] motus, lacrymis manat, ut satis esset videre de quo fonte procedebat edictum quod nonnullis videbatur crudele. Ubi vero audivit praestitutam justitiam factam, surrexit, ac lota facie ad oratorium exhilarato vultu abiens ait: Quia Deum obediendo statutis justitiae legibus audivi hodie, confido quod et ipse per misericordiam suam sacrificium de manu mea suscipiet hodie. Cujus confidentiae effectu privatus non est. Eo quippe inter sacrosancta missarum solemnia sacras manus extendente, et Deum Patrem omnipotentem ut Ecclesiam suam catholicam pacificare, custodire, adunare et regere dignaretur toto orbe terrarum interpellante, nivea columba multis intuentibus de coelo descendit, et donec sacrificium consumptum esset, super caput [Col. 0793C] ejus expansis et quasi immotis alis sub silentio mansit. Inter haec quid animi gereret servus Dei? Quo amore, qua dulcedine, quo desiderio putas in Deo pascebatur, qui ex praesenti gratia Dei tali visitatione fovebatur? Consumpto sacrificio, columba eadem in australem altaris partem declinavit, et super tumbam beati Odonis, cujus supra mentionem fecimus, se reclinavit, alis suis illam hinc inde complexans, et quasi rostro deosculans. Quod beatus Dunstanus intuens, et exinde meritum jacentis appendens, in tanta eum deinceps reverentia habuit ut quoties coram sepulcro illius transibat, genua flecteret. Cognomine quoque Boni in materna lingua post haec eum semper nominare consuevit, [Col. 0793D] videlicet Odo Segode, quod Latine sonat Odo Bonus. Quo cognomine ex eo tempore usque ad hanc nostram aetatem solet ab Anglis, maxime tamen a Cantuaritis, nuncupari. Percantata missa, Dunstanus ab altari digreditur. Ministris autem ejus pro signo, quod acciderat, his et illis innuentibus, et alios ex fratribus ministerio pontificis affuturos suspicantibus, ipsi se in diversa tollunt, ac virum adhuc immensis ex praesentia gratiae Dei lacrymarum imbribus madentem solum relinquunt. Et ecce dum casulam, qua inter sacra vestiebatur, deponeret, nec ullus adesset qui eam susciperet, disponente Deo suspensa pependit in aere, ne cadens in terram servum Dei a sua turbaret intentione.
[Col. 0794A]

Per id ferme temporis rogatus a quodam viro nobili et religioso, dedicavit ei ecclesiam, quam ipse in suo fundo contruxerat. Ubi ad ministerium aqua deficiente, et ob hoc hominem nonnulla moestitudine corripiente, famulus Dei praemisa prece terram baculo percussit, illicoque fons limpidissimus erumpens omnes qui praesentes erant non modicum laetificavit. Qui fons usque hodie manans Dunstani nomen et meritum celebre facit. Idem Pater, a Cantuaria in remotiores villas suas opportunis spatiis hospitia sua disponens, apud Magaveldam, sicut et in aliis hospitiorum suorum locis, ligneam ecclesiam fabricavit. Quam ipsemet dedicans, dum ex more circumiret et eam ad aequinoctialem solis ortum minime versam perciperet, fertur quod transiens humero [Col. 0794B] suo illam aliquantulum pressit, moxque mutatam a proprio statu in medium orientis tramitem pro voto convertit. Quod ipsum facile potuisse efficere nemo ambigit, nisi qui verbis Domini Christi, quibus fidem sicut granum sinapis habentibus promittit quod etiam montem dicto transferant (Luc. XVII, 6), incredulus existit. Inter hujusmodi opera Dunstanus Deum semper in mente habere, Deo quidquid boni faciebat non sibi ascribere, magnum humilitatis, minimum elationis cor per omnia et in omnibus possidere.

Cum autem a saecularium negotiorum occupationibus ei quies arridebat, modo contemplationi divinae et orationibus incumbebat, modo sacrarum Scripturarum lectioni et earum expositionibus intendebat, [Col. 0794C] modo fratrum exhortationi seu librorum emendationi sedulus operam impendebat. In compunctione vero lacrymarum tanta gratia praeditus erat ut quoties eum sacris altaribus sisti vel aliquo officio pontificali fungi conspiceres, Spiritus sancti fervore mentem ejus accendi, et quae ille exterius administrabat ipsum interius operari per indices ex oculis illius decurrentes lacrymas non dubitare. Haec inter sibi et successoribus suis competentia tam infra muros urbis quam et in quibusque villis ad archiepiscopatum pertinentibus aedificia constitui, vel constituta, si qua ex parte diruta essent, renovari faciebat, se scilicet in istis non modo sibi, sed et multorum utilitati natum vivereque perpendens. Praeterea cunctarum [Col. 0794D] Ecclesiarum totius Britanniae adjacentiumque insularum sollicitudinem strenuus gerebat, earum causas, quae ad eum sicut ad primatem et patriarcham quotie ferebantur, disponebat. Et quia vigilanti studio Domino Christo per omnia famulabatur, saepe supernorum civium gaudiis atque concentibus, ad quos anxie suspirabat, miscebatur, aliquando corpore vigilans, aliquando sancto sopore quiescens. Quodque fortassis non minus stupeas, per visum quaedam a beatis spiritibus didici quae ipse postea in servitio Dei canenda suos edocuit.

(Sequitur Historia visionis de matre sua cuidam regi potentissimo desponsata; quam habes in Osberno.)

Alio quodam tempore rex in die Dominica mane [Col. 0795A] venatum ivit, et Dunstanum, qui tunc forte secam erat, missam suam donec rediret differre petivit. Appropinquante igitur hora tertia, vir Dei ad ecclesiam procedit, et indutus sacris vestibus, regem, sicut, ei promiserat, exspectabat. Stabat ergo cubitis innixus altari, orationi ac lacrymis deditus. Tum subito sopore leniter pressus, in coelum rapitur, et beatis angelorum agminibus associatus, audit eos summae Trinitati in laudem modulatis vocibus decantantes atque dicentes Kyrie eleison, Kyrie eleison, Kyrie eleison. Quorum melodiam coelestium contemplatur edoctus, ad se reversus est. Et conversus ad suos interrogat Rexne venerit, an non. At ubi eum nondum venisse accepit, ad suas preces sese convertit. Factoque non grandi intervallo, iterum extra [Col. 0795B] se ductus audivit in coelis altisona voce dici: Ite, missa est. Ad quod cum Deo gratias responderetur, accurrentes clerici regis regem adesse vociferantur, sacerdotem ut festinantius Missam celebret obsecrant. At ille versus ab altari, Missam se habere pronuntiat et aliam se ea die celebraturum abnegat. Depositisque vestibus sacris, a suis de re inquiritur; quod latebat aperitur. Ex hoc itaque sumpto sermone regem in diebus Dominicis deinceps a venatu prohibuit. Kyrie, eleison, vero quod in coelestibus didicit, suos docuit, idque multis in locis hodie sancta Ecclesia inter missarum solemnia canit.

Moris erat viro loca sancta, quando Cantuariae morabatur, uno tantum fideli socio comitatus noctu peragrare, et se inibi per compunctionem et contritionem [Col. 0795C] cordis Deo mactare. Quadam igitur vice ad monasterium beatissimorum apostolorum Petri et Pauli, in quo beatus Augustinus et alii nonnulli de Patribus Ecclesiae Christi Cantuariensis tumulati sunt, ex more circa mediae noctis silentia perrexit, ibique Deo se diutius in oratione prostravit. Egressus vero ad oratorium beatae Dei genitricis et perpetuae Virginis Mariae, quod in orientali ipsius monasterii parte situm fuerat, eadem facturus divertit. Cui appropinquans, audivit intus voces psallentium atque dicentium: Gaudent in coelis animae sanctorum qui Christi vestigia sunt secuti, et quia pro ejus amore sanguinem suum fuderunt, ideo cum Christo gaudebunt in aeternum. Ad haec ille stupefactus, astitit [Col. 0795D] ostio, ac per rimas illius introspiciens (erat enim obseratum), intuetur oratorium totum immensa luce splendere, et quemdam cuneum candidatarum personarum ipsam antiphonam laetis concentibus resonare. Alio item tempore praefata pastorum ecclesiae limina simili hora pari voto requirens, ubi inde discessit, memoratam sacratissimae Virginis aedem preces illic Deo fusurus adire coepit. Ecce autem ipsa beatissima virginum Virgo, comitata numeroso virginum choro, venienti viro occurrit, et summo cum honore susceptum ad suam ecclesiam quo tendebat ducere coepit, praecinentibus duabus de choro puellis illud Sedulii carmen itaque dicentibus:

   Cantemus, sociae, Domino, cantemus honorem.
      Dulcis amor Christi personet ore pio.
[Col. 0796A] Quos versus chorus virginum resumendo percantans, praedictae binae cantrices binos qui sequuntur in ordine versus prosecutae sunt:

   Primus ad ima ruit magna de luce superbus.
      Sic homo cum tumuit, primus ad ima ruit.
Sicque donec vir Dei perductus in oratorium esset, virgineus chorus primas et virgines binae binos, juxta quod series hymni sese habet, versus modulatae sunt. Propter haec et horum similia facta insignis Pater Dunstanus quanti honoris, quantae reverentiae, quantaeve magnificentiae apud omnes bonos exstiterit, aestimo, quod qui talia Dei dona amplecti novit, ex magna parte et me silente videbit. At iis qui potius in malitia quam in bonitate vitam agere satagebant, horrorem atque terrorem vultus ejus [Col. 0796B] incutiebat, ut ab eo fugere quam ad eum accedere mallent. Omnes vero, qui perversa acta sua deserere et ad recta opera cupiebant transmigrare, vera pietate ac misericordia visceribus eum redundare sentiebant, et ultra humanam aestimationem consilium simul et auxilium suae salutis in eo reperiebant. A remotis itaque terrarum partibus ad eum passim currebatur, et quo illum praeeminere notum erat, Spiritus sancti consilium ab ipso petebatur.

Si ad ista diaboli odium et invidia saeviebat, nulli mirandum. Sed quia se in perturbatione viri nihil posse, nisi quod verecundiam sui et ejus gloriam magnificaret, jam certo sciebat, ab ea qua illum saepe fatigare solebat, impugnatione sese cohibuit. Verum ut eum redderet conturbatum, Eadgaro [Col. 0796C] regi, quem multum pro sua reverentia diligebat, laqueum gemebundae deceptionis tetendit, et irretitum gravis peccati naevo involvit. Quadam enim vice idem rex in monasterium virginum, quod Wiltuniae situm habetur, venit, ibique captus specie cujusdam puellae, quae de nobilibus Anglorum nata inter sanctimoniales non velata nutriebatur, custodiebatur, eam suo colloquio adduci secretius jussit. Illa cum duceretur, timens pudori suo, raptum ab una sanctimonialium capiti suo velum imposuit, eo modo se protegi sperans, si forte rex quid inhonesti a se exigere vellet. Quam ipse velatam intuens, quam subito, inquit, sanctimonialis effecta es. Arreptumque velum detraxit capiti ejus, illa conatu [Col. 0796D] quo poterat frustra obnitente. Abusus siquidem ea est, et gravi scandalo quique per Angliam religiosi ex hoc mente vulnerati sunt. Quod scandalum eo vehementius fuit quo rex idem legitimam uxorem habebat Aelfledam videlicet, cognomine Candidam, Ordinaeri praepotentis orientalium Anglorum ducis filiam, de qua et sanctum Eadwardum genuerat. Ubi vero res Dunstano innotuit, etc.

(Sequitur de correptione Dunstani et poenitentia regis; de quibus vide Osbernum.)

Ordo clericalis ea tempestate plurimum erat corruptus, et canonici cum presbyteris plebium voluptatibus carnis plus aequo inserviebant. Quod malum Dunstanus corrigere cupiens, fretus auctoritate Joannis apostolicae sedis antistitis, apud regem [Col. 0797A] obtinuit quatenus canonici, qui caste vivere nollent, Ecclesiis quas tenebant depellerentur, et monachi loco eorum intromitterentur. Praesidebat ea tempestate Wentanae Ecclesiae praesul Athelwoldus, vir eximiae sanctitatis, et educatione Patris Dunstani non parum insignis. Hic praescita de canonicis Ecclesiae suae, qui nimium saeculares existebant, voluntate Dunstani, monuit eos semel et saepius mores et actus mutare, correctioris vitae semitas, relictis feminis, arripere. At illi impraesentiarum quidem id sibi possibile esse negantes, voce corvina semper in crastinum correctionem sui pollicebantur. Quod ipse gnarus non diu sustinuit. Paratis nempe quamplurimis monachorum cucullis die quo communio Servite Domino in timore cantabatur, chorum intravit, vestes [Col. 0797B] quas paraverat secum deferri faciens. Et projectis illis in medium, canonicis ait: Animadvertistis quid modo cantaveritis? Animadvertimus, inquiunt. Igitur, inquit, si servire Domino in timore et ei vultis exsultare cum tremore, apprehendite disciplinam, vestem videlicet monachilem, ne pereatis, sicut cantastis, de via justa (Psal. II, 11, 12). Ad quod illi stupefacti, more solito inducias petunt, id se facturos in futuro promittunt. Tunc ille: Mihi credite, amplius non credam huic vestrae sponsioni corvinae, sed aut disciplinam in praesenti apprehendetis, aut loci istius beneficiis et conversationi hinc eliminati jamjamque cedetis. Itaque nonnulli ex illis statim abjecto clericali habitu monachi facti sunt, caeteris, juxta verba pontificis, de Ecclesia eliminatis. Caeterum [Col. 0797C] quia isti qui ita noviter fuere conversi, regularis disciplinae normam sine aliorum magisterio docte servare nequibant, monachi de Abendonia ab eodem pontifice adducti sunt, qui monasticae institutionis tramitem ibi docerent. Clerici vero, qui ejecti sunt, citato gressu regem adeunt, judicium atque justitiam sibi de expulsione sui fieri postulant. Refertur negotium ad audientiam Dunstani, et ipse eos aequa postulare pronuntiat. Igitur ex praecepto regis et archiepiscopi coit Wintoniam nobilitas regni totius, et rex cum sua conjuge adest, ad determinandum querelas negotii hujus. Surgunt hinc inde lites; quas Dunstanus propositis rationibus destruit omnes. Rationabiliter quippe cunctis ostendit clericos, qui a [Col. 0797D] sorte Dei incorrigibiliter per pravitatem vitae suae dissiliunt, nil per rectitudinem sibi vindicare posse ex iis quae Ecclesiis datae sunt ad subsidium eorum qui in clericatu pura conversatione sese custodiunt. Quibus auditis, omissa omni controversia, rex et de principibus plures clericorum precibus ad pietatem usque permoti Dunstanum interpellant; quatenus hac sola vice parcat, et clericos, jam quid amodo si se non correxerint incursuri sint reipsa edoctos, de Ecclesia sua revestiat. Silet ille ad ista, quidquid potissimum de negotio sit agendum, demisso capite mente pertractat. Silentium ingens occupat omnes, et suspensi ad responsum pontificis erigunt aures. Tunc subito crucifixi Dei imago signo crucis in edito [Col. 0798A] domus affixa audientibus cunetis dixit: Non fiet, non fiet. Judicastis bene, mutaretis non bene. Tremefacto in his simul universo conventu, intulit Pater Dunstanus et ait: Quid amplius vultis, fratres mei? Divina sententia definitum audistis negotium praesens. Aiunt: Audivimus vere. Resederunt igitur monachi Wintoniae deinceps securi, et, quoad clerici ipsi vixerunt, qui eos super causa ista inquietaret nemo fuit.

Illis autem huic vitae subtractis [(32) 1Kb] , filii eorum, cupientes recuperare quae perdiderant in parentibus suis, Scotiam miserunt, et inde quemdam praegrandis, ut fama ferebat, eloquentiae virum, Bernelmum nomine, magno conductum pretio in tuitionem suae causae contra Dunstanum adduxerunt. Conglobati [Col. 0798B] ergo sub uno clericorum filii regem atque Dunstanum apud villam quae dicitur Kalne in quodam coenaculo consistentes reperiunt, et armati rhetore illo qui suae victoriae spes maxima erat, antiquae calumniae coram eis jurgia promunt. Ad quae Dunstanus his verbis brevi respondit: Calumniam istam, quam movetis, divino ore jam olim definitam novimus; nec eam novo conflictu amplius in medium revocandam existimamus. Ego quoque grandaevus sum, et vitae meae residuum quod pauci temporis esse non nescio, in pace, si licuerit, transigere cupio. Laboravi, dum potui. Amodo totius laboris impatiens, Domino Deo causam Ecclesiae suae contra insurgentes hostes tuendam committo. Dixit; et ecce solarium sub pedibus eorum qui adversus virum [Col. 0798C] convenerant e vestigio cecidit, omnesque pariter praecipitatos in suo casu non modicum laesit. Ubi vero Dunstanus cum suis consistebat, nulla ruina domus, nullus emerserat casus. Hoc igitur modo calumnia clericorum est sopita, et usque hodie monachorum conversatio in ipsa ecclesia stabilita. Ejecti nihilominus per id temporis et alii quamplures clerici horum similes de suis ecclesiis sunt, et monachi in locum ipsorum substituti. Aucta est igitur religio per Angliam in tantum ut quadraginta octo monasteria monachis vel sanctimonialibus instituerentur, cooperantibus beato Dunstano in hoc viris venerabilibus, Oswaldo videlicet, qui primo Wigornensis, postea fuit episcopus Eboracensis, et [Col. 0798D] Athelwoldo Wintoniensi, quorum supra meminimus. Vitam itaque beati Dunstani et actus formidabant omnes qui incedere volebant juxta vias adinventionum suarum (Psal. LXXX, 13).

Inter haec sopito negotio, quod regem Eadgarum, ne regio more coronaretur, detinuerat, Dunstanus adunatis episcopis, abbatibus et caeteris principibus cum tota regni ingenuitate, coram iis astante immunera populorum multitudine imposuit illi coronam regni, gaudentibus cunctis et jubilantibus Deo in voce laudis et exsultationis. Ipso autem post biennium, quo haec facta sunt, immatura morte praevento, Eadwardo filio suo totum regnum haereditario jure reliquit. Qui Edwardus, cum in regem consecrari [Col. 0799A] deberet, nonnulli de principibus terrae contraire ne rex fieret nisi sunt, cum quia morum illius severitatem, qua in suorum excessus acriter saevire consueverat, suspectam habebant, tum quia matrem ejus, licet legaliter nuptam, in regnum tamen non magis quam patrem ejus, dum eum genuit sacratam fuisse sciebant. Sed Dunstanus discretione et industria confisus adolescentis, unum non metuens, et observato paternae haereditatis et testamenti jure aliud contemnens, arrepto sanctae crucis vexillo medius constitit, et per rationem cunctis quae objiciebantur elisis, Edwardum regem constituit, et constituto paternum affectum, consilium et auxilium in omni negotio, dum vixit, exhibere curavit. Rex quoque ita mores suos in omnibus et per omnia [Col. 0799B] componebat, ita totum regnum sanctis legibus disponebat ut et actus ejus Deo placerent, et, eo quod in suscipiendo regno ei contradixerant, quique sibimet ipsis displicerent. Sed illo post aliquot annos per fraudem novercae suae interfecto, Aethelredus filius ipsius malae mulieris in regnum substitutus est, matris ignominia magis quam Edgari patris sui solertia praeditus. Cujus provectio non usquequaque sedit Dunstano. Ideo tamen quod proximus regni haeres existebat, complevit ei jus regium, sciens se inoffensis legibus terrae atque principibus id non posse transferre in quemquam alium. Attamen illum solio regali potitum severo quodam verborum tonitruo, quia per sanguinem fratris regnum obtinuerat, increpavit; et quod in sanguine victurus, [Col. 0799C] ac posteri illius crudeli barbarorum incursu devastandi, tota etiam terra per plurima saecula saevo illorum dominatu foret depopulanda, praedixit. Quae licet se vivente eventura negarit, eventura tamen omnimodo esse nimis veraci, ut in Chronicis legimus et hodie videmus, prophetia asseruit. Accelerabit, cum sibi placuerit, omnipotens Deus, quam subsecuturam promisit liberationem per tanti vatis sui merita et intercessionem. Et quidem illum spiritu prophetiae claruisse non tantum hinc, sed et ex [Col. 0800A] nonnullis aliis, quae constat eum veraciter praedixisse, confirmamus, et id subjecto exemplo probamus.

Sequitur prophetia Dunstani de morte Ethelwoldi Wintoniensis, et Roffensis episcoporum; de qua consule Osbernum.

Ex Athelwoldi obitu gravis moeror Dunstanum corripuit, cum quia tanti viri ingens solatium amiserat, tum quia cui potissimum tenerae adhuc statum Ecclesiae regendum committeret dubius fluctuabat. Quos fluctus ingerebant animo ejus hinc monachi nuper intromissi, hinc clerici ab ecclesia illa ejecti. Monachi quippe suae professionis virum habere episcopum praeoptabant. Clerici vero sui ordinis hominem sibi praefici desiderabant. Illi videlicet per monachum [Col. 0800B] in ecclesia sibi collata cupientes solidari; isti per clericum ecclesiae sibi ablatae sperantes reformari. Sed haec providens sapientia et sapiens providentia Dei citius determinavit. Nam per beatum Andraeam apostolum, cui speciali quodam dilectionis affectu Dunstanum adhaerere Deus concesserat, Dunstano mandavit quatenus nihil haesitans Aelfegum abbatem Bathoniensem constitueret Wentanae Ecclesiae summum sacerdotem. Laetatus est Dunstanus in istis, et reddita Deo gratiarum actione pro beneficiis suis, in Aelfego perfecit quod ei per apostolum suum Deus ipse praecepit.

Multa de hoc viro, juxta quod multorum non spernenda testimonia ferunt, adhuc litterarum memoriae veraci stylo commendare possemus. Verum [Col. 0800C] ne incultae narrationis prolixitate quemlibet gravemus, praetermissis illis ad sacrum transitum ejus enarrandum cor et linguam praeparemus. Quod praeparare quia nostrae opis non est, oremus ut ipso, de quo agimus, interveniente perficiatur ab eo, cujus hoc donum et gratiam scimus esse.

(Succedit narratio de Dunstani obitu et sepultura, Osberno plane consona, nisi quod Osbernus corpus ejus de terra miraculose levatum feria quinta fuisse scribat; quod Eadmerus ipso, quo obiit, Sabbato contigisse ponit.)




[Col. 0799C]
VITA SANCTI ODONIS CANTUARIENSIS ARCHIEPISCOPI.

(Exstat sub Osberni nomine Patrologiae tom. CXXXIII, col. 931, in S. Odone.)




[Col. 0799C]
EADMERI EPISTOLA AD GLASTONIENSES Quo tempore Glastonienses asserebant se corpus patroni nostri sancti Dunstani habere
[Col. 0799D]

Glorioso conventui monachorum coenobii Glasto niensis, frater EDMERUS, unus ex minoribus bonitate et scientia, Ecclesiae Christi Cantuariensis filiis et [Col. 0800D] fratribus, fidelem amicitiam et charitativum servitium in Christo Jesu Domino nostro.

Recordor me jam olim quadam vice ad vos venientem [Col. 0801A] magno gaudio et honore susceptum, et cum majore tripudio et exsultatione, donec mihi velle fuit vobiscum morandi, habitum ac detentum. Unde vobis hucusque gratiosus existo, et minus gratiosus ero, dum in vita praesenti subsisto. Dum igitur talis sim et de jure esse debeam erga vos, nulli mirandum existimo, si vestrum honorem diligo, si ea quae vobis conducunt approbo, si denique ea quae vobis opprobrium generant detestor et improbo. Nec enim aliter fidus amicus essem, nec fraternae dilectionis legem servare dici veraciter possem. Quod quam grave videri debeat Christiano ad regnum Dei pervenire volenti, advertit qui beato apostolo credit dicenti, hominem non amantem fratrem suum homicidam esse (I Joan. III, 15), et ejusmodi in regno [Col. 0801B] Christi et Dei haereditatem non habere (Ephes. V, 5). Cur haec praelibaverim, accipite. Quidam ex vestris noviter, ut putamus, inter vos conversi praedicant antiquos Patres vestros fures fuisse et latrones, et, quod nequius est, etiam sacrilegos; idque illorum praedicandi laudi ascribunt, quod tales fuerunt, fortassis et eadam voluntate debriati, non perpendentes quod divina intonat pagina, fures scilicet et latrones regnum Dei non possessuros (I Cor. VI, 10). Super haec, ut firmius eis credatur ita esse, Judae traditori eos similes fuisse affirmant, qui loculorum Domini custos ea quae custodire deberet sceleratissime furabatur. O homines! O fratrum honoratores! O verborum Domini intentissimos auditores! Centum et eo amplius anni evoluti sunt, ex quo ipsi [Col. 0801C] quos fures et latrones praedicant, a vita praesenti sunt elongati, et modo noviter tantum iis opprobrium invehitur, et aeterna poena, qua juxta sententiam istorum miserrime cruciantur, infelicissime illis innovatur. Vere magna impietas. Nam et si ipsi non fuerunt tales quales isti eos esse volunt, non est propter hoc horum impietas minor, imo, remoto omni ambiguo, major, qui infamant innocentes, qui se omnibus manifestant esse mendaces ac impudentes. Testis enim est mihi omnia sciens et disponens veritas Deus, quia cum adhuc in scholis querulus essem, ex praecepto beatae memoriae Lanfranci Cantuariensis archiepiscopi, primatis videlicet totius Britanniae, inducto jejunio toti populo [Col. 0801D] Kantiae, levatum est corpus beatissimi Dunstani a primo sepulturae suae loco, astante abbate sancti [Col. 0802A] Augustini Scotlando, Gundulfo, post facto Rofensi episcopo, cum toto monachorum agmine utriusque Ecclesiae, nostrae scilicet quae est Christi Cantuariensis, et vicinae nobis beatorum apostolorum Petri et Pauli, quae usitatio nomine hoc tempore dicitur beati Augustini, confluente ad hoc innumera virorum ac mulierum multitudine, qui omnes illum coelestem thesaurum cum ingenti modulamine vocis ac jubilo cordis usque ad locum quo recondendus erat prosecuti sunt, et diem illum divinis miraculis illustratum laetum atque solemnem peregerunt. Nunc [(33) 2Kb] autem effluxis quinquaginta annis, ex quo illud factum est, quidam tamen ex vestris surrexerunt, et ubi eis libet praedicant, jam ante centum annos ecclesiae vestrae monachos ecclesiae nostrae [Col. 0802B] custodes deputatos, quae ob martyrium gloriosi Patris nostri Elphegi in magnam, ut aiunt, desolationem venerat, et ibi quod pretiosissimum habebatur fraudulenta calliditate furto subripuisse. Vae homines omnibus hominibus nequiores! Ecclesia totius Britanniae insulae mater in occisione sui Patris ac filiorum afflicta confugit ad filiam suam unice ab ea dilectam, et ipsa re, quod quasi factum sit ad praesens accipiatur, magis in protectione illius confisa, ut se et reliquias suas servaret. Et ipsa (sicut vos praedicatis) meliores filiorum suorum ei ad quod petebantur destinavit, et ipsi illic custodes sacrorum effecti, uterum matris suae (quam tuendam susceperant) invaserunt, diripuerunt, cor ac intestina ipsius depraedati sunt, rapuerunt, asportaverunt. [Col. 0802C] Judaei cum mortuum Dominum ac sepultum, ne ab apostolis auferretur, in sui custodiam accepissent, quandiu potuerunt a custodiendo non defuerunt, nec sibi commendatum furto subripere aut alias auferre conati sunt, sed potius furti crimen aliis se dormientibus imposuerunt. Si simili modo custodes Glastonienses fecissent, hoc est, si sacrilegium, quod laudantur commisisse, ab aliis se somno depressis dicerent commissum fuisse, forte aliquantulum famae suae consuluissent, nec tam detestabili modo deliquissent. Nunc autem quid dicemus? Ut praelibavimus, Judae similes eos in furto approbamus, non tamen nos, sed eos sequentes fratres sui Glastonienses. Nos enim revera scimus eos omnino [Col. 0802D] immunes esse ab hoc peccato. Quid illis erit qui conficto tam infrunito mendacio fratres suos, imo [Col. 0803A] patres suos criminantur? Sed utique nec fratres nec patres. Nam si fratres aut eorum filii essent ipsi naturales effecti, aut certe pudor humanus doceret eos parcere linguae, doceret eos providere famae suae. Sed esto, ut furtum suum sancti fratres Glastonienses prudenti astutia cunctis absconderent, cadaver cujusdam abbatis sui (cujus nomen ab iis qui ista componunt ignoratur) secum tulisse feruntur, ac loculo sancti Patris nostri Dunstani, ne vacuus remaneret, reposuisse. O prudentiae! Non erant ossa mortuorum inter Cantuariam et Glastoniam, ut necesse eis fuerit ad celandum furtum suum cadaver nesciunt cujus per ducenta, ut ita dixerim, milliaria transtulisse. Noverit beatitudo vestra quia ego qui haec scribo non parum confundar in tam [Col. 0803B] evidenti stultitia et omni homini risu digna, maxime, quod ad anglis dicitur esse conficta. Vae quare non consuluistis aliquem hominem transmarinum; qui in multis conversati, multis imbuti, multa confingere sciunt, ut vel pretio ageretis, quasi ipsi saltem vobis aliquid verisimile mendacium de tanta re componerent. Vae vobis! meae gentis homines, tam stolida simplicitate notaremini ut omnibus deridendi in perpetuum indicaremini. Ad haec rogo praedicatores tam praeclari sacrilegii, quatenus mihi patriotae suo dicant, utrumnam cadaver sui suppositi abbatis noviter defuncti et integrum a Glastonia Cantuariam detulerunt? Ut utrum more summi pontificis infulatum, palliatum, spindulatum, et sandaliis [Col. 0803C] fuerit calciatum? Quod si haec omnia habuerit, unde, quaeso, pallium (ut de aliis interim taceam) habuit? Nunquid antiquitus abbates Glastonienses pallio utebantur? Sed hoc patriarchis solum, primatibus et archiepiscopis a Roma et apostolica sede conceditur. Sed hactenus omni saeculo inauditum est patriarchatum Glastoniae fuisse, vel etiam pontificatum. Sed igitur palliatum cadaver ad deceptionem futurorum antecessores vestri Cantuariae detulerunt. Hoc effecerunt, ut ipsi Romano pontifici et omni christiano homini, qui se ad fidem Christi sub magisterio beati Petri tenent, obnoxii sint et infames ac omni opprobrio digni judicandi. Scitur enim quia illud a sede apostolica non habuerunt, sed ipsi illud, malignitatis illos auctore docente, [Col. 0803D] composuerunt vel componi (si ita fuit) a sui similibus effecerunt. Re enim vera corpus, quod invenimus, ita fuit, scilicet quasi omnino integrum, infulatum, annulatum, palliatum, spindulatum, sandaliis venustissime adornatum, cum quo et scriptura in plumbea tabula exarata inventa est, quae plane testabatur beati Dunstani archiepiscopi Cantuariorum esse corpus, quod tumulatum ibi jacebat. Habetis, quaeso, aliqua litterarum monumenta, quae haec ita se habuisse probent? Videlicet quae ferant cadaver abbatis illius eo quod diximus modo redimitum. Adhuc quaero; illi antiqui patres et fratres vestri, qui ad tuendas destitutae ecclesiae nostrae reliquias, ut dicitis, adducti sunt, attulerunt ne secum cadaver illud beato Dunstano supponendum, [Col. 0804A] utpote furti sui effecti securi? An ipsi primo venerunt et effossum corpus beati Dunstani archiepiscopi Cantuariensis ad Glastoniam detulerunt, ibique insigniis pontificalibus spoliatum, abbatem vestrum eisdem insignibus redimitum, in sepulcro sublati Patris recondendum transtulerunt? Quidquid horum dixeritis factum fuisse, quantum dementiae sit vobis, credere facillimum est, cuivis etiam caeco videre. O infelices, qui sic inani stoliditate involuti sunt, ut intelligere nequeant ipsam stoliditatem suam nullius prudentis oculos posse latere! Christus (qui est veritas) dicit Veritas liberabit vos (Joan. VIII, 32.). Et vestri vates hoc tempore dicunt, furtum et sacrilegium patrumque vestrorum et vestrum mendacium honorabunt Ecclesiam nostram et nos. [Col. 0804B] Quod mendacium? Corpus, inquiunt, beati Dunstani pontificis Cantuariorum et primatis totius Britanniae a sua ecclesia patres vestri furtim abstulerunt, et vestrum abbatem tali sacrilegio emptum (quia vobis erat inutilis) illuc delatum sepulcro illius intulerunt. O gaudium! O luctum! O locum vestrum tali tanto foenore magnificandum! Sed, o contrarii purae veritati, quid facietis, oro vos, cum ipsa Veritas venerit omnes perditura qui loquuntur mendacium (Psal. V, 7). Et quidem omnibus luce clarius constat mendacium vos imponere patribus vestris, quia invitati Cantuariam secum cadaver sui abbatis detulerunt; nec ibi degentes asportato corpore beati Dunstani illud attulerunt. Illud enim [Col. 0804C] nimiae et incredibilis non dico sultitiae, sed dementiae esset. Hoc autem impossibilis perpetrandae audaciae effectus existeret. Cum enim ipse beatus sepulcrum sibi effodi, ut liber Vitae ejus veracissime testatur, praecepit, et infra terram ad staturam virilis corporis foveae profunditas penetravit; qui, quaeso, tam inani furto locus et opportunitas esse potuit? Cum et ecclesia ipsa nunquam sine monachis domesticis filiis suis fuerit, et civitas Cantuaria civibus suis nequaquam fuerit exinanita. Ad haec considerandum quia ecclesia ipsa in passione beatissimi martyris Elphegi nec igne consumpta, nec tecto aut parietibus diruta fuit. Violatam quippe fuisse, et pluribus ornamentis spoliatam, ac supposito de foris igne ut concremaretur adorsam novimus, [Col. 0804D] quo vesana manus pontificem intus sese tuentem quem mandaret exire compelleret. At ubi ipsum exeuntem comprehenderunt, omissis ignibus et aliis malis, quibus ad captionem illius occupabantur, ipsum necatis aliquibus monachis in oculis ejus abduxerunt, et usque ad locum exitio illius destinatum multis affictum injuriis et cruciatibus perduxerunt et peremerunt. Quae cum ita sint, qua fronte dici potest pavimentum ecclesiae sub oculis omni spatio septem pedum hinc inde ad sepulchri profunditatem tendenti effossum, aliter enim nullo modo attingi valeret, et ita abstracto corpore sanctissimi Patris Dunstani per quindecim, ut dicam, dies patens remansisse, donec monachis cum furto subeuntibus ad monasterium suum, et ibi non dico [Col. 0805A] peremptum ab eis, sed in cursu illorum statim mortuum abbatem detractis a beato Dunstato pontificalibus ornamentis illum adornasse, et ita cursim fortasse asello aliquo Cantuariam delatum in sepulcro ejus collocasse? Adhuc interrogo: Vastata fuit terra inter Glastoniam et Cantuariam illis diebus, et in solitudine acta ut liber cursus ac recursus nullo obstante deferentibus tantum thesaurum quaquaversum pateret, an non? Verum utique ubique quando ista, ut astruitis, gerebantur, Danorum patebat immanitas; nusquam pax, nusquam securitas; bella, seditiones, usquequaque fervebant. Super haec, quemadmodum certissime scitur, in medio chori ante gradus, quibus ad majus altare ascendebatur, corpus beati Dunstani humatum fuit, et plumbeo in [Col. 0805B] loculo, et illo in magna profunditate terrae locato, uti Anglis olim moris erat suorum cadavera tumulare. Qualiter igitur monachi Ecclesiae, qui ad minus, juxta quod dominus Osbernus refert [(34) 1Kb] , quatuor tantae cladi supererant, cum clericis, qui eis admisti Dei servitium in ipsa ecclesia administrabant, ipsum terrae hiatum per tot dies sustinuerunt, donec allato abbate innominabili in sepulcro sublati Dunstani collocaretur? Mira patientia, et vere mirabilior pro adventu venturi abbatis Delsini vel Wlsini fortasse vocati exspectatio! Propter quod, domini mei, obsecro, est ne aliquis qui ad tantam vanitatem se a risu contineat? Et certe adhuc satis plura non minus idonea ad designandam ipsius vanitatis ineptiam dicere possemus, si pudori sacri coenobii vestri non [Col. 0805C] parceremus. Cum enim tales, qui ita se infamant, fovet, nutrit, amplectitur, pudor est illi et opprobrium magnum. Nec enim Glastonienses ea tempestate, qua fingunt, Cantuariam venerunt, nec ibi conversati sunt. Non igitur illis subripientibus corpus beati Dunstani nobis ablatum et vobis ullatenus fuit allatum. Sed ab aliis aut alio tempore allatum negatis. Fatemini ergo necesse est vates vestros falsa locutos, et de corpore beati Dunstani vos quidquam habere omnimodis falsos esse. Quapropter consulite famae vestrae, et ab ista vanitate os vestrum cohibete. Attamen veritas vobis, si obliti estis, in memoriam revocetur. Absque dubio scitote Agelnothum abbatem, imo et abbatem Glastoniensem, cum uno vel duobus monachis olim per plurimum [Col. 0805D] temporis conversatum Cantuariae. Et abbatem dico, quia per beatae memoriae Lanfrancum Sanctae Cantuariensis Ecclesiae summum sacerdotem in generali totius Angliae synodo a sua abbatia fuerat depositus [(35) 1Kb] , et Cantuariae digna quidem tanto viro, in quadam tamen quasi captione positus, et tunc numerus monachorum inibi Domino Christo et beato Dunstano famulantium sexagenariam quantitatem ascenderat. Si igitur unquam monachi Glastonienses [Col. 0806A] corpus beati Dunstani furati sunt, aestimo quod isti fuerunt? Sed cum isti Cantuariae essent a primo sepulturae suae loco, ut praediximus, jam fuerat translatum in locum, ubi eis accessus nullus patebat. Non ab eis ergo fuit ablatum, nec ergo ab ullo vestrorum. Ossa itaque, quibus onerastis imaginem nostri Redemptoris, ne ipse vobis indignetur, nostro consilio auferetis. Satis enim habet in se unde honoretur, nec opus est ut sanctitas ei aut ex ossibus mortuorum aut aliunde cumuletur. Fratres mei, cogitet, quaeso, et recogitet prudentia vestra quod honestum sit vobis cogitare, quod conveniat loqui, quod deceat agere. Centum anni et ultra transierunt a martyrio beati Elphegi, et nullus hominum qui interfuerit, vitae praesenti superest, vel certe qui se [Col. 0806B] meminerit interfuisse, nec ad nostram notitiam hucusque perlatum est quemque illorum, qui illis diebus vere fuerunt, inde de quo agitis aliquid dixisse vel scripsisse, quod cuivis sanum sapienti pro dicto vel scripto suscipiendum videatur. Quapropter omissis puerilibus naeniis, ut decet viros sapientes atque perfectos, diligite beatum Dunstanum sicut Patrem vestrum atque patronum, et veritatem de eo loquimini, et tunc revera diligi ab eo merebimini. Membrum et amicus est summae veritatis, nec ab ipsa discordantes potest admittere in sinum suae charitatis. Novit Deus et ipse Pater et advocatus noster dulcissimus quia quae dico, pro vestro honore et utilitate dico; nec in aliud tendit haec intentio mea, nisi ut Deus, qui veritas est, et in beatum [Col. 0806C] Dunstanum, sicut aequum est, magnificetur, laudetur et praedicetur tam a vobis quam a nobis, et (si efficere possem) ab universis fidelibus totius conditi orbis. Scio quia modo epistolarum in loquendo paulisper excessi. Sed talis fuit materia ut, quamvis me proposuerim paucis locuturum, tamen se extenderet in id quod videtis extensum eloquium meum. Ne ergo miremini. Non est enim hominis via ejus (Jer. X, 23). Vos itaque, domini et fratres mei, quibus Deus aperuit sensum intelligendi quae rationis sunt, compescite insipientium juvenum procacem insolentiam, qui eo solum ut videantur scire loqui aperiunt ora sua, in quaecunque volubilitas cordis sui eos distenderit, autumantes se aliquid esse, cum aliorum simplicitas suis verbis accommodat aures. [Col. 0806D] Novi quosdam olim tales, et me fortasse fuisse, et ea re non penitus diffido talium et mei similes aliquos hoc tempore esse. Sed jam senui et incanui, et multa, quae juvenis magnipendebam, duco pro nihilo. Hoc erit Deo donante et juvenibus temporis hujusmodi. Quia vero prolixitas epistolae finem postulat, hoc ultimum dico, quoniam si omnes antiqui Patres vestri, qui in coenobio Glastoniensi jam ante centum annos fuerunt defuncti, aliquos tamen puto [Col. 0807A] superesse qui ante ista Northmannorum tempora inibi nutriti in monachica religione fuerunt, quaerite ab eis, si qui sunt, utrum recordentur abbatem loci vestri singulis annis ad festivitatem Patris Dunstani cum quatuor aut pluribus monachis Cantuariam solitum venire, et ibi per sex aut plures dies inter fratres ob reverentiam tanti Patris laetitiae et exsultationi vacare, an non? Aestimo, si aliquis talium hucusque remansit, ita rem tunc temporis [Col. 0808A] factam non negabit. Nam si aliter faceret, procul dubio veritati contrarius esset. Si igitur corpus beati Dunstani se sciebant habere Glastoniae, cur illud venerandum in sua festivitate requirebant Cantuariae? Haec ita sint ad imprudentium confutantandum errorem, et ad prudentium confirmandum in nos (quem multum optamus habere) sanctum amorem. Valeat igitur sanctitas vestra in Christo Jesu, et oret pro nobis.

Explicit epistola Eadmeri monachi Ecclesiae Christi Cantuariae.




[Col. 0807A]
EADMERI EPISTOLA AD MONACHOS WIGORNIENSES De electione episcopi
[WARTHON, Anglia sacra, t. II, p. 238, ex bibliotheca, Cottoniana, Claudius A, 1] [(36) 1Kb] .
[Col. 0807B]

Dominis et fratribus suis, domino videlicet charissimorum charissimo Priori N. et aliis omnibus Wigornae Deo servientibus frater E. ipsorum totus pacem Dei omnem sensum exsuperantem.

Pater vester, episcopus vester, ut scitis, a saeculo transiit; et vos orphani relicti estis. Sed utinam ille qui dixit discipulis suis: Non relinquam vos orphanos (Joan. XIV, 18), vos orphanos non relinquat! Et utique non relinquet, si vos eum primi non reliqueritis. Non relinquetis autem, si pacem inter vos habueritis. Ipse est enim pax nostra, qui fecit utraque unum (Ephes. II, 14). Pacem igitur habete inter vos et Deus pacis erit vobiscum (II Cor. XIII, 11). Quod si Deus fuerit vobiscum, pro certo erit et pro vobis. Et si Deus pro vobis, quis contra [Col. 0807C] vos? Charissimi mei, precor vos, precor vos propter Deum et propter honestatem sanctae conversationis vestrae, unum estote in Christo Jesu, fundati in radice charitatis in ipso (Ephes. III, 17). Quod si ab invicem divisi fueritis, timendum est vobis et amicis vestris, ne in desolationem corruatis, juxta verbum Domini qui dicit. Omne regnum in seipsum divisum desolabitur (Matth. XII, 24). Cogitate in quantam invidiam quorumdam malignorum hominum ordo monachicus hoc tempore venit, et quantum nitantur eum saltem ad episcopatibus exstirpare. Cavete [Col. 0808B] igitur propter animas vestras, ne primi sitis qui exstirpemini. Si consilia, quibus hactenus usi estis, pacem pepererunt inter vos, et terras vestras, ex quibus victum, vestitum et omnia necessaria habere debetis, in manibus vestris diligentissime cultas retinuerunt, et ornamenta Ecclesiae in quibus Deo servitis sacratissima cura ne quoquam distraherentur conservaverunt, o domini mei, illa tenete, nec ab illis gratia cujusvis amici velitis discedere. Quod si horum aliqua contraria inter vos operata sunt, propter omnipotentem Deum nullius amor vos in eis detineat, nullius blanda promissio ulla ratione seducat, ut in eis permaneatis. Servite Deo, et omnia necessaria ministrabit vobis. Nemo dicat: Non serviam Deo, nisi omnia quae animo meo sedeant, [Col. 0808C] prius habuero. Qui enim hoc dicit, prius mercedem exigit quam servitium cui merces debetur exhibere velit. Quod quam ineptum sit etiam inter homines, quivis ratione utens satis advertit. Vos autem videte quid agat sanctitas vestra. Ego stultus factus sum monendo me meliores et utique per omnia sapientiores. Sed revera charitas vestra me coegit. Valete igitur et orate pro me, et perdonate mihi hanc noxam. Omnipotens Deus dirigat vos et actus vestros in beneplacito suo. Amen.




[Col. 0809A]
NICOLAI EPISTOLA AD EADMERUM De primatu sedis Eboracensis in Scotia.
(WARTHON, Anglia sacra. t. II, p. 234.)
[Col. 0809A]

Electo per Dei gratiam in Sancti Andreae cathedram domino EDMERO, suus NICOLAUS ex adversis ad jucunditatem prosperis successibus tendere aeternam.

In adversis quae te pati commemoras, patientia maxime necessaria est, deinde prudentia et industria ad evincendam gentis barbariem, quam nullo ingenio citius tuis moribus quam largitate dapsilitatis conciliare potes. Unde et beatus Petrus apostolus in instructionem sancti Clementis, quem sibi successorem statuit, inter caetera taliter admonuit: Charitatis recipiendae et habendae maximum erit fomentum, si frequenter inter vos communem cibum mensamque faciatis. Et post pauca: Propter quod communes facite cibos vestros cum iis qui secundum [Col. 0809B] Deum fratres sunt. Per haec enim praecipue charitas comparatur. Nec mirum, si barbaries indomita alicujus gentis, his officiis emollita, ad moralitatem flectitur civilem, cum et ferocissimae rationisque expertes ferae, alimoniis humanisque attractibus delinitae, mansuescunt, in tantum ut hominum magis quam consodalium affectent belluarum societatem. Quapropter, ut amicus de amico sollicitus, suggero, suadeo, admoneo te, ut charissimum, quatenus supra vires etiam tuas dapsilitate et munerum largitate affectum omnium tibi comparare studeas, quia talibus officiis quam maxime effera corda gentisque indomitae barbariem ad tui amorem et sanam doctrinam ecclesiasticamque disciplinam suscipiendam [Col. 0809C] emollire praevales. De his jam satis.

De Eboracensis autem Ecclesiae primatu super Scotos, unde interrogasti, nulla est auctoritas, nulla ratio vel exemplum patet quod hoc astruat. Quippe cum Eboracensis Ecclesia fidem et doctrinam [Col. 0810A] Christianitatis, nec non et pontificum consecrationem a Scotis saepenumero mutuaverit, Scoti vero ab ipsa nunquam, praeter quod in Thurgodum [(37) 2Kb] actum est. Nam postquam Eboracenses a fide apostatantes, primum pontificem suum Paulinum a Cantia eis ordinatum expulerunt, Sanctus Aidanus Scotus et a Scotis destinatus et ordinatus, fidem Christi fideique sacramenta toti Northimbriae strenuus invexit. Deinde ejus successores Eboracensis Ecclesiae praesules [(38) 1Kb] usque ad quartum omnes a Scotis ordinati, imbuti, et illi Ecclesiae destinati sunt.

Unus etiam ex eis propter suam indiscretionem inutilis illi Ecclesiae judicatus, ab ipsis Scotis depositus est [(39) 1Kb] . His omnibus sanctus Beda attestatur [Col. 0810B] in Historia Anglorum. Praesulem vero seu doctorem aliquem Scotis destinatum vel ordinatum ab Eboraca nulla docet Historia, nec etiam fabula, praeter supradictum Thurgod. Cesset ergo Eboracensis Ecclesia primatum Scotiae sibi vindicando appetere; quem si haberet, cum praesul Sancti Andreae summus pontifex Scotorum appelletur, summus vero non est nisi qui super alios est; qui autem super alios episcopos est, quid nisi archiepiscopus est, licet barbaries gentis pallii [(40) 1Kb] honorem ignoret? Si, inquam, super hunc, qui summus vocatur pontifex suae gentis, praelationem haberet praesul Eboracae, jam non tantum metropolitanus, imo primas esset alterius etiam regni. Quod nusquam legitur. De Eboracensis Ecclesiae suffraganeis quid ad vos? [Col. 0810C] Alias sibi quaerat, non de vobis. Quod si tot invenire, quot se aestimat habere debuisse, non valet, sibi imputet; non aliena invadere attemptet. Suae quidem negligentiae ascribitur, imo et cupiditati, [Col. 0811A] quod suffraganeorum rato numero caret, quippe cum regnum satis amplum et sufficiens tot episcopis sit. Sed praesules ipsius Ecclesiae, cupiditate possessionum illecti, magis in destruendis quam instituendis suffraganeis laboraverunt. Unde ipsa sola Ecclesia sex episcoporum parochias obtinens sibi vindicat; qui omnes certis Ecclesiis et cathedris discreti erant. Prima sedes Eboracae: secunda, ultra amnem Usae in Ecclesia Christi prope civitatem [(41) 1Kb] ; tertia, apud Ripum [(42) 1Kb] ; quarta, apud Beverlie [(43) 1Kb] ; quinta, Haugustaldensis Ecclesia [(44) 1Kb] ; sexta, Casa Candida [(45) 2Kb] . Has omnes Ecclesias et earum parochias ipsa devorans, et in suum corpus trajiciens, sola obtinet. Vix duos sibi suffraganeos reliquit, videlicet Lindisfarnensem quae modo Dunholm [Col. 0811B] dicitur, et Cumbrensem quam Joannes modo tenet. Pictorum [(46) 1Kb] vero episcopi sedes, cujus mentionem sanctus Beda facit, ubi fuerit penitus ignoro. Ipse tamen octavus suffraganeus esse deberet. Plures vero nunquam habuit, sicut nec Lundomensis ullum, negligentia videlicet episcoporum et instabilitate gentis circa fidem saepius apostatantis.
[Col. 0812A]

Ecce, quantum epistolari brevitate potui, de his certum te feci. Plura ore ad os intimarem valde necessaria. De tuo autem negotio audi consilium meum. Dissolve litigium [(47) 1Kb] de te Cantiae et Eboracae, principumque Angliae Scotiaeque; et favore regis Scotorum apostolicum sacrandus expete. Negotium Ecclesiae tuae gentisque strenuus exsequere, nec, te praesulante, libertatem dignitatemque suam amittat. Quod si hoc tibi placet, cave ne per regem Angliae transitum facias, et ne Eboracensis Ecclesia hoc percipiat, ne impediatur conatus tuus. Ego vero paratus sum, quod etiam volo ut ipsi Scotorum regi dicas, quia, si necesse fuerit, in concilio Romano diratiocinare libertatem dignitatemque regni et Ecclesiae Scotorum ab Eboraca. [Col. 0812B] Praeterea rogo et valde obsecro ut margaritas candidas, quantum poteris, mihi acquiras. Uniones etiam quascunque grossissimas acquirere potes, saltem quatuor mihi acquiri per te magnopere postulo. Si aliter non vales, saltem a rege, qui in hac re omnium hominum ditissimus est, pro munere expete. Vale.




ANNO DOMINI MCVIII
GUNDULFUS ROFFENSIS EPISCOPUS.




[Col. 0813]
NOTITIA HISTORICA IN GUNDULFUM.
(FABRIC., Bibl. med. et inf. Lat. II, 174.)

Gundulfus, episcopus Roffensis ab anno 1077, cujus Codex Bibliorum, superiore anno 1734 in sectione publica bibliothecae clarissimi viri Hermanni van de Wall, Amstelodami veniit. Codex membranaceus magnae molis, per duas columnas exaratus satis nitide, et hanc in fronte voluminis et partis utriusque notam praeseferens: Prima pars Bibliae, per bonae memoriae Gundulfum Roffensem episcopum. Liber de claustro Roffensi. Quem qui inde alienavit, alienatum celavit, vel hunc titulum in fraudem delevit, excommunicatus est, ferentibus sententiam episcopo, priore, et singulis presbyteris capituli Roffensis.




[Col. 0813]
VITA GUNDULFI EPISCOPI ROFFENSIS, AUCTORE MONACHO ROFFENSI COAETANEO.
(WARTHON, Anglia sacra, II, 273.)



INCIPIT PROLOGUS.
[Col. 0813A]

[(1) 1Kb] Vitas praecedentium Patrum posteris ad exemplum vivendi transmittere eorum est, qui praeclaro praediti ingenio tantum dicere possunt, quantum illi facere potuerunt. Studuerunt illi magni esse magna faciendo; student et isti magni esse magna de magnis scribendo. Unus tamen spiritus est summus; qui et illis magna facere posse, et istis aspirat magna dicere posse. Scripturus igitur Vitam venerandi Patris [Col. 0814A] Gundulfi Rovaecestrensis episcopi, Spiritum ipsum imploro summum, qui ei contulit, ut posset facere magna; quatenus et mihi conferre dignetur, ut de tanto Patre referre valeam quae fecerit magna. Omnia tamen quae de illo scribere proposui, aut ipse cum eo conversando vidi, aut ab iis qui videre vel ab ipso audiere et ipse auditu percepi.

Explicit prologus.


Explicit Prologus



INCIPIT VITA.
[Col. 0813B]

Fuit in diebus regis Anglorum Willelmi primi vir vitae venerandae Gundulfus nomine, Northmannus genere, a puero clericus, deinde monachus, demum episcopus, vitam clericalem monachili conversatione transmutans, vitam monachilem episcopali dignitate decorans. Cujus quia totam ex ordine vitam stylo [Col. 0814B] veraci decrevimus prosequi, dicamus primo quid clericus, deinde quid monachus, demum quid episcopus egerit, ut de ejus vita imitatione digna ordo quisque sibi decerpat quod virum Dei sequendo sibi ad imitandum assumat.
[Col. 0815A]


PARS I.

Patre igitur Hatheguino, matre vero Adelesia genitus, dioecesin Rothomagensem in territorio Vilcasino suo illustravit exortu, litteris, in eadem, cum jam puerili floreret aetate, traditus, et eis, ut illa pati poterat aetas, pro ingenii capacitate imbutus. Cum autem jam grandior factus apud Rothomagum arti studeret grammaticae, coepit jam Spiritu afflatus divino multo magis arti utiliori studere, studiosa videlicet intentione perquirere qualiter Deo potissimum posset placere, discens ab eo lectione interna quemadmodum mitis esse valeret et humilis corde (Matth. XI, 29). Cumque adhuc esset inter clericos clericus, et in eadem urbe in ecclesia Beatae [Col. 0815B] Dei genitricis Mariae clericalibus officiis deditus, caeteris in exemplum factus, formam vivendi se praebuit, multisque religionis tramitem appetentibus sua religione profuit. Guillelmus igitur tunc quidem archidiaconus, futurus autem urbis ipsius Rothomagensis archiepiscopus, videns clericum juvenem, juvenilem aetatem morum senectute venustantem, eum et Maurilio archiepiscopo et sibi valde familiarem effecit, et, ut ejus frequenter frueretur colloquio, mensa communi hospitioque recepit. Dulcia namque inter eos saepe miscentur colloquia, sermo de mundi contemptu proponitur, de aeterna beatitudine et beata aeternitate disseritur, vitae praesentis labor pro aeternae quietis recompensatione tolerandus appetitur.
[Col. 0815C]

Placet ergo tandem utrisque ut carnis exercendae gratia Hierosolymam adeant, loca sancta gratia orationum invisant, ut, agnitis locis incarnationis, passionis et ascensionis Dominicae, dulciori haec omnia memoria postmodum teneant. Factum est ergo quod dispositum fuerat: aggrediuntur laborem itinere longo. Fatigatur uterque libens, terra marique, discrimine multo. Perveniunt tandem ad Hierusalem terrestrem supernae patriae amatores; pro nihilo reputant quidquid passi sunt in via, cum fiunt desiderii sui compotes. Quis autem narrare digne potest, quibus sancti amoris incendiis ipsi adoraverunt in locis ubi steterunt pedes Domini (Psal. CXXXI, 7), quibus desideriis ipsi intuiti sunt in terris ubi conversata est corporaliter salus humani [Col. 0815D] generis (Baruch III, 38), quam dulcia oscula impresserunt in loco ubi crucifixus est Dominus, ubi mortuus et sepultus, ubi demum ascendit in coelum?

Impleto itaque sanctae voluntatis proposito, in redeundo geminatur fatigatio. Occurrunt enim illis sicut in eundo difficiles viarum transitus, et, ut tunc temporis erat, horrendas formidabant Sarracenorum insidias. Intolerabiles etiam corporis patiebantur infirmitates, et nunquam securitatem habendo, nullum locum vel tempus sine timore multo transibant. Contigit autem ut, illis laborantibus in via, Gundulfus tanta afficeretur corporis et lassitudinis molestia, ut neque pedibus stare neque cum sociis [Col. 0816A] suis amplius incedere posset. Unde eo inscienter relicto, longius progrediuntur commeantes, et, quodam monte ob nimiam arduitatem difficulter ascenso, paululum quieverunt. Ubi quidam nobilis, qui cum eis comitabatur, Gundulfi reminiscens, quod eum solum reliquissent, graviter ingemuit, et veloci cursu rediens, illum omni solatio destitutum et languore turbatum et quasi proxima vicinitate mortis afflictum invenit, et nullam eundi vel standi virtutem habentem in humeris suis imponens, memor misericordiae et totius honestatis, asperitate montis iterata cum gravi labore ad consodales reportavit. Deinde, illum superna clementia respiciente, in brevi convaluit, et omni post tempore illum venerabilem virum, qui ei opem adjutorii impenderat, digna recompensatione [Col. 0816B] chariorem in vita sua habuit.

Item aliud inter caetera terrae marisque pericula unum caeteris omnibus gravius eis imminuit; quod eis tamen vitae immutandae occasionem per Dei, ut creditur, providentiam dedit. Cum enim per longa maris spatia incerto, ut sit, ferrentur navigio, gravissima in eos tempestas irruit, turbine ventorum et fluctuum navim omni ex parte, compage jam fere soluta, concussit, mortis metum velut jam imminentis nimio terrore omnibus incussit. Quid plura? Morte jam, ut creditur, instante, ad vota confugitur, et, ut eis Domini pietas tranquillitatem aeris reddere dignaretur, integram incoeptae religionis perseverantiam promittentes, docente timore et amore Dei, Gundulfus et archidiaconus ex voto monachatum [Col. 0816C] cunctis mundi deliciis praeferunt, et fiunt ex devota promissione monachi, qui habitu manent adhuc, sed non sponte clerici. Facto igitur voto cadit maris tempestas, redit serenitas, venitur ad terram, reditur in patriam.



PARS II.

Differente autem archidiacono reddere votum, quod tamen Cadomi postmodum solvit, Gundulfus Becci religionis veste induitur, monachilis vitae rudimentis sub Herluino abbate et Lanfranco priore imbuitur, et inter perfectos jam ab ipso initio monachos computatur. Erat enim vir obedientiae multae, abstinentiae magnae, orationis assiduae, compunctionis praecipuae, ut, si ejus attenderes oculos lacrymis diffluentes, duos esse diceres fontes rivulis affluentes. [Col. 0816D] Qua nimirum compunctionis virtute, qua se mactabat in oratione, in missarum celebratione, ita in monachatu, ita postmodum in episcopatu, ita minoribus, ita majoribus factus est admirabilis ut quasi propheta haberetur in terris, ab omnibus honoraretur, ab omnibus Dei servus diceretur. Factus est autem et ecclesiae Beatae Mariae Becci custos et sacrista; unde et ejusdem semper intemeratae Virginis familiarior factus est et symmista. Eo enim factus est in oratione devotior quo ei commissus est locus orationi commodior.

Eodem nihilominus anno Anselmus, quem pro sua sanctitate spectabili et doctrina mirabili postea Cantuariensis pontificatus infula sublimatum vidimus, [Col. 0817A] Beccum et ipse ad conversionem veniens, tanta Gundulfo est amicitia vinctus ut se alterum Gundulfum, Gundulfum vero alterum Anselmum diceret et vocari gauderet. Erat enim illis in Deo cor unum et anima una (Act. IV, 32), frequens in spiritualibus collocutio, multa inter colloquendum lacrymarum effusio, mutua ut semper ad altiora conscenderent exhortatio, sancta ut se invicem ad opus Dei praevenirent aemulatio. Anselmus tamen, quia in Scripturis eruditior erat, frequentior loquebatur. Gundulfus vero, quia in lacrymis profusior erat, magis fletibus rigabatur. Loquebatur ille, plorabat iste. Ille plantabat, iste rigabat. Divina ille proferebat eloquia, profunda iste trahebat suspiria. Christi vices ille, iste gerebat Mariae. Dixit tamen aliquando [Col. 0817B] Anselmus Gundulfo: Tune, ait, cote mea cultrum tuum semper acuere quaeris; cote vero tua me meum cultrum nunquam acuere permittis? Dic et tu, quaeso, unde proficere possim et ego. Sum etenim, more cotis, in hebetatione multa ob multitudinem peccatorum meorum semper obtunsus. Tu vero ad amorem coelestis patriae animum et intentionem tuam ardenter dirigens, in contemplatione Domini jugiter manes acutus. Dixit et ille bona quae potuit. Succenduntur ambo, et sic se reficiunt dulcedine superni desiderii. Talis horum confabulatio, talis claustralis conversatio. Procul erat a cordibus eorum vel lingua priorum aut fratrum suorum detractio. Non eos vexabat, ut plerosque multoties solet, cibi vel potus aut vestium murmuratio. Et quia perfecte in vita sua [Col. 0817C] mundi contemptum habentes, Deum studiose, per abstinentiam, etiam licita respuendo, et per sanctarum virtutum exercitia quaesierunt, ideo, sicut credendum est sine ambiguitate, illum veraciter apprehendere meruerunt.

Priori quoque Beccensi Lanfranco omnium eo tempore nominatissimo adeo charus, adeo familiaris Gundulfus factus est ut cum Lanfrancum Northmannorum nobilis, dux Guillelmus, coenobio Cadomensi abbatem primum praeficeret, hunc pro sua sanctitate et prudentia secum assumeret, secum duceret, secum in ejusdem coenobii gubernatione coadjutorem haberet. Cumque et ibi sublimitas virtutum ejus quotidie augmentum caperet, fecit etiam matrem suam carnalem illuc venire, et eam sancto desiderio [Col. 0817D] accensam in monasterio virginum, quod in eadem villa Mathildis ejusdem principis uxor et Anglorum futura regina construxerat, sub sanctimoniali proposito constituit. Illa itaque, in observatione sanctae regulae et mandatorum Dei ardenter perseverans, optimo fine in eodem loco vitam conclusit. Et sic idem pater matrem suam, quae eum pepererat mundo, per religionis habitum et sanctimoniam commendavit Deo.

Denique cum comes idem, Anglia sibi armis subjugata jam, in ea regnaret, et Lanfrancum Cantuariensi pontificatu et totius Angliae primatu sublimaret, hunc ille in Angliam secum adduxit, et, quia in rebus etiam exterioribus industrius valde erat, [Col. 0818A] rei familiaris suae procuratorem constituit. Fama itaque viri Dei magis ac magis succrescere coepit tam de illius sanctissima religione quam de prudentissima saecularium rerum administratione. Tanta enim discretione diei spatia dividebat ut aliis horis ad pedes Domini sederet cum Maria, aliis Dominicam coenam praepararet cum Martha (Luc. X, 39, 40). Hanc autem virtutem discretionis bifidae tam ante episcopatum quam in episcopatu semper noscitur habuisse, nunc siquidem divinae contemplationi, nunc pauperum totus deditus procurationi. Denique cum, tempore quodam, valida fames Angliam totam vehementer oppressisset, ille, pecuniis multis a Lanfranco acceptis, Lundoniam adiit, pauperum multitudinem innumeram collegit, et toto famis tempore [Col. 0818B] pie et misericorditer pavit. Fertur autem quia eorum miseriis adeo compatiebatur, ut eorum infirmiora lavaret, lotisque postea manibus statim missam decantatum iret, ut eorum recordatione recenti semetipsum acrius inter missam cruciaret. Cum autem tanta cura esset illi in pauperum sedula administratione, aut impedimentum in procurandarum rerum exsecutione, sive locus deesset ubi ab hominum conspectibus segregatus orationibus et lacrymis in praesentia Dei more solito seipsum mactare posset, accepta noctu candela, quasi ad videndum equos suos utrum bene procurati essent procedebat; et super praesepe eorum residens, aut in aliquo angulo sese occultans, quod in diurna luce ante intuentium oculos non poterat aut nolebat, tanto ardentius [Col. 0818C] quanto secretius in coelo reponebat sudores sui laboris, orationum singultibus et dulcissimae compuntionis imbribus irrigatos.

Hoc in tempore peccatis exigentibus contigit in ecclesia Christi Cantuariae quemdam e fratribus mente excidere; et perverso spiritu plenus, a sensibus humanis in verbis et factis alienus factus est. Cumque, vinculis astrictus, dentibus strideret et in multis se inordinate haberet, dicebatur illi a fratribus: Tace, miser, et ab insania tua quiesce. Et si non vis propter nos, dominus Gundulfus jam veniet, et immoderatos tui corporis motus et linguae compescet. Ast ille: Estne, inquit, ille Gundulfus qui die et nocte lacrymis suis et orationum suarum stimulis me exacerbat? qui in missarum frequenti celebratione et [Col. 0818D] jejuniis et multa carnis suae contritione corpus suum crucians, operibus meis et voluntati indesinenter contrarius existet? Ille me persequitur; ego utique persequar illum: et unde modo gloriatur, in proxime damnum sibi grave consurget. Quibus sibi relatis, non enim is interfuit, vir venerandus armis justitiae vitam suam muniens, contra castra spiritualis nequitiae robustissime restitit, et licct ei quadam die, inter missarum sacra solemnia, corruente calice, turbatio gravis acciderit, nunquam a laudibus Dei vel gratiarum actione cessavit. Sed quia hoc ex promissione maligni et sua negligentia credidit evenisse, quasi antea nihil in servitio Dei egisset, et rudimenta coelestis vitae quasi tunc primum inchoasset, sese [Col. 0819A] pius solito in lacrymis et aliis sanctis laboribus gravissime afficiens, inde crevit ad cumulum sanctae celsitudinis; unde fraudis inventor eum praecipitare voluit in barathrum confusionis. Nam idem infirmus per B. Dunstanum sanatus postea fuit, et Gundulfus in sancto proposito infatigabiliter perseveravit.

In illis diebus vir clarus in doctrina et religione Becci manens Anselmus, audiens vitam et nobilitatem actuum Gundulfi, antiquam amicitiam renovando misit illi epistolas; quas quicunque audierit, ex testimonio et auctoritate tanti viri lucidissime dignoscere poterit quis inter eos sancti amoris affectus, vel qualis vita Gundulfi exstiterit. Et ut ad notitiam audientium odor sanctae societatis eorum gratanter fragrando resplendeat, placuit quasdam ex [Col. 0819B] illis in hoc opusculo interponere in verbis istis:

 [(2) 1Kb] Domino reverendo, fratri charissimo, domno Gundulfo frater Anselmus, salutem. Cum tibi propono scribere, etc.

Item misit ei aliam epistolam, quae de promptuario sacrae dilectionis effluens, mentem Gundulfi contra fallaciam inanis gloriae, quae interdum sub pallio sanctarum virtutum fraudulenter se ingerit, spectabili monitione munivit in haec verba:  [(3) 1Kb] Gundulfo Anselmus. Ideo tam amicus tam amico salutationem meam tam breviter praenotare volui, quia sic dilectus sic dilecto affectum meum opulentius intimare non potui. Quisquis enim, etc.

Item, quia illum in orationibus assiduum esse sciebat, misit illi idem coeleste organum, scilicet [Col. 0819C] Pater Anselmus, quas ipse divino afflatus Spiritu composuerat, tres de B. Maria orationes seu potius meditationes, et qualiter in illis meditando studere deberet, insinuat, dicens:  [(4) 1Kb] Domno Gundulfo, frater Anselmus, quod Gundulfo Anselmus. Non est opus, etc.

Istis auditis intelligat lector quantum dilectionis vinculum istos Patres in unum conjunxerit, et qualis fuerit in praesenti vita eorum in terrenis negotiatio.



PARS III.

Qualiter vero Gundulfus pontificali cathedra sublimatus fuerit, quoque modo pontificando vixerit, quove fine deficiendo Ecclesiam sibi commissam [Col. 0819D] tristem reliquerit, jam hinc, ut possumus, enodare conemur. Lanfranco igitur ecclesiasticae dignitatis summum apicem in Anglia tenente et sapienter administrante, Rovecestrensis Ecclesia suo est pastore [Col. 0820A] destituta, defuncto Ernosto episcopo [(5) 2Kb] , qui monachus Sewardo et ipsi monacho in episcopatum quidem successerat, sed in eo anno tantum dimidio vixerat. Volens autem pontifex, ut ex more antiquorum in Ecclesia Roffensi monachus succederet monacho, cogitare coepit quem potissimum monachorum eligere posset, qui hoc onus sibi injunctum portare valeret. Cogitanti tamen Gundulfi citius occurrit sanctitas, quae jam certis experimentis satis ei fuerat approbata. Hunc ergo, habito cum sapientibus consilio, ad pontificatum elegit, et ut ejus electioni rex assensum praeberet, ipsum transmarinas ad partes ad regem direxit. Gaudio autem rex repletus non modico, quia occasionem Dei hominem exaltandi invenerat, de cujus sanctitate jam ad eum [Col. 0820B] satis clara fama pervenerat, pontificis petitionibus justis libens assensum praebuit, et honore pontificali virum Dei dignissimum judicavit.

Accepta igitur, Lanfrancus, auctoritate regia, praesules convocat, primores Roffensium mandat, regis et suam voluntatem omnibus pandit, omnibus assensum praebentibus et gaudentibus, fidelem domui Dei dispensatorem consecrando constituit. Non fuit obnitendi potestas, cum eum urgeret regis magni et praesulis tanti auctoritas. Vox se indignum clamantis opprimitur, cum quo se clamat indigniorem, eo dignior acclamatur. Ordinatur itaque vir vere dignissimus episcopatu Gundulfus in ecclesia Dorobernensi, duodecimo Kalendas Aprilis, anno ab Incarnatione Domini millesimo septuagesimo septimo, [Col. 0820C] undecimo vero adventus Northmannorum in Angliam sub comite Guillelmo, rege postmodum Anglorum nobilissimo. Consecratus autem ex more, propriam tendit invisere sedem; tripudiantibus turbis Roffensem ingreditur urbem, pontificali sedi inthronizatus inducitur, praesul omni veneratione ex eo habetur.

Redduntur et ei denique possessiones quaedam Roffensis Ecclesiae, quas, praesulantibus antecessoribus suis, Lanfrancus in sua tenuerat ditione. Ea vero conditione redduntur ut in ecclesia Roffensi, sicut jam praesul uterque deliberaverat, monachi ponantur. Audierant enim ibi quondam monachos fuisse; unde ad antiqua statuta redeuntes, monachorum inibi ordinem statuere sanxerunt. Tempore ergo [Col. 0820D] brevi elapso, ecclesia nova, veteri destructa, incipitur, officinarum ambitus convenienter disponuntur, opus omne intra paucos annos, Lanfranco pecunias subministrante multas, perficitur. Igitur perfectis [Col. 0821A] omnibus, quidam ex quinque tantum clericis, qui ibi inventi sunt, ad religionis habitum confluentes, associatis multis aliis, ad sexagenarium et amplius numerum in brevi sub doctrina Patris Gundulfi succrevere monachi. His Gundulfus vivendi speculum, his totius religionis factus est documentum. His virga, puerilia districte corrigendo; his baculus, senilia misericorditer sustentando; his Martha, necessaria procurando; his Maria, intentae se formam contemplationis praebendo. Noctu tamen et mane orandi Maria, horis vero aliis Martha specialiter erat. O quantis cum oraret lacrymis Dominicos pedes rigabat! O quanta prudentia cum exteriora disponeret se agebat! Quam larga manu monachorum vel pauperum necessaria procurabat! O quam [Col. 0821B] dulcia oscula in coelestium contemplatione orando figebat! O quam amaros singultus in peccatorum suorum recordatione trahebat! Quis ejus oculos vidit fletibus udos? Quis eum gementem audivit, et statim ipse non gemuit? Quis ejus vultum lacrymarum suffusione turbatum attendit, et diu aspicere potuit?

Perfectis igitur omnibus, sicut dictum est, quae servis Dei apud Rovecestriam manentibus poterant esse necessaria, habito cum sapientibus consilio, idem venerabilis Pater, collecto monachorum et clericorum conventu necnon et copiosa multitudine plebis, cum magna solemnitate accessit ad sepulcrum sanctissimi confessoris Paulini, qui in veteri ecclesia reconditus fuerat, et thesaurum sanctarum reliquiarum ejus in novam ecclesiam transferri et in [Col. 0821C] loco decenter ad hoc praeparato reponi fecit. Interim fuit ibi quaedam matrona mentis et corporis infirmitate gravi detenta. Quae promissione facta quod nunquam ulterius crimen quoddam, quo turpiter premebatur, iteraret, si sanitatem recipere posset, meritis B. Paulini sospitati reddita est; sed pactum promissum minime servavit. Nam, ut rediit corporis sanitas, subsecuta est citius in vita illius iterati criminis perversitas. Tempore denique sequenti pro necessitatibus quibusdam, quibus vir suus impeditus fuerat, cum oblatione sua opem auxilii ab eo quaesitura sanctum Dei adiit. Sed illa, quam interius conscientia turpis foedabat, vi quadam divinae indignationis quasi flatu vehementi repulsa, cum spreto munere multum verecunda domum rediit, et non [Col. 0821D] multo post, languore gravi percussa, infeliciter diem exspectabat extremum. Sed pius Dominus, qui nullum spernit, nullum a misericordia sua excludit, inspiravit ei gratiam suam; et advocato ad se venerabili Gundulfo episcopo per humilem confessionem reatus sui turpitudinem pandit, perseverantiam emendationis integram in vita sua ex magna cordis contritione promittit. Quid plura? In hac pollicitatione a pio pontifice ovis morbida recipitur, antidotum salubris poenitentiae adhibetur, et sic demum perfecta sanitate recepta, cum oblatione sua sancto Dei Paulino humiliter se praesentavit, mentisque [Col. 0822A] novitate ad munditiam vitae mutata, non est cum munere a sancto repulsa, sed, gaudio sospitatis manente, ad domum suam alacriter remeavit, gratias referens Deo et pontifici Gundulfo, per cujus consilium a tanto periculo liberata fuit.

Haec inter audiens suus dilector Anselmus illum pontificio sublimatum esse, ad corroborandum cor illius et contra adversa, quae interdum mentes praelatorum a quiete interna concutiendo evenire solent, illum volens esse munitum, illi misit epistolam consolatoriam in haec verba:

 [(6) 1Kb] Olim dilectissimo fratri, nunc dulcissimo Patri, etc.

Item misit ei idem Pater sacrae dilectionis aliud indicium in hac epistola: Suo [(7) 1Kb] suus, amico amicus, [Col. 0822B] fratri frater, Gundulfo Anselmus, pro amore felicitatis perseverantiam in sanctitate, pro praemio sanctitatis aeternitatem in felicitate.

 En meus Gundulfus,  etc.

Redeamus igitur ad haec quae incoepimus de tanto Patre dicere. Laudabilis enim vita ejus omnibus Deum quaerentibus potum coelestis dulcedinis suavissime propinat. Duas denique singulis fere diebus celebrare solitus erat missas, quas inter oculum vix sudum habebat. Primam quidem de Dominica aut de Commemoratione B. Mariae, vel B. Andreae, aut alicujus sancti cujus memoriam specialius recolebat, sive pro familiaribus amicis; secundam vero, pro Defunctis, ad quam nullum praeter monachos suos et aliquos pueros adesse volebat caeteris [Col. 0822C] recedentibus. Cum autem in directum absque cantu usque post Evangelium, quod ipse legebat, eadem missa diceretur, dicto Dominus vobiscum, excelsa voce dicebat Oremus. Statim subsequebantur pueri, dulcisona modulatione cantantes offerendam Domine Jesu Christe, sive O pie Deus. Ipse vero interim in sedili suo sedens, et dulcedini cantus intendens, totus in lacrymas suavitatis Dei solvebatur, et in amorem coelestis patriae animum figens, erectis ad coelum luminibus plusquam dicere aliquis possit supernae jucunditatis pabulo mirifice fovebatur. Et haec prolixius agens, demum surgebat, et quod restabat de missa persolvebat. His autem expletis, locum petebat secretum, moeroris amicum, orationibus suis specialiter deputatum. Habebat in omnibus villis [Col. 0822D] suis, in quibus manere solebat, celluram oratoriam, ubi cum illuc veniret, cubicularius ejus libellum orationum ejus ponebat. Ibi ergo diu orationi vacabat, sicut et ante missas fecerat, nec ab hac orandi sive missas celebrandi vicissitudine usquam vel unquam cessabat. Praeterea consuetudo ejus erat, quando aliquam suavem modulationem aut sonitum alicujus dulciter sonantis campanae sive aliquid hujusmodi [audiret], statim ex profundo cordis alte suspirans dicebat: O quantum est gaudium in coelis, ubi laus Dei jugiter sine offensione aeternaliter auditur! Quando humana manus vel lingua [Col. 0823A] tantae sonoritatis consonantiam suo ingenio exprimere potest! Haec ille. Deinde velociter, si in secreto loco esset, assuetae compunctionis regulam sequebatur.

Et quid dicemus? Quanta erat ei pura sanctae venerationis sollicitudo in audiendo vel dicendo servitium Domini. Raro, quando dicebatur secundum nocturnum, sedebat, nisi infirmitas gravis aut lassitudo multa coegisset; et similiter, postquam incipiebant dicere Laudate Dominum de coelis usque in finem matutinorum, et hoc idem in laudibus de omnibus sanctis. Cum quanta etiam cordis diligentia et fervore divini amoris recolebat memoriam Dominicae passionis? Hanc assidue retinebat in mente. Hanc imitabatur, affligens et domans carnem suam [Col. 0823B] jejuniis multis et interdum acri verberum maceratione. Dicebat etiam nobis: Quid facimus, fratres mei? Quid dicemus, cum venerit Dominus? Scimus certe quod Dominus noster Jesus Christus ex sola pietatis suae misericordia nullis nostris praecedentibus meritis, per passionem crucis a morte aeterna nos redemit. Hoc ille nobis: et nos, quid illi? Quas vices tanti honoris illi recompensamus? Vulnera quinque pro nobis moriens pertulit, quinquies et nos hoc dulcissime in memoria cordis recolendo quotidie flere deberemus. Et, si pro fragilitate nostra, quae nos multipliciter corrumpit, toties non possumus, saltem ad minus, in commemoratione illius, quinque lacrymas per singulos dies fundamus.

In istis laudandus pontifex ducebat dies suos. Pro [Col. 0823C] his ergo omnibus admirabilis, omnibus habebatur amabilis. Dabant ei multa multi, sed et multa dabat et ipse multis. Majora tamen quandoque minoribus pro necessitudine, minora vero majoribus pro charitudine. Minores siquidem ejus munere ditiores, majores vero se fore credebant tutiores. Quis enim annulum vel parvum sibi ab eo collatum digito portavit, et se tutiorem non esse credidit? Quis se illius orationibus commendavit, et non ab eo securus abscessit?

Lanfrancus igitur Dei servum virtutibus audiens succrescere tantis et de ejus sanctitate famam ad usque sidera tolli, gaudio replebatur non modico, quod de ejus contubernio tantum ecclesiae decus processisset, ejusque ad se saepius evocati vel [Col. 0823D] sponte venientis libens fruebatur colloquio. Vix autem eum remittebat vacuum; sed nunc cappis, nunc candelabris pretiosis, nunc aliis ecclesiastici decoris ornamentis donatum. Aliquando vero, cum eum vacuum dimisisset et ob hoc commotum timeret: Timeo, ait suis, ne a nobis episcopus commotus discesserit. Aliquid itaque est ei mittendum, quod illi esse possit acceptum. Paratis igitur magnis quibusdam donis, ornatu ecclesiae dignis, ei acceleravit transmittere, mandans humiliter ut B. Andream, cujus vicarius erat, pro eo dignaretur orare. Magnam siquidem in apostolo illo habebat fiduciam, adeo ut, cum per episcopum aliqua dona praecipua mitteret, eum supplex exoraret, ut ante altare [Col. 0824A] ejusdem apostoli orationem semel Dominicam pro eo cantaret. Ditabatur itaque valde Roffensis ecclesia tum praecipue ipsius archipraesulis donis, tum et aliorum oblationibus multis.

Cum autem postmodum tot esset possessionibus ditata ut earum pars quidem episcopo, pars vero monachis sufficere posset, placuit episcopo, placuit et Lanfranco ut episcopus res suas seorsim, monachi vero et ipsi possessiones suas haberent seorsim. Hoc autem ideo maxime factum est, ne quis episcopus superventuro tempore esset, qui monachos non adeo diligens, res eis divisas minuere posset. Quia vero monachi pluribus, utpote jam multi, indigebant, tum quidem pro eorum victus necessitudine et vestitus, tum vero pro hospitum susceptione, [Col. 0824B] sapienter rursus provisum est ut monachi plura, episcopus vero possideret pauciora. Quae vero plura sint illa, satis evidenti distinctum est charta in ecclesia Roffensi reposita, regum et procerum nec non et episcoporum Angliae auctoritate confirmata. Hoc enim ab omnibus obtinere viro Dei facillimum fuit. Nam nullus regum ejus temporibus in Anglia regnandi potestatem habuit, qui non eum offendere timuisset.

Defuncto igitur apud Rothomagum nobilissimo rege Anglorum Willelmo, successit filius ejus Guillelmus in regnum. Hic accepto regno cum multis ob insolitas quasdam infestationes et rerum multarum gravedines onerosus et minus amabilis esset, hunc prae omnibus episcopis venerationi habuit, [Col. 0824C] audiens multorum relatione vitam hominis Dei in studio supernae dilectionis diu esse probatam. Et si alias quibusdam angariis perturbavit, Patri Gundulfo et ecclesiae Roffensi omnibus diebus suis benigne pepercit. Et non solum pepercit, sed et larga manu possessiones episcopi multum liberaliter auxit. Hujus speciali amore maneria duo, Haedreham videlicet et Lambetham, primum quidem ut donaretur concessit, alterum vero propria munificentia donavit. Nam Haedreham Lanfrancus archiepiscopus proprio labore et pecuniis acquisitam, non enim ex antiquis possessionibus archiepiscopatus eadem villa erat, favente hoc rege Gundulfo episcopo et ecclesiae suae omni post tempore ex integro possidendam concessit. Lambetham vero idem rex donavit ex [Col. 0824D] propria voluntate sua, pro restauratione damni quod ecclesia Roffensis perpessa est in obsidione, quae in eodem loco facta est, contra Bajocensem episcopum Odonem.

Rex itaque, cum eumdem Odonem in ipsa urbe cum aliis maximae potentiae viris obsideret, quod in eum plusquam civilia bella comiti Roberto favendo movisset, virum Dei tamen et licenter exire et licenter, cum volebat, urbem permittebat intrare. Tanta siquidem ille prudentia inter utrosque medium se agebat ut et obsidentibus placeret et obsessis suspectus non esset. Cur hoc autem, nisi quia tantae sanctitatis esse credebatur quae nec obsessis nocitura esset nec obsidentibus? Imo vero [Col. 0825A] familiaris utrisque, profuturus pro sua religione credebatur utrisque.

Devictis igitur inimicis suis, idem princeps et caeteri nobiles regni eum nimia veneratione coluerunt, attendentes in eo praecipue nunc Mariae lacrymosa suspiria, nunc Marthae laboriosa officia. Quis enim sollicitior fuit post quietem Mariae et Marthae laborem exercere? Quis studiosior in membris suis Christum cibo et potu atque vestitu fovere? Saepe sedens ad mensam, quae dulciora noverat tangere nolebat, sed iis quos magis indigere didicisset sine mora mittebat. Inquirebat autem studiosius qui essent pauperiores, qui in villa vel extra inveniri possent debiliores. Talis in mensa collocutio, talis de pauperum necessitatibus disputatio. His cibum [Col. 0825B] esurientibus, illis potum mittebat sitientibus. Indigentibus vero utroque misericorditer mittebat utrumque. Propriam saepe scutellam, cum in ea cibum modice degustando sensisset lautiorem, mittere festinabat cuipiam languenti, dicens illum edulio tali se esse digniorem. Quod si qua paupercula praegnans vel recens enixa ei nuntiabatur, iis impensius quod necesse erat eorum plangendo miserias largiebatur. Faciebat autem et in aula sua, cum pranderet, singulis diebus pauperes ad minus tredecim refici, praeter praebendarios illos quos locis semper alebat diversis. Erat ei et maxima cura nudos vestire, imo ne nudi essent brumali maxime tempore procurare. Multimoda itaque indumentorum genera comparari jubebat, et pro singulorum [Col. 0825C] necessitatibus sexus utriusque pauperibus erogabat. In tantum etiam eorum miseriis compassus est ut, quodam tempore, non longe a Rovecestra progrediens, viderit terram spatiosam ferendis messibus aptam, sed arboribus et vepribus occupatam. Hanc, cum esset in possessione monasterii sui, ad utilitatem servorum Dei de infructuosa fructuosam adhibito labore facere disposuit. Et ne expers et quasi vacuus a mercede hujus exercitii apud Deum esse videretur, statuta die, illuc cum suis veniens, fossorium manibus propriis, quas multa abstinentia satis tenues fecerat, humiliter accepit, et primum laborem suscipiens, primos tribulos et spinas pius agricola evulsit. Deinde exhortans familiam suam [Col. 0825D] et alios operatores, in brevi per manum ipsorum desiderii sui effectum complevit, sicque ipsam culturam per curam eleemosynarii sui pauperibus semper in posterum possidendam contradidit. Haec et plurima pietatis opera, sedulus custos domus Domini sui, inopiam patientibus jugiter impendebat.

Igitur temporibus hujus principis, Guillelmi scilicet Junioris, secundo post obsidionem Roffensem anno, Lanfrancus egregius Ecclesiae Christi doctor, quinto Kalendas Junii de hac vita sublatus, multos et maxime Patrem Gundulfum de sua morte tristes et graviter desolatos reliquit. Suscepit igitur ex praecepto regis et consuetudine Ecclesiae Roffensis curam archiepiscopatus in iis quae ad Deum pertinent nominandus praesul, quam etiam Lanfranco [Col. 0826A] vivente ex jussione ipsius et gratia habuerat. Raro enim per semetipsum aut dedicationes ecclesiarum, aut clericorum ordinationes, seu collectas puerorum confirmationes faciebat, sed dilectum suum Gundulfum mittens pro se hoc fieri amicabiliter praecipiebat.

In illis diebus praeerat monasterio S. Augustini Anglorum apostoli vir strenuus abbas Guido. Huic, constructa ex plurima parte ecclesia quam antecessor ejus inchoaverat, placuit ut corpora sanctorum Augustini sociorumque ejus ad excelsiora loca de antiqua ecclesia transferrentur. Qui, paratis omnibus quae tanto ministerio necessaria esse videbantur, plures summae probitatis viros et specialiter Patrem Gundulfum ad se vocavit; et per ejus [Col. 0826B] sanctitatis operationem quod dispositum fuerat cum maximo tripudio et summa devotione complevit. Hoc tunc temporis in Anglia quasi consuetudinarium erat, ut cum aliquae praecipue dedicationes aut sanctarum mutationes reliquiarum alicubi fieri deberent, velociter Gundulfus vocabatur, ut per munditiam manuum ipsius tantarum rerum celsitudo tractaretur. Et cum alii pontifices in iis vocationibus vocantium datis muneribus quasi pro gratiarum actione laetificarentur, ipse hoc omni conamine respuens, versa vice vocantium animos sua saepe munificentia laetificabat.

Post haec autem, spatio quasi quatuor annorum post mortem Lanfranci transacto, rex Guillelmus gravi infirmitate detentus, omnem fere populum [Col. 0826C] Angliae desperanda salute vitae suae ambiguum reddidit. Venerat eadem tempestate in Angliam, urgentibus quibusdam necessitatibus, Pater Anselmus, de quo superius mentionem fecimus, qui tunc abbas S. Mariae Becci erat. Videntes igitur episcopi et principes regni periculum imminens regi, et desolationem. nec non et oppressionem Ecclesiarum et maxime Cantuariensis, ut eis in tanto discrimine primatem constituat, humiliter implorant. Factum est autem. Audit rex eorum consilium, et ipso annuente omnes pariter providente gratia Dei Anselmum eligunt, electum advocant, vocatum, licet totis viribus renitentem, archiepiscopum statuunt. Gundulfus itaque, qui hujus rei voluntarius cooperator [Col. 0826D] exstitit, desideratam dilecti sui dilectoris in gremio sanctae suavitatis ardenter amplectens, refrigerium consolationis intimae, quam multo tempore pro morte Lanfranci perdiderat, corde exhilaratus recepit. Quae autem fuerit vita Anselmi ante episcopatum et in episcopatu, aut quas adversitates vel exsilia pro libertate sanctae Ecclesiae acquirenda ut robustissimus miles Domini in tempore suo sustinuerit, quicunque perfecte dignoscere cupit, in scriptis, quae de ejus vita et admirabili doctrina et sanctitate edita sunt, satis lucide reperire poterit. Nos autem ad propositum redeamus.

Isti igitur Gundulfus et Anselmus gloriosi principes terrae, quomodo in vita sua in principio conversionis suae Becci dilexerunt se, ita in finibus terra [Col. 0827A] per supernam clementiam junctis episcopatibus suis, non sunt separati. Recedentibus enim aliis episcopis a communione Anselmi propter quasdam discordiarum occasiones, quae inter ipsum et regni principes ortae fuerant, Gundulfus dulci obsequio illi semper et firmiter et fideliter adhaesit, et inter utrosque prudenter se moderans, in causis eorum, et archiepiscopo omnino fidem servavit, et adversarios ejus nequaquam offendit. Consolatione itaque antiquae dilectionis percepta, isti supernae patriae amatores, quos multo tempore terrae marisque spatia separaverant, in unum conjuncti, dulcibus vitae aeternae colloquiis, quibus se soliti fuerant refovere adhuc in claustro monachi, iisdem se refovere non distulerunt jam in Anglia venerandi episcopi. Saepius [Col. 0827B] enim in diversis locis convenientes, mutuis se verbis in Dei succendebant amorem: archiepiscopo tamen divini amoris ignem frequentius accendente loquendo, episcopo vero se ad ignem illum accensum propius calefaciente tacendo. Quaesivit tamen episcopus aliquando utrum omnibus quae in ecclesia dicerentur animum archiepiscopus aequaliter intenderet aequaliterve retineret. At ille: Ego, inquit, omnibus quidem quae audio haec retinere volens intendo; sed saepius fugiunt mentem meam, dum simul omnia capere volo. Cui episcopus: Jure utique, inquit, ille amittit omnia, qui omnia concupiscendo amplectitur. Hoc quasi alludens dicebat. Deinde subinferebat: Ego autem non omnibus quae audio aequaliter intendo; sed ex omnibus unum quod mihi magis [Col. 0827C] est cordi eligo, eique studiosius inhaerens aliquam ex eo superni amoris mihi dulcedinem elicio. Quemadmodum si cui aegroto plura ciborum genera offerantur, ille autem non omnia sed ex omnibus unum sibi magis gratum veluti pomum eligat, quod degustando remedium aliquod suae infirmitatis capere valeat. Et haec quidem ille. Nos autem qui ejus vitam usu et auditu satis cognovimus, hanc illi semper fuisse consuetudinem frequenter experti sumus. Aliquando enim cum in Ecclesia illud decantari audiret: Afflicti pro peccatis nostris assidue cum lacrymis exspectamus finem nostrum; vel illud: Dies illa, dies irae; vel aliud simile compunctioni amicum, illico caeteris omnibus omissis ei, quod sibi magis acceptum audierat, solummodo intendebat; oculisque in coelum [Col. 0827D] erectis, bis illud terve vel quater suspirando repetebat; totumque se in gemitus vocesque lacrymosas resolvebat. Videbamus, et in lacrymas vel gemitus saltem solvi et ipsi cogebamur. Quid cum ad populum sermonem faceret? Aliquando interrumpentibus lacrymis loqui et ipse non poterat, nec populus quidquam aliud quam flere vel gemere illum attendens poterat. Cessabant verba, lacrymae sermonem explebant. Hoc autem maxime fiebat, cum in festivitate B. Mariae Magdalenae de ejus poenitentia vel lacrymis sermonem ad populum faciebat. Loquens quippe de ejus poenitentia, populum ad poenitentiam provocabat. Recitans illius lacrymas, lacrymans et ipse caeteros ad lacrymas succendebat. Hanc quippe [Col. 0828A] speciali quodam diligebat amore, hujus memoriam et quotidiana commemoratione et annua semper facere satagebat solemnitate. Quia enim multum peccatorem se esse credebat, eam quae multum peccatrix fuerat, quid multum peccatori magis necessarium esset, magis nosse dicebat, et magis velle misereri credebat. Hanc igitur assiduabat precibus, interpellabat fletibus, caeteris sequendam proponebat quantum sequenda esset in semetipso praeferebat. O doctorem sequendum, qui quod caeteros faciendum docebat, prius ipse, ut caeteri eum sequerentur, faciebat! O episcopum dignum, non pecuniis sed lacrymis episcopatum adeptum! Fiunt episcopi quidam simulationem sub velamine religionis nonnunquam minus caute ostendendo; factus est iste [Col. 0828B] episcopus lacrymas multas ex corde profundendo. Hoc tamen ipsum materiam lacrymarum sibi ipsi proponebat, quod videlicet quamdam religionis speciem ostentando factus episcopus fuerat. Vae, inquiens, mihi peccatori, quia sicut quidam episcopatum emunt pecuniarum distractione, sic et ego sanctitatis cujusdam minus cauta ostentatione! O gloria inanis, quid mihi et tibi? Quid, quod non est meum, me ostentare suggeris quasi meum? Imo quod est nihil, cur mihi suades ut ostendam quasi aliquid? Quid est quod in me invenire queas, quo me jure attollere valeas? Ubi materiam attollendi non invenis, cur me attollere quaeris? Lanfrancum archiepiscopum, dum viveret, adire potuisti, et alios nunc summae probitatis viros, si homines vis invenire dignos attolli. [Col. 0828C] Ibi sapientiam cum scientia, ibi divitias invenis cum potentia. Ibi invenis viros instrumentis sanctarum virtutum multipliciter ornatos, et tuis fraudulentia plenis machinationibus robustissime resistere valentes. Me peccatorem et nihil horum habentem relinque, in quo nonnisi peccatum potes invenire. Addebat et se admodum vereri ne ei eveniret quod quidam evenisse audierat, qui ad extremum veniens, cum jam ultimum efflare spiritum deberet, dixit: O gloria inanis quantos perdidisti, quorum ego unus sum! Gloriam ergo inanem et studiose vitabat, et minus studiose eam se vitare timebat. Altercabatur itaque cum illa saepe, ut dictum est, velut cum adversario quodam, ut a se eam repelleret, ne cum pro merito laudabilis vitae ab omnibus laudabatur, ei undecunque [Col. 0828D] subrepere posset. Quem enim extollentia non tangeret aliqua, cum proceres regni aliis episcopis ipsum praeferentes, ipsum adeuntes, ipsius familiaritatem appeterent, propria ei pecca a familiarius denudantes, se per eum absolutiores fieri non dubitarent, tutiores denique eo se crederent die, quo vel ejus osculari manus vel saltem eum videre valerent? Et certe audivi a quodam boni testimonii episcopo et veritatis amatore referri, se, cum gravissimis carnis suae stimulis et tentationibus in adolescentia sua, ut interdum evenire solet, urgeretur, Gundulfo passionum suarum nebulas corde puro ex integro manifestasse, et omni post tempore ab hujusmodi criminum impedimentis consilio et orationi [Col. 0829A] bus ejus liberiorem esse. Haec quippe dicebantur de illo. Ipse tamen non se in hominum ore quaerebat, sed in se quid esset a se attentius disquirebat. Illi eum efferebant, ejus attollendo merita; ipse seipsum deprimebat, sua ad memoriam reducendo peccata. Si quando vero inaniter raperetur extra se, quotidiana contemplatione se quaerens et inveniens, per custodiam humilitatis citius se reducebat ad se. Dictis itaque quibusdam de moribus ejus, nunc ad exsequendum operum ejus ordinem calamum convertamus.

Habito igitur cum sapientibus consilio, et maxime favente et auxilium praebente in multis venerabili Anselmo archiepiscopo, sicut in civitate Roffensi construxerat virorum, ita et feminarum coenobium [Col. 0829B] in possessione sua, quam Mellingas dicunt, vir Dei aedificare curavit. Amabilis enim utrique sexui, ad religionis pietatem prodesse studuit et utrique sexui. In praedicto igitur loco ecclesia in honorem B. Mariae semper virginis composita, compositis et officinis aliquibus pro temporis opportunitate, quanta potuit instantia, sanctimonialium inibi aggregavit conventum; eas doctrina instanti erudiens interius, eis industria solerti vitae necessaria procurans exterius. Magna siquidem providebat cura ut et animae profutura eis omnino semper adessent, et quae corpori necessaria erant eis nunquam deessent. Matres igitur spirituales de aliis acceptas monasteriis priores vel custodes eis praeficiebat, redditus vel terras undecunque poterat acquirebat, earum ecclesiam ornatu [Col. 0829C] vario decorare curabat. Unde et plures etiam nobiles illius magisterio subdere se gaudebant, sperantes se per illius obtinere sanctitatem, quod per propriam non poterant corporis fragilitatem. Abbatissam tamen eis primum praeficere noluit, sed eos per plures annos propria cura regere curavit.

In illis diebus obortis propter libertatem Ecclesiae inter Patrem Anselmum et regem magnis discordiarum querelis, idem Anselmus Angliam exiens apud Lugdunum exsulabat. Contigit autem post aliquot annos ut ipse rex, sagitta percussus, terribiliter occumberet, et frater ejus Henricus ad regni fastigia sublatus esset. Qui statim Anselmum ad patriam revocavit, et laude dignum Gundulfum, sicut antecessores [Col. 0829D] ejus fecerant, nimia veneratione coluit, attendens in eo vitae diu probatae sanctitatem et quam sibi exhibebat inter prospera et adversa magnae devotionis et fidei securitatem. Turbatis enim rebus ob mutationem regum, principes quidam regni securitati novi regis minus fidem servantes, imperium ejus, in quantum poterant, fraudulentis machinationibus titubare faciebant, illi subdi despicientes. At Gundulfus, perspectis tantis perturbationibus, multum elaboravit, ut pacis vincula inter regem et adversarios ejus nectere posset. Unde et perturbatores pacis per semetipsum saepius adibat, ostendens sacris admonitionibus, quanta mala ex abundantia discordiae oriri solent, et quid merentur mali qui hujus scandali sectatores existunt, et quam sunt [Col. 0830A] proximi Deo et affinitate sanctis angelis conjuncti, qui semina pacis in cordibus suis suscipiunt, et haec in manifesto per operum exsecutionem ostendunt. Istis auditis, quidam ex ipsis innocentiam viri Dei et sanctimoniam considerantes, monita salutaria devote suscipiunt, concordiam cum rege firmant, foedera pacis deinceps tenenda promittunt. Pro istis ergo amabilis factus est regi et principibus regni, et cum de aliis nobilibus terrae in palatio aut alibi in collationibus eorum fieret mentio, Gundulfus inter eos, non ut socius, sed ut superior et quasi Pater reputabatur.

Videns itaque providus Pater congruam opportunitatem se habere et tempus, in quo utrisque monasteriis suis in aliquo prodesse posset, redditus et [Col. 0830B] possessiones monachorum suorum, a suis quondam separatas, auctoritate regis Henrici et nobilium regni nec non et archiepiscopi Anselmi et sua propria et aliorum episcoporum Angliae corroboratione confirmatas, atque per chartam eorum sancitas, eisdem filiis suis contradidit. Et quod tunc statutum est quisquis temerario ausu infregerit, nisi digna satisfactione correxerit, anathematis mucrone percussus sententiam damnationis cum Juda proditore sortiatur. Apud Mellingas vero, ubi coenobium feminarum construxerat, cum eadem villa ab antiquis temporibus campestris esset et raro incoleretur habitatore, favente gratia regis Henrici, satis popularem, et affluentibus undecunque turbis et sibi mansionem facientibus, in eodem loco sicut hodie [Col. 0830C] apparet, vicum pergrandem et mercatoribus aptum ad utilitatem sanctimonialium effecit.

Mathildis praeterea nobilis Anglorum regina, uxor ejusdem principis Henrici, cognitam habens reverentiam vitae laudabilis et dignitatem bonorum operum viri Dei, ejus sanctitati valde familiaris effecta, eum ad se frequenter venire faciebat, ejusque salubri colloquio infatigabiliter satiari cupiebat. In tantum etiam amorem illius amplexata est ut, cum filium genuisset, ipsi specialiter baptizandum et de sacro fonte levandum eum commendaret. Quod et sic factum est. Charus itaque regi et reginae, charus etiam omni populo Angliae. Nam cum multi apud regem seu reginam aliquo impedimento obligati essent, [Col. 0830D] ipse ab impeditis requisitus, pius interventor fiducialiter ad eos accedebat, et opem misericordiae et sublevationis se requirentibus ab eis saepius impetrabat.

Militavit autem Deo sub regibus tribus, omnibus iis charus et acceptus. Rege nam Guillelmo primo, ecclesiam Roffensem, Lanfranco suffragante, construxit; regnante secundo, terris aliquibus auxit; Rege Henrico filio prioris et fratre secundi, res monachorum a suis regiae auctoritatis charta distinxit et confirmavit. Annuit autem rex primus libens construenti, secundus adaugenti, tertius confirmanti, omnibus cooperari gaudentibus Dei homini quod bonum erat operanti. Quo vero modo, sub rege tertio, Deus dilecto suo dederit, ut hinc ei inciperet haereditas [Col. 0831A] Domini, jam nunc narrare incipiam, ne multa adhuc dicenda dicendo fastidium lectoris incurram. Quod ut nulli incredibile videatur, sciant omnes, quicunque haec audituri sunt, quod multo ampliora iis sub testimonio veritatis fuerunt opera compunctionis et pietatis illius.

Anno igitur ante obitum suum plus minus uno, verbere paterno corripi, gravique infirmitate oppressus, viribus corporis in dies magis magisque destitui coepit. Tactus est autem et nimio capitis dolore ex et nimia, ut dicebant, assidua lacrymarum effusione. Non itaque solita missarum celebrare solemnia, non lacrymarum effundere flumina, non orationum solitum reddere pensum poterat. Nitebatur tamen infirmitatem vincere ex bona quantumcunque poterat [Col. 0831B] consuetudine. Primo igitur quia non, ut prius, duas poterat, unam saltem quandiu potuit missam celebrare satagebat. Orationum quoque, etsi non totum, reddebat tamen cum lacrymis quod poterat pensum. Eleemosynarum vero largitiones multas per villas suas fieri jussit, quod tamen suo successori diu sufficere posset, ut prudens dispensator faciens reservari. Qui cum audisset suum dilectum dilectorem praecipuum, Cantuariensem archiepiscopum Anselmum dixisse, quia non erat episcopi morientis res ecclesiastica sibi commissas ex toto dividere, sed successoris sui usibus aliqua reservare: Deo, inquit, gratias ago, quia mihi facultas suppeditat tanta, quae pauperum indigentiam relevare, [Col. 0831C] et successori meo secum homines etiam habenti triginta novos ad usque redditus terrae copiam possit praestare. Pauperum igitur, ut coeperat, mortem ad usque curam paternam egit, nec tamen episcopium suum pauperum miserendo pauperavit. Domus siquidem fidelis dispensator et prudens, et in praesenti Domini sui servis quod necessarium erat distribuit, et in futurum quod distribui abunde posset sapienter reservavit. Cujus prudentia pontifex venerandus cognita, ejus distributionis pium desiderium et discretum exsultans laudavit, et de instanti ejus perseverantia in bono Deo gratias egit. Et vere laudanda erat ejus in operibus justis perseverans devotio, quia, cum tantae esset debilitatis ut nec etiam equo insidere posset, sed vehiculo duobus [Col. 0831D] equis parato, cum ratio poscebat, de villa ad villam transferretur, statim cum illo pervenisset, memoria pauperum ad mentem reducebatur, et maxime praebendariorum suorum, quorum procurationi studiosius invigilabat. Non credens itaque ex toto ministris suis, quod se absente secundum libitum suum procurati essent, sibi vim faciens, et infirmitatis gravedine postposita, ut magis solitarius quod disponebat explere potuisset, circa vesperam ne ab hominibus agnosceretur, nobis mirantibus, manibus suorum super equum levabatur, et assumpto uno tantum monacho et duobus famulis secum, cellulas debilium et eorum etiam qui podagrico et elephantioso languore dissipabantur per semetipsum visitabat, et intus progrediens et ante cubiculum eorum [Col. 0832A] residens, inquisitis attentius necessitatibus eorum, lacrymas oculis fundentibus, eorum miseriis compatiens, secundum modum uniuscujusque, in victa et vestitu eis quod opus erat ministrabat.

Et quid dicemus de custodia humilitatis ejus? In secretis denique filiae regis, cujus omnis gloria est ab intus (Psal. XLIV, 14), thesauros virtutum suarum sub clavi humilitatis reponens, ut fructus eorum in die necessitatis recipere posset, nolebat extollere se super se. Et ut unum de multis proferamus, in ipso anno in solemnitate Omnium Sanctorum, cum in ecclesia majori apud Rovecestram missam festivam celebrasset, et pro re qualibet sibi ingrata aliquantum quasi iratus turbaretur, astitit ei quidam de fratribus sibi familiariter, dicens: Et [Col. 0832B] quid est, Pater? Unde haec perturbatio? Et quare commovetur serenitas cordis vestri? Totus populus istius civitatis summo tripudio pro recuperatione vigoris vestri, sicut sperant, quia insonuit hodie vox vestra diu desiderata in auribus eorum, non mediocriter exsultat, et vos turbamini? Ad haec ille: Pro me, inquit, plaudit populus? Et hoc frequentius iterans, interrumpentibus vocem singultibus et lacrymis, iis intentus diutius siluit. Et dixit: O quis est qui pro me gaudere debeat? Ecce infirmitate gravi detentus morior; et quid laude dignum in omni vita mea egi? Nec etiam unquam scintillulam unam fervoris et amoris Dei, ut dignum esset, tandiu vivens apprehendere potui. Haec prolixius exsequens, vitam [Col. 0832C] suam armis justitiae et pietatis usque in finem providentissime munire non destitit.

Ingravescente postmodum infirmitatis suae molestia, venit ad eum dulcis amicus ejus Pater Anselmus, et videns eum viam universae carnis quasi incipientem ingredi, facta prius pura et simplici confessione, ab omnibus peccatis vice B. Petri eum absolvit, et ex more sacrae unctionis oleo devotissime livit. Commisit autem episcopus in ejus venerandas manus et se et suos quos aggregaverat filios; ut et eum, qui de hoc mundo recedebat, suis Deo precibus commendaret, et nos, quos in hoc saeculo relinquebat, cura pastorali vice sua custodiret. Obortae igitur lacrymae piis sermonibus Patris fluunt ab utroque; madent filiorum circumstantium genae. [Col. 0832D] Longa trahuntur suspiria, intoleranda praecogitatur orbitas. Peracto denique sacrae unctionis officio dicedit archiepiscopus, quibusdam advertens indiciis quod aliquandiu esset ille victurus.

At vero episcopus cum mortem postmodum jam adfuturam timeret, nec ut episcopus in domo sublimiorum, sed ut monachus et inter monachos in loco humiliori mori mallet, inter manus ministrorum se jussit attolli, et in ecclesiam B. Andreae apostoli, cujus vicarius erat, deferri. Ibi ergo in lacrymas gemitusque resolutus, orabat apostolum Dei pium, ut pie misereretur illius, prorsus ignorantis utrum ad ejus ecclesiam jam ulterius esset rediturus; eum itaque a peccatis suis absolveret, benedictione data licentiam abeundi concederet; locum illum et monachos [Col. 0833A] in ejus obsequium congregatos cura pervigili custodiret. His igitur similibusve mente devota profusis, in domum infirmorum, ut inter monachorum manus spiritum redderet, se deferri fecit; ubi tamen aliquando post tempore in magna cordis et corporis contritione supervixit.

Quibus etiam diebus, cum ei lecto decumbenti a quibusdam instaretur, ut Mellingensis coenobii priorem caeteris abbatissam praeficeret, ne, eo defuncto, locus ille sine regimine remaneret, aliusve cujus non interesset super locum illum dominationem sibi usurparet: Quid, inquit, compellitis me facere, qui ecce morior? quod utrum placeat Deo prorsus ignoro. Ostensa tamen justae rationis necessitate, et consilium dantibus ex hoc rege et archiepiscopo per litterarum [Col. 0833B] suarum in praesentia ejus recitatam auctoritatem, astantibus circa lectum ipsius multis, accipiens baculum pastoralem illi priori contradidit, et ejusdem loci primam abbatissam eam constituit, ipsa deinde jurante obedientiam et subjectionem canonicam episcopo et Ecclesiae Roffensi, et quia nec per se nec per alium idem coenobium subtrahere conaretur subjectioni Roffensi.

Deinde omni circumspectione providus, vestes suas et quaeque habebat parva et vilia indumenta usque ad caligas, utpote liber monachus, se levigans ab omni ignominioso proprietatis pondere, fratribus et egenis scienter distribuit. Annulum quoque episcopalem gestare formidans, eum cuidam fratri sibi assidue ministranti commendavit. Cumque a quibusdam [Col. 0833C] rogaretur, ut cuidam viro religioso abbati, scilicet de Bello, qui in exspectatione finis illius apud eum morabatur, eumdem annulum daret, respondit: Monachus est; nihil sibi et annulo.

Erat in Anglia in illis diebus vir magni nominis et religionis famosus, Radulfus nomine, abbas Sagii; qui infestatione cujusdam tyranni de monasterio suo expulsus, apud Patrem Anselmum, non quasi exsul, sed compatriota manebat, ipsi Gondulfo notissimus. Hic audiens amicum suum infirmari, venit ad eum jam inter infirmos diem exspectantem extremum. Cumque ille post dulcia coelestis vitae colloquia, accepta ultimae separationis et abeundi licentia, effusis hinc inde copiosis lacrymarum fluminibus, [Col. 0833D] usque ad ostium domus recedens processisset, vocato episcopus fratre interim cui commiserat annulum suum, accepit illum ab eo, et statim subjunxit: Vocate, inquit, abbatem. Qui vocatus rediit, et ex praecepto episcopi recedentibus cunctis, tenens manum abbatis immisit annulum. Qui expavescens et ad rei novitatem obstupefactus: Quid est hoc, inquit, Domine Pater? non est mei ordinis annulum habere; sum enim habitu monachus etsi non vita; unde mihi re non necessaria onerari formido. Ad haec episcopus: Sume, inquit, illum; erit enim tibi necessarius, et ne inobediens in recipiendo persistas, quia expedit ut fiat quod volo. Tunc ille satis admirans, et latentem hujus rei causam prorsus ignorans, accepto annulo recessit. Claruit tamen, ipso [Col. 0834A] defuncto, hujus actionis obscuritas, sicut paulo post in ordine suo scribendo patebit.

Quadam autem die posthaec congregationem convenire jussit, et ut in omnium conspectu pro omnibus peccatis suis corporalis ei fieret disciplina, postulavit. Sed cum hoc fratres, multam debilitatem illius considerantes, factu horrendum putarent, responderunt hoc se de illo quidem facere non posse, de seipsis vero pro illo hoc idem omnes facere velle. Factum est igitur. Et ecce in sequenti Sabbato venerandus Pater, vicinitate mortis oppressus, multum debilitari coepit; tamen aliqua pietatis opera indigentibus ipsa die fieri praecepit, et ad missam, quae in capella infirmorum ipso audiente dicebatur, intentionem devotissime dirigens, cum Evangelium [Col. 0834B] legeretur, ad reverentiam tanti mysterii sese erigi fecit. Vespere facto commutuit, et usque ad horam mediae noctis exspectans sine voce, sed non sine sensu jacuit, et dictis Matutinis in praesentia ejus ad diem pertinentibus, et omnibus Horis de S. Maria, tunc demum spiritum extremum trahere coepit. Tabula igitur de more percussa, ipsoque super cilicium posito, monachi summa cum festinatione accurrunt, Symbolo fidei praemisso psalmos litaniamque cantantes, animae commendationem incipiunt lacrymis et orationibus animam Patris egredientem et ad Creatorem suum revertentem conducunt. Cumque in hac tremenda exspectatione aliqua mora fieret, atque orantibus fratribus et psallentibus, ad septuagesimum nonum psalmum perventum fuisset dicendo [Col. 0834C] circa illud: Deus virtutum, convertere, respice de coelo, et vide, et visita vineam istam, spiritus Patris oriente aurora de corpore egreditur, vineam quam ipse plantaverat, scilicet congregationem Ecclesiae suae, quam in studio coelestis disciplinae multipliciter erudierat, custodiae et visitationi summi Creatoris relinquens. Corpus autem attendentes relictum, mirum dictu! vident albescere miri candoris splendore, quod natum semper nigrum soliti erant videre. Imputant ergo eleemosynarum largitioni, quod albescunt manus; imputant et lacrymarum effusioni et sanctae vitae illius, quod totum etiam albescit corpus. Lotum itaque cum reverentia debiti honoris indumentis pontificalibus induunt, et in ecclesiam [Col. 0834D] B. Andreae apostoli cum fletu et cantu ante ipsius altare deponunt. Mittitur et sine mora qui Cantuarino archiepiscopo Anselmo chari sui obitum nuntiet, et ut ad extremum amicitiae munus corpori ejus persolvendum veniat, roget. Qui, nuntio accepto, quantocius Rovecestram accedit, et amici exsequias debita satis veneratione, prout episcopalem decebat dignitatem, per omnia exsequens, eum ante altare Crucifixi ecclesiae, quam ipse a fundamentis construxerat, tumulavit.

O quantus interim monachorum luctus, quos ipse aggregaverat! O quantus sanctimonialium fletus, quas et ipsas mundo subduxerat! O quantus populi planctus, super quem benedictionem suam toties fuderat! O quantus pauperum gemitus, quos paterno [Col. 0835A] affectu paverat! O quantus dolor omnium, quos pastor bonus annis jam triginta et uno sine querela rexerat! Obiit siquidem venerandus hic Pater octavo Idus Martii, Dominica tertia Quadragesimae in qua canitur Officium, Oculi mei semper ad Dominum (Psal. XXIV, 15). Et idem cantatum est in consecratione ipsius, ut etiam per hoc Dominus cunctis innueret quibus studiis ejus vita in praesenti saeculo dedita fuit. Bene enim ipsa die transiit de hoc mundo, quia secundum quod dictum est, ex compunctionis gratia oculi ejus assidue intenti fuerunt ad Dominum. Et ideo, ut credendum est, ad retributionem bonorum actuum ipsius evulsi sunt pedes ejus de laqueo miseriarum (Psal. XXIV, 15), quibus abundat praesens vita. Fuit autem tunc Incarnationis [Col. 0835B] Dominicae annus millesimus centesimus octavus, regni vero regis Anglorum Henrici octavi, aetatis autem suae plus minus octogesimus quintus, monachatus vero quinquagesimus primus, episcopatus autem, ut dictum est, tricesimus primus.

Aliquanto post obitum Patris nostri elapso tempore, coepit archiepiscopus Anselmus tractare quem in loco ejus posset episcopum substituere. Et habens consilium, quod sicut credimus de vultu Dei prodiit, de quo superius diximus, venerandum Radulfum abbatem Sagii, faventibus omnibus, ad episcopatum Roffensem elegit, et electum ex more, laetantibus cunctis, ejusdem loci pontificem devote consecravit. Qui, factus episcopus, tunc primum intellexit quam in se haberet significantiam illa [Col. 0835C] occulta annuli datio, quem Gundulfus adhuc vivens alteri negatum sibi specialiter designavit. Unde apparere videtur illum praescientiam in vita sua habuisse quis post eum in loco suo pontificio deberet sublimari. Sed et hic Radulfus cum fere sex annis Roffensem rexisset Ecclesiam, defuncto Anselmo, ad archiepiscopatum translatus, Ernulfum, virum laude dignissimum et scientia litterali et religione diu probatum, olim quidem priorem Cantuariensem sed tunc abbatem Burgensem, post se constituit episcopum. Qui omni favore a suis receptus, ipso die electionis suae dixit nobis: Sciebam, inquit, fratres, ante paucos dies me licet indignum ad celsitudinem hujus ordinis in proximo promovendum. Apparuit enim mihi dormienti, cum adhuc essem in loco meo, Pater Gundulfus, annulum magni ponderis mihi offerens. Cumque ad gravedinem ipsius [Col. 0836A] imbecillitas mea non sufficere videretur, me ad onus ejus stupidum et accipere renuentem increvavit, et post increpationem annulum me recipere coegit; deinde non apparuit. Haec ille. Nos autem qui praesentes ab eo haec audivimus, intelleximus postea non phantasticam esse illusionem, quam vir sanctus in somnis viderat, quia, postmodum factus Roffensis pontifex eumdem annulum recepit, quem Gundulfus episcopus vivens Rodulfo adhuc abbati, sed futuro episcopo dederat.

Haec de vita Patris Gundulfi nunc quidem prosa latius disseruimus, sed paucis antehac versibus heroicis breviter comprehendimus. Placuit autem eos ipsos et hic subnectere; quia metricam vim prosa gratiorem quibusdam novimus esse. Sunt [Col. 0836B] igitur bis deni, ordine subscripto dispositi:

Te, Gundulfe Pater, peperit Northmannia mater,
Mundum sprevisti, claustrum Beccense petisti.
Te monachi texit vestis, te regula rexit.
Rexit et erexit, nec te via prava reflexit.
Primo Beccenses juvisti, post Cadomenses.
Hunc mare transisti, Lanfranco complacuisti,
Summo doctorum doctorum praecipuorum.
Hoc donante datum rexisti pontificatum.
Templum fundasti, donis illud decorasti,
Tu collegisti monachos, quos hic posuisti.
Tu Pater illorum vixisti, tu populorum.
Te tam majores quam dilexere minores.
Tu peccatorum solamen, tu miserorum. [Col. 0836C]
Pauperibus largus vivebas, et tibi parcus.
Orando flebas, suspiria longa trahebas.
Dum sic lugebas, missas celebrare solebas.
Te prope multarum caecavit fons lacrymarum.
Ante diem mortis dolor adveniens tibi fortis,
Anno dante moram, postremam traxit ad horam.
Te mors bis quarta tulit Idus Martis adorta.
Versibus ergo et prosa venerabilis Patris nostri vitam posteris ad exemplum vivendi transmittimus; et si quanta gesserit non quanta debuimus dictandi venustate depinximus, fecimus tamen aliena potius petitione quam nostra praesumptione quod potuimus, ad laudem et honorem illius, qui et ei quod fecit facere et nobis quod scripsimus concessit scribere, qui vivit et regnat in saecula saeculorum. Amen.




[Col. 0835C]
GUNDULFI EPISTOLAE DUAE.



EPISTOLA PRIMA.

Ad monachos Beccenses.---Ut non tristentur de erepto sibi abbate Anselmo. (Vide supra inter epistolas Anselmi, lib. III, ep. 3, hujus voluminis col. 17.



EPISTOLA II.

Ad Anselmum Lugduni degentem.---Ut ecclesiam Cantuariensem multimodis tribulationibus afflictam praesentia sua relevet. (Vide supra in Eadmeri Hist. nov. lib. IV, col. 453.)



ANNO DOMINI MCVIII. PHILIPPUS I FRANCORUM REX




[Col. 0837] [Col. 0837]
NOTITIA HISTORICA.
(Histoire littraire de la France, tom. IX, p. 384.)
[Col. 0837A]

Philippe Ier, roi de France, qui ayant t couronne en 1059, du vivant de son pre Henri Ier, rgna aprs lui jusqu'au vingt-neuvime de juillet 1108, terme de sa vie, n'tait rien moins qu'un prince lettr, quoiqu'il et de l'loquence et qu'il ft soigneux de faire tudier le prince Louis son fils, connu dans l'histoire sous le nom de Louis le Gros. Mais divers monuments qu'on a sous son nom, et quelques autres qui le concernent personnellement, nous engagent  dire ici un mot de lui, pour faire connatre ces monuments comme utiles  l'histoire.

Entre ceux de la premire classe, il y a trois lettres de ce prince: l'une, qui est la premire en date,  Bernard, abb de Marmoutier, et l'autre  saint Anselme, archevque de Cantorberi. La premire est d'autant plus importante qu'elle contient plus de traits des bons sentiments de ce prince, malgr la vie voluptueuse qu'il menait alors. II dbute par avouer au pieux abb qu'il avait souvent us de [Col. 0837B] mauvais traitements  son gard, et qu'il avait nglig jusqu'ici  lui en faire une satisfaction convenable, ses pchs en tant la cause et de grandes affaires l'en ayant dtourn, quoiqu'il et toujours aim et considr son monastre au-dessus de tous les autres. Aprs cet aveu il conjure Bernard et toute sa communaut de prier instamment pour lui, et lui donne commission de rformer l'abbaye de Farmoutiers, o il s'tait gliss des dsordres scandaleux. Peu de temps aprs, le mme prince chargea Bernard de rendre le mme service  celle de Saint-Magloire  Paris. Cette dernire commission est en date du mois de fvrier 1093; et l'on voit par l que la lettre, qui n'est point date, la prcda de quelque temps. Dom Mabillon en ayant trouv l'original dans le chartrier de Marmoutier, la fit graver dans sa Diplomatique, pour servir de modle du caractre en l'usage du XIc sicle, et l'a rimprime depuis dans le corps de ses Annales.

La lettre  saint Anselme est courte, mais bien [Col. 0837C] crite  tous gards. Elle fait partie du recueil de celles de cet archevque,  qui elle fut envoye lors de son second exil  Lyon, en 1104. Philippe lui marque l'extrme part qu'il prenait  ses peines et lui offre sa protection, si elle peut les lui adoucir, [Col. 0838A] ou mme l'en dlivrer entirement. Ayant appris que sa sant tait altre et que le lien de son exil n'tait pas propre  la rtablir, il le presse de se retirer dans ses Etats, car Lyon n'en faisait pas encore partie, et l'assure qu'il y recevra des marques de l'affection qu'il lui portait. M. de la Curne de Sainte-Palaye, dans le cours de ses voyages littraires en Italie, a dcouvert une autre lettre du mme prince  l'empereur Henri IV, laquelle commence par ce mot: Philippus.

On nous a conserv le serment solennel que ce prince fit de quitter sans retour Bertrade sa concubine. II le prta le second de dcembre 1104, entre les mains de Lambert, vque d'Arras, qui avait t nomm  cet effet. Bertrade fut oblige d'en faire autant; et son serment se trouve  la suite de celui du roi Philippe.

Il y a de ce prince un autre acte public qui confirme l'abrogation qu'Etienne, comte de Chartres, [Col. 0838B] avait faite de la pernicieuse coutume qu'on avait de piller la maison piscopale et toutes ses dpendances ds que le sige de cette Eglise venait  vaquer. Cet acte, qui fut fait en l'anne 1105,  la prire d'Yves de Chartres, est sur tout intressant par le dtail o il entre de tout ce qu'on pillait en cette occasion. L'on n'pargnait non-seulement ni meubles, ni bestiaux, ni provisions, mais encore ni les vitres, ni le plomb, ni le fer, ni les pierres.

Quant aux monuments qui concernent la personne du roi Philippe, c'est--dire qui traitent expressment de l'histoire de sa vie, ou de son rgne, nous n'avons que trois petites pices de vers, qui sont autant d'pitaphes consacres  sa mmoire. La premire en cinq grands vers ne contient que la date de sa mort, encore exprime d'une manire assez obscure. La seconde compose de dix vers lgiaques, le fait descendre des anciens Troyens, et le reprsente comme un prince bien fait, puissant, belliqueux, bon politique, qui avait de la pit, [Col. 0838C] de la douceur, de l'loquence, de l'agrment en ses discours et ses manires. Enfin la troisime, de douze grands vers, sans entrer dans un si grand dtail, fait assez bien dans les six premiers vers le caractre de Philippe.




[Col. 0837C]
PHILIPPI I REGIS EPISTOLAE ET DIPLOMATA.



I. Philippi regis epistola ad Bernardum, Majoris Monasterii abbatem.---Ut perditissimos Farensis parthenonis mores reformet, hortatur.
(MABILL. Annal. Bened., V, 311.)

PHILIPPUS. Dei gratia Francorum rex, BERNARDO, venerabili Majoris Monasterii abbati, omnique congregationi sibi commissae, salutem.

Quamvis sanctitatem vestram in multis me exasperasse cognoverim, tamen volo vobis manifestum esse, ecclesiam vestiam super omnes alias monastici ordinis ecclesias dilexisse, et propter humilitatem [Col. 0839A] et patientiam vestram amodo diligendam disposuisse. Verum quia multis et magnis praepeditus negotiis, peccatis meis, fateor, exigentibus, vestrae sanctitati satisfacere neglexi, nunc obnixe deprecor, ut me, licet immeritum, deinceps in orationibus vestris suscipiatis, quatenus per eas in praesenti et in futuro merear adjuvari. Confido enim quod magnam apud Deum habent fiduciam. Nunc igitur sequendo vestigia praedecessorum nostrorum, monasterium sanctae Mariae semper virginis sanctaeque Farae, in quo ex infirmitate et incuria inhabitantium omnis religio et monasticus ordo penitus est annullatus, et (quod miserabilius est) prostibulum factum esse condolemus, pro salute animae meae per praesentem chartam in cellam vobis jure perpetuo possidendum [Col. 0839B] tradimus, concedimus, et auctoritate regia confirmamus: quatenus per sanctitatis vestrae prudentiam, et orationum vestrarum instantiam ordo monasticus ibidem reformetur; et Ecclesia Dei, quae hactenus, proh dolor! adulterinis foedata est complexibus, et tanto tempore a servitio Dei privata est, cum ecclesiae vestrae filiis de valle lacrymarum ascendere, et canticum graduum se cantare congratuletur. Confortamini itaque in Domino nihil haesitantes, scientesque auxilium meum vobis in nullo defuturum. Valete. [(1) 1Kb]



II. Philippi regis epistola ad eumdem.---Illi monasterium S. Maglorii Parisiensis committit in meliorem statum restituendum.
(MABILL. ubi supra, p. 316.)
[Col. 0839C]

Notum sit omnibus habere nos capellam dominicam, in honore beati Bartholomaei apostoli et beati Maglorii confessoris constructam, sitam in Parisiorum civitate juxta aulam regiam, quae hactenus a propriis abbatibus non tam gubernata quam desolata videbatur, maxime tempore Haimonis abbatis, per cujus incuriam in tantum annihilata erat primo [Col. 0840A] monastici ordinis religione, dein vero exteriorum depopulatione, ut pauci fratres, qui adhuc ibi remanserant, de rebus ecclesiae, prout monachos decet, sustentari non valerent, et jam pene ad saecularitatem redacti, unusquisque de proprio suo, prout poterat, cum magna necessitate et ordinis transgressione sibi procurabat. De hac ergo desolatione cum supra dicto abbate Haimone rationem ponentes, cum se excusare non posset, et per negligentiam suam omnia haec accidisse cognosceret, assensione ejusdem et supplicatione fratrum loci ipsius habitatorum, admonitione quoque optimatum nostrorum, et suggestione quorumdam religiosorum virorum, hoc consilium salubre reperimus, ut ecclesiam ipsam in manus ordinate et monastice viventium, abbatis, [Col. 0840B] videlicet Bernardi et monachorum Sancti Martini Majoris Monasterii, ad restaurandum traderemus. quod et fecimus pro redemptione animae nostrae, etc.

Actum est hoc Parisius publice in aula regia, coram subscriptis testibus, anno ab Inc. Domini 1093, indict. I, epacta XXVI, X Kal. Martii, regnante Philippo rege, anno ordinationis suae XXXVI.

(His litteris apposita sunt signa ipsius Philippi regis, Ursionis Silvanectensis episcopi, Hugonis fratris Philippi regis, Widonis dapiferi regis, Adelelmi constabularii regis, Simonis de Nielfo, Goisl ini regis camberlarii, Gauterii camberlarii regis, Willelmi camberlarii reginae, et Harduini camberlarii reginae, et aliorum. Ex monachis huic sanctioni praesentes fuerunt Hilgodus, qui fuit Suessionum episcopus et Andreas frater ejus, Rotbertus Parisiensis prior supra dicti coenobii, et Rotbertus de Castella, qui fuit dapifer supra scripti regis Philippi. Hubertus [Col. 0840C] cancellarius scripsit et subscripsit.)



III. Philippi regis epistola ad S. Anselmum Lugduni exulantem---Ut Galliam visitare dignetur.

(Vide supra inter epistolas Anselmi, lib. IV, ep. 50, hujus tomi col. 230.)




[Col. 0839C]
JURAMENTUM PHILIPPI REGIS FRANCORUM Quo Bertradam pellicem, jubente pontifice Romano, se dimissurum pollicetur.
(LABB., Concil., X, 658.)

Audias, tu Lamberte, Atrebatensis episcope, qui hic apostolica vice fungeris: audiant archiepiepiscopi, et praesentes episcopi, quod ego Philippus, rex Francorum, peccatum et consuetudinem carnalis et illicitae copulae quam hactenus cum Bertrada exercui, ulterius non exercebo: sed peccatum istud et flagitium penitus et sine omni retractatione abjuro. Cum eadem quoque femina mutuum colloquium et contubernium, nisi sub testimonio personarum minime suspectarum, non habebo. Haec omnia, sicut litterae papae dicunt et vos intelligitis, sine omni malo ingenio observabo. Sic me Deus adjuvet, et haec sacrosancta Jesu Christi Evangelia.

Similiter et Bertrada cum excommunicationis vinculo solveretur, tactis sacrosanctis Evangeliis in [Col. 0841A] persona sua hoc idem juravit sacramentum.

Actum Parisius in praesentia domini Daimberti Senonensis, et Radulfi Turonensis, archiepiscoporum; domini quoque lvonis Carnotensis episcopi, Humbaldi Antissiodorensis episcopi, Joannis Aurelianensis episcopi, Gualonis Parisiensis episcopi, Manasse Meldensis episcopi, Baldrici Noviomensis episcopi, Lamberti Atrebatensis episcopi, Humberti Silvanectensis episcopi: abbatum quoque, Adae Parisiensis, Olrici similiter Parisiensis, Rainaldi de [Col. 0842A] Prato sancti Germani Parisiensis, Rainoldi nihilo minus Stampensis: archidiaconorum etiam quamplurium, et honorabilium clericorum, et laicorum, non parva multitudine inibi consistentium.

Taliter itaque ex apostolicae sedis auctoritate reincorporatus est Philippus rex Francorum sanctae catholicae Ecclesiae matri suae IV Nonas Decembris, indictione XIII, anno autem Dei Christi 1104, pontificante vero in sede Romana Paschali papa II, anno sexto.




[Col. 0841]
PHILIPPI REGIS DIPLOMATA DUO.


[Col. 0841B]

(Anno 1072)
I. Sigillum Philippi regis de Sancto Germano.---Ad augmentum fundationis cellae S. Germani in Laia nova concedit praedia.
[MARTENE, ampl. Collect., I, 490, ex chartario Columbensi.]

In nomine sanctae et individuae Trinitatis, Patris videlicet, et Filii, et Spiritus sancti. Amen.

Ego PHILIPPUS gratia Dei Francorum rex. Notificari volo tam praesentibus quam aetati posterorum, quatenus avus noster Robertus rex in honore Dei et Sancti Germani apud silvam quae Laia vocatur, quoddam construxerunt monasterium, adhibitis necessariis ibidem servientium fratrum. Pater vero meus, videlicet rex Henricus, qui post eum Galliae [Col. 0841C] rexit imperium, concessis omnibus quae ille dederat, plura tribuendo locum amplificavit. Ego igitur, ut essem particeps tanti beneficii, supradicto monasterio et monachis Columbensibus eodem in loco Deo famulantibus, dedi omnem decimam vini et annonae meae, quae pertinent ad cellarium vel granarium Pissiaci, videlicet de Trel, et de Charla vana, et de ipso Pissiaco; decimam etiam Alvers vini et annonae et leguminum, et avenae undecumque sit. Similiter dedi omnem decimam annonae meae et avenae, leguminum de Aquilina, et omnium crementorum meorum, quae facta fuerunt in ea. Molendinum etiam Filioli-curtis dedi et terram Gaudine. Brancas etiam de Laia quantum necesse fuerit ad [Col. 0841D] focum monachorum, necnon et mortuum lucum quantum sufficit ad usum monachorum, et hospitum suorum, et pasturam totam pecoribus monachorum, et etiam hospitum suorum. Dedi etiam vivum nemus quantum fuerit necessarium ad aedificia monachorum, vel nova facienda vel reparanda. Gauterium quoque quemdam [(2) 1Kb] collibertum meum, et omnem ejus posteritatem, et apud Rivoldicurtem quinque hospites praedicto loco beati Germani contuli. [Col. 0842B] Et ne memoria deleretur hujus beneficii, litteras inde fieri praecepi, quas ipse propria manu firmavi. Testes supradictae dationis subtitulari praecepi. Considerans vero quod de die in diem in pluribus hominum refrigescit charitas et abundat iniquitas, haec omnia in sigilli mei praesidio et tuitione subscribi feci, ut qui post nos venerint, sciant quae pro animae meae, et antecessorum meorum redemptione monachis Columbensibus Deo et sancto Germano servientibus concessi vel dedi.

Actum publice Parisius XII Kalendas Junii, regnante rege Philippo, XIII regni sui anno.

    S. Goiffredi Parisiensis episcopi.
    S. Hugonis comitis Mellenti.
    S. Simonis de Monteforti. [Col. 0842C]
    S. Guidonis de Monte-Leherii.
    S. Hugonis de Puteolo.
    S. Ivonis comitis.
    S. Willelmi Albani.
    S. Gauterii.
    S. Garnerii.
    S. Fromondi fratris ejus.
    S. Goisfredi filii Nivardi.
    S. Nizardi fratris ejus.
    S. Hugonis filii Gauterii de Pissiaco.
    S. Walterii infantis fratris ejus.




[Col. 0842C]

(Anno 1105)
II. Philippus I rex Francorum jubet bona episcoporum Carnutensium defunctorum intacta servari. [Col. 0842D]
[ACHERY, Spicil. III, 296.]

In nomine sanctae et individuae Trinitatis, Ame Philippus Dei gratia Francorum rex.

Notum fieri volumus universis in Regno Francorum per futura tempora successuris, quod domnus Ivo sanctae Carnotensis Ecclesiae venerabilis episcopus humili devotione celsitudinem nostrae serenitatis adierit, obnixe deprecans ut pravam consuetudinem [Col. 0843A] in domibus episcopalibus ejusdem Ecclesiae a comite Henrico cognomine Stephano, et Adela uxore ejus, concessione filiorum suorum Willelmi, Theobaldi, Odonis, Stephani, remissam et libertatem praedictis domibus et rebus in eisdem collectis a praedictis comitibus donatam concederemus, et nostra pragmatica sanctione firmaremus.

Cujus pio desiderio assentientes, et aequissimae postulationi aurem inclinantes, secundum tenorem scripti, quod de praedictis rebus praetaxati comites fieri decreverunt, nostrae majestatis auctoritate res praetaxatas a prava consuetudine liberamus, domum scilicet, et domus ejusdem ferrum, plumbum, vitrum, lignum, lapides, caeteramque supellectilem, scilicet tabulas, scamna, scabella, vasa vinaria, lectos, [Col. 0843B] necnon coquinas et horrea, granaria, cellaria, torcularia, furnos, furnorumque domos, sive in urbe, sive extra urbem, silvas ut non vendantur, nec succidantur, nec dentur; annonam quoque, vinum, [Col. 0844A] fenum, oves, et boves, et caetera animalia, omniaque reliqua mobilia, quae congregata, vel collecta fuerint, sive in urbe, sive extra urbem, ante obitum, vel discessum episcopi cujuslibet, intacta manere firmamus: illis profutura quibus episcopus reservare, vel donare, seu per se, seu per oeconomum suum decreverit, ut majores personae Ecclesiae, si id episcopo aliqua occasione praevento facere non licuerit. Concedimus etiam ut exactio, quae defunctis episcopis, vel discedentibus fieri solet in servientes episcopi vel rusticos, de coetero numquam fiat.

Haec omnia sicut a praedictis comitibus concessum est et firmatum, et nos, ut praedictum est, concedimus, et per pragmaticam sanctionem nostram firmamus testificante [testificato] charactere nostri [Col. 0844B] nominis, et sigillo nostrae majestatis.

Philippus Dei gratia Francorum rex.

Actum et confirmatum Paris. anno Dominicae Incarnationis 1105, anno vero regni nostri XLVI.




[Col. 0843B]
PHILIPPI I REGIS EPITAPHIUM TRIPLEX.
(DUCHESNE, Historiae Francorum Scriptores, tom. IV, 167.)
[Col. 0843C]

I. Ex veteri libro ms. D. Alex. Petavii senatoris Parisiensis.

Septem milleno centum simul adde resecto,
Tuncque scies annum, Regem subiisse Philippum
Ingressum mortis dirae nulli renuentis,
Augusto quartas Orbi signante Calendas,
In feria dicta Sylvestri dobmate quarta.


II. Ex alio ejusdem domini Petavii codice.

Francorum summus latet hac tellure Philippus,
   Rex fuit hic magni progenies Priami.
Corpore procerus, vultu stellante serenus
   Imperio species congrua Romuleo.
Strenuus in bellis, regni defensor aviti,
   Sollers consilio, providus eloquio. [Col. 0843D]
Insignis pietate, trucis coercitor irae,
   Verbis jocundus, moribus et placidus. [Col. 0844C]
Augusti ternis conscendit in aetra Kalendis,
   Annis sceptra novem vigies et bis agens.


III.

Rex fueram praedives opum, linguaque disertus,
Progenies regum, virtute potens, genus altum.
Gloria magna mihi, qua tenditur aemula virtus.
Hac tumulatus humo naturae debita solvi,
Ac cinis in cinerem sensi datus ecce quid essem.
Heus! quid honor, quid opes, quid gloria, quidve
[potestas?
Ast petii, Benedicte, tuam specialius aedem,
Aetheream concede rogo precibus mihi sedem.
Julius exactis dum lucibus iret ad assem,
Spiritus Augustas cessit meus ante Kalendas. [Col. 0844D]
Qui legis haec, meritam minui mihi Judicis iram
Exige, sed precibus faveas his, Christe Redemptor.




ANNO DOMINI MCIX
SANCTUS HUGO ABBAS CLUNIACENSIS



[Col. 0845] VITA SANCTI HUGONIS
(BOLLAND., April. t. III, d. 29)




[Col. 0845]
COMMENTARIUS PRAEVIUS
[Col. 0845A]


 I. Decessores ejus, aetas, discipuli, amici memorabiles.

1. Primam ordinis Cluniacensis sedem et incunabula, atque omnium ejusdem instituti coenobiorum caput, ad 13 Januarii in Vita B. Bernonis descripsimus. Fuit is abbatum Cluniacensium primus, et antequam Cluniacum conderet, Gigniaci et coenobii Balmensis, sub cujus fundatore S. Euticio tironem vitae monasticae egerat, sanctissimus archimandrita. Illum anno Domini 926 vita functum S. Odo excepit, nobilis Francus, ex canonico S. Martini Turonensis monachus et abbas primum Tutellensis factus. Cui Aymardus successit, alio eoque vario apud scriptores nomine Eymardus, Ademarus et Ademardus vocitatus, eximius sanctae simplicitatis ac innocentiae cultor, [Col. 0845B] hoc infelix quod anno 954 videndi facultatem amisit, quare suapte sponte dignitatem a se abdicans, illam S. Majolo cessit; qui nobili admodum loco in provincia natus Valentiolae, primo Matisconensis Ecclesiae archidiaconus fuit, vitamque tandem cum morte commutavit anno Domini 994. De mortuo suffectus S. Odilo, de Merceur dictus, Beraldi I, cognomento Magni, Domini de Mercorio in Arvernis et Gerbergae filius. Post cujus felicem ad superos transitum, qui in annum 1049 incidit, S. Hugo, de quo hic agimus, ad abbatiae Cluniacensis clavum sedere coepit; de quo non pauca virorum insignium testimonia bibliotheca Cluniacensis colligit; ex qua ut delibemus aliqua, primum auctoris vitae S. Arnulphi episcopi Suessionensis hujusmodi esto: Fuit corpore et [Col. 0845C] animo castissimus, eleemosynis et orationi jugiter intentus et addictus; monasticae disciplinae custos et promotor instantissimus, perfectorum monachorum et personarum ecclesiastico cultui idonearum nutritor perpetuus, sanctae Ecclesiae procurator et propagator mire fervens. Hoc autem Sigeberti Gemblacensis ad annum 1087: Hugo abbas Cluniacensis, pietate insignis, discretione praecipuus, sanctitate et religione clarus habetur. Plura his similia, ne [Col. 0846A] omnia repetamus, ibidem inveniet curiosus lector: addimus tamen elogium, quod nobis Chronologia abbatum Cluniacensium offert: Hic non solum carnis sed etiam mentis nobilitate conspicuus exstitit, ac locum istum (Cluniacum intellige) super omnes antecessores suos aedificiis, ornamentis, possessionibus, monasteriis, cellis, ultra quam credi potest, usquequaque fide et industria sua ampliavit. Qui cum esset omnium virtutum exercitiis decenter ornatus, monasticae religionis ordinem laxius diffluentem providentiae manu restrictius coarctavit, geminasque missas, unam scilicet pro fratribus defunctis, aliam vero pro vivis in duobus oratoriis a se constructis quotidie cantari constituit; eleemosynis vero supra omnes nostri temporis homines ita semper fuit intentus, ut illius Ecclesiastici verbi sententia [Col. 0846B] digne sibi congruere judicetur, qua dicitur: Eleemosynas illius enarrabit omnis Ecclesia sanctorum (Eccli. XXXI, 11). Hic a Deo nobis donatus diu ad profectum hujus loci vivere permissus est, gregemque sibi creditum verbis pariter et exemplis erudiens, multipliciter augmentavit; tandemque senio confectus, III Kalend. Maii in hebdomada paschali, sancto sinu quievit. Haec inde.

2. Annus S. Hugonis natalis, ex anno obitus et acta tunc aetate definiendus est. Obiit scilicet, ut scriptores vitae tradunt, annum agens aetatis octogesimum quintum, octavo die postquam e vita S. Anselmus migravit, quem cum ad 21 Aprilis circa Pascha anni 1109 obiisse ostenderimus, necessum est natalem S. Hugonis in annum Christi 1024 incidisse. [Col. 0846C] Natum igitur S. Hugonem anno Christi 1024 dicimus. Anno 1039, aetatis XV, apud Cluniacenses S. Benedicti institutum amplexus, sub S. Odilone tunc abbate monasticam vitam iniit; decimo post, aetatis scilicet XXV, Christi autem 1049, eidem vita functo in abbatiales infulas successor renuntiatus, eo in munere reliquam vitam posuit, scilicet annos sexaginta, additis octo diebus ac duobus mensibus, ut scribitur in fine Vitae secundae; longum sanctae [Col. 0847A] dignitatis tempus, et multis, quos praeceptis religiosae vitae imbuit, admodum salutare. Nam e schola ejus episcopi, cardinales, pontifices, virique ob vitae sanctimoniam sacro cultu insignes prodiere. Cluniacenses quippe coelitum choris insertos B. Morandum et S. Udalricum illi debent; quorum ille 3 Junii apud eos, hic vero 10 Julii colitur, admissus ab ipso S. Hugone ad monasticum habitum, cum Geraldo episcopo postea Ostiensi facto: De quibus ista Chronicon Cluniacense: Iste Geraldus fuit Ratisponensis civitatis scholasticus, et rogatus a S. Uldarico adiit Romanam urbem cum praedicto Uldarico, et obtenta absolutione suorum peccatorum, exploratores virtutum venerunt ad S. Hugonem, et sub ipso in Cluniacensi monasterio secundam regenerationem [Col. 0847B] susceperunt. Ipse vero Geraldus erat sapientia, consilio ac morum gravitate insigniter praepollens, non post multos annos major prior constitutus, ac postmodum jubente apostolicae sedis praesule Gregorio scilicet VII, Ostiensis Ecclesiae pontificatu sublimatur. Cujus sedis curam rexit cum summa sollicitudine creditaeque sibi negotiationis talentum Domino suo cum duplicata reportans usura, meruit audire: Euge, serve bone et fidelis, intra in gaudium Domini tui (Matth. XXV, 21). Sanctum quoque Uldaricum, divinis magnificum exercitiis, S. Hugo abbas ad sacerdotale promoveri fecit officium, sibique constituit Capellanum et consiliarium, et quia sciebat eum virtute ac sapientia totum esse compositum, suo etiam gregi apud illum confessionis [Col. 0847C] praeparavit aditum. Unde accedebant ad eum tam senes quam juvenes, diversis passionibus laborantes, tanto sincerius quanto securius conscientias suas illi aperientes. Ipse vero cum summa charitate omnes suscipiebat, et more sapientissimi medici congruis quousque poenitentiae remediis curabat. Iste vero S. Uldaricus, ex illustri prosapia Bannariorum Ratisponae civitatis procreatus, velut lucifer inter caetera poli sidera, sic inter cognationis suae relucebat nobile stemma. Caetera ejus virtutum merita et miracula in libro gestorum ejus habentur, festivitas seu ipsius solemnitas apud nos agitur decima die mensis Julii. Haec de Geraldo episcopo sanctoque Udalrico. B. Morandi Vita brevis, suo tempore danda exstat in Bibliotheca Cluniacensi, col. 501 et sequentibus. [Col. 0847D] His accensendi sunt illustres quoque ex eadem schola vir Goderanus episcopus Xantonensis, Durannus archiepiscopus Tolosanus, et Hugo dux Burgundiae; quorum postremus, Roberti II, Burgundiae ducis, ex Henrico ejus filio nepos, sanctioris vitae incensus desiderio, transcripto Odoni fratri ducatu, ei scilicet, qui Cistercium paulo post fundavit, in Cluniaco sub S. Hugone monachum induit, postque tres ibidem sanctae ac severae vitae annos diem obiit, anno Christi 1097, cujus apud Cluniacenses sepulcro hoc epitaphium inscriptum legitur: Hic requiescit vir celebrandae memoriae, magnus saeculi contemptor, Hugo dux Burgundiae, monachus Cluniacensis, postea sacerdos.
[Col. 0848A]

3. Pontifices, qui sub tanto magistro virtutem compararunt, quae eos primum ad sacram purpuram, deinde ad suum ecclesiasticae dignitatis apicem evexit, Urbanus II et Gregorius VII sunt: ille ex canonico regulari ordinis S. Augustini, quem in Romano Lateranensi monasterio professus fuerat, arctius vivendi institutum quaerens, monachum in coenobio S. Trinitatis Cavensi induit; indeque profectus in Galliam, inter Cluniacenses, sancto primum Odiloni, ac deinde successori ejus S. Hugoni erudiendum se dedit, a Gregorio VII, quicum in Cluniaco, dum uterque monachus adhuc erat, sanctam familiaritatem contraxerat, cardinalitia purpura donatus; anno tandem 1088, universae Ecclesiae rector, S. Petri pontificiam cathedram ascendit. Hic vero, id est [Col. 0848B] Gregorius VII, Hildebrandus ante pontificatum dictus, ex coenobii Cluniacensis priore, a Nicolao II in cardinalium collegium allectus, et anno 1073 unanimi Patrum consensu cum insigni Ecclesiae emolumento pontifex enuntiatus, tanta virtute ac vitae sanctimonia effulsit ut nomine exinde sanctorum fastis inscripto cum iisdem et sacrum cultum obtineat. Multae ejus ad S. Hugonem tom. XXVI Conciliorum epistolae exstant; nam illa in tempestate, quam perpetuo dissidio adversus Gregorium et Ecclesiam Henricus III imperator concitarat, opportunus pontifici consiliarius fuit, et arduis in commune rei Christianae emolumentum tractandis negotiis praefectus; in quibus quantopere pontifex desideraret ejus operam, quamque necessariam eam haberet, Ep. 62, [Col. 0848C] lib. 1, exprimit: Proinde, inquiens, noscat religio vestra, quoniam qui denegatam nobis praesentiam vestram hactenus cum admiratione sustinuimus, deinceps sine multa anxietate et mentis perturbatione ferre non possumus. Meminisse enim debetis quot et quanta negotia in vestra manu et confratris nostri Giraldi Ostiensis episcopi posuerimus, quae propter absentiam vestram aut neglecta pereunt aut competentem finem habere non possunt. Quoniam cum praefatum episcopum in servitio S. Petri ultra montes ad regem misimus, vos venturum aestimabamus. Quapropter, etsi commoti, dilectionem vestram intimo commonemus affectu, ut nos in multis et magnis angustiis positos quantocius visitare curetis, etc. Ita ad eum praeter multa ejusmodi alia [Col. 0848D] pontifex; cujus quae difficillima erant cum Henrico modo memorato negotia sic tractavit ut periculosa ad tempus tempestate liberarit pontificem; et Henricum, solutum quo tenebatur anathematis vinculo, Ecclesiae amicum fecerit.

4. Arcta ei necessitudo cum B. Petro Damiano intercessit, cujus litteras aliquot ad eum missas Bibliotheca Cluniacensis colligit. Fuit autem S. Petrus Damianus in Cluniaco, ibique S. Hugonis relatu terribilia ista exempla didicit, quae referuntur in epistola 15, lib. II; et eodem hortatore Vitam B. Odilonis conscripsit; ita enim Damianus loquitur in ejus prologo: Hugo, Cluniacensis monasterii rector et spiritualis militiae dux ac praecipuus informator, [Col. 0849A] hoc mihi laboris injunxit ut Vitam B. Odilonis, decessoris videlicet sui, proprio stylo succincte perstringerem, ut ex his, quae in anterioribus paginis latius reperiebantur esse diffusa, utiliora quaeque magisque necessaria brevi compendio deflorarem. Cujus ego compulsus imperio, non luculenti venustatem aucupabor eloquii, sed sicut ex oblatis apicibus deprendere potero, cum Dei omnipotentis auxilio, meae veritati deservire tentabo. Desiderio quoque abbate Casinensi, summo postea pontifice et Victore III appellato, familiariter fuit usus Hugo sanctus; nam Casinum circa an. 1083 profectus, inter suos ac Casinenses monachos communionem meritorum cum eo instituit, quod ita lib. III Chronici Casinensis, cap. 50, Leo Ostiensis prodit: His [Col. 0849B] temporibus Hugo venerabilis, Cluniacensis abbas, vir vitae ac famae celebris, ad Patris Benedicti limina devotus advenit. Quem venerabilis Desiderius, ut tantum decebat virum, magno cum honore suscipiens, et societatem Cluniacensium fratrum nostrae congregationi conjungens, inito foedere, et nostrae apud illos et illorum apud nos congregationis memoriam perpetuo habendam singulares illi viri decreverunt.

5. Quid nunc Galliarum episcopos dicam, per S. Hugonem monasterio Cluniacensi devinctos? Duos nobis exhibet spicilegii Acheriani tomus VI in Miscellaneis epistolarum, Araldum et Isembardum, per quos insigniter commendata disciplina, et locupletata quadam tenus Ecclesia Cluniacensis est. Araldus, [Col. 0849C] Ecclesiae Carnotensis episcopus et ejusdem Ecclesiae canonica fraternitas, bona fama virtutum Cluniacensis monasterii tanquam florentis hortuli, suavissimo liliorum atque rosarum odore perflati, et idcirco habendae fraternitatis ejusdem monasterii desiderio divinitus inspirati, praebendam quamdam fratribus praedicti monasterii in perpetuos usus concedunt: ut habetur num. 23; deinde, num. 24: Isembardus gratia Dei Aurelianorum episcopus et tota congregatio sanctae Crucis . . . ab Hugone venerabili abbate Cluniacensi et sanctissima congregatione sibi commissa rogati, ut pro anteriori dictione et societate quam invicem inierant, praebendam cujusdam canonici, ecclesiae et Petri et fratribus ibidem [Col. 0849D] servientibus perpetuo habendam concederent,. . . ea ratione annuerunt, ut et ipsos nos, inquit episcopus, in suo instrumento, in consortium suum reciperent, et unumquemque canonicorum nostrorum, tanquam unum ex monachis facerent, et nobis orationum et eleemosynarum et caeterorum benefactorum suorum participium darent; et uniuscujusque canonicorum nostrorum obitum et anniversarium obitus diem, tanquam unius monachorum suorum claustrensium, precibus, eleemosynis et caeteris solemnitatibus commendarent; si vero alicui canonicorum placeret monachum fieri, si nihil dare vellet vel posset, gratis reciperent; nostrum vero anniversarium, hoc est episcopi tanquam abbatis sui facerent et successorum meorum quotannis; nos [Col. 0850A] autem illius ecclesiae abbatibus et monachis, tanquam nostris episcopis et canonicis, et vivis et mortuis faceremus.



 II. Imperatorum ac regum erga S. Hugonem observantia singularis.

6. Saeculi principibus impense charus etiam fuit Hugo. Ex his dignitate primus nominandus Henricus, imperator hujus nominis II, rex Germanorum III, cui cum ipse anno 1051 de reddita sanitate et concessa divinitus filii adoptione esset per litteras gratulatus; denuo eidem scribens imperator, sic concludit epistolam: Quod autem te pro longinquitate itineris negasti potuisse venire, sicut jussimus, quanquam gratanter tuum suscepissemus adventum, eo ignoscimus tenore, ut in Pascha ad [Col. 0850B] nos Coloniam venias, si est fieri possibile, quatenus, si audemus dicere, eumdem puerum, quo ita laetatus es, de sacro fonte susciperes, et spiritualis pater tuae benedictionis munere signares, sicque simul expiati fermento delictorum, paschali solemnitate mereamur perfrui azymis coelestis gloriae. Ita factum anno sequenti, et paterno nomine Henricus nuncupatus puer, imperator postea appellationis istius III, rex IV; cujus, defuncto patre orphani, mater vidua, dilectissimo Patri et omni acceptione digno abbati Hugoni, anno 1056 scripsit epistolam, quae est 14 in Spicilegii Acheriani II Miscellaneis (ubi praecedens quoque et aliae mox citandae referuntur) in hunc sensum: Quia in luctum versa est cithara mea (Job. XXX, 31), pro gaudio gemitum, [Col. 0850C] et pro exsultatione, quam litterae vestrae fecerant, refero lamentabilem planctum. Cor tamen moerore pavidum refugit ex toto referre. Quapropter et quia velox fama malorum, ut solet, meum vobis dolorem nuntiavit, precor ut Dominum meum, quem diutius in carne servare noluistis, saltem orando cum vestro conventu defunctum Deo commendetis; filiumque vestrum diu sibi haeredem fore ac Deo dignum obtineatis, et turbas, si quae contra eum in vestris vicinis partibus regni sui oriantur, etiam consilio sedare studeatis. Vale, Pater.

7. Non defuit partibus suis Hugo, sed pessimorum consiliariorum adulatoriis suggestionibus depravatus paulatim Henricus III, Ecclesiae libertatem [Col. 0850D] ac jura violando, per manifestam contumaciam inobedientiamque, tandem commeruit a Gregorio papa VII excommunicari, in Augustino principum conventu privandus imperio, nisi intra annum cum Ecclesia redivisset in gratiam. Tunc sese in arcto positum videns, Hugonem, cujus consilia et monitiones paternas forsitan audire neglexerat, coepit respicere, et in Italiam causa absolutionis petendae transgressus, eodem interveniente atque pro ipso spondente, consecutus est gratiam, anno 1077. Sed brevi ad ingenium rediit, aut potius poenitentiae larvam exuit simulator, eo quoque progressus, aut antipapa creato schisma perniciosissimum suscitarit, ad multarum animarum ruinam, totiusque imperii confusionem extremam. Sed qui fidelium omnium communem [Col. 0851A] Patrem de Petri sede conatus est exturbare, ipse a proprio filio Henrico IV dejectus ab imperio est anno 1105. Tunc consilii inops, charissimo atque dilectissimo Patri Hugoni, et universis sanctis fratribus Cluniacensis coenobii, dulcem filii affectum, ac devotum fratris, imo servi obsequium, deferens, scripsit epistolam, quae in dictis Miscellaneis est decima, hoc exordio: Quia tuam semper pietatem et paternam erga nos sollicitudinem benigne experti sumus, ita ut de multis saepe periculis, tuis sanctis orationibus credamus nos liberatos, idcirco, Pater charissime, ad te post Deum, quasi ad singulare refugium necessitatis nostrae, recurrimus; et ut apud te saltem miseriarum nostrarum solatium inveniamus, humiliter deprecamur. Et utinam nobis [Col. 0851B] contingeret faciem tuam angelicam corporaliter videre, ut tuis affusi genibus, caput nostrum, quod de fonte salutari suscepisti, in sinum sanctitatis tuae familiariter possumus reclinare, ibique peccata nostra deflendo, multitudinem tribulationum nostrarum per ordinem enarrare! Id vero cum in hac epistola diffuse lamentabiliterque fecisset, tandem sic concludit: Sed jam tempus est tam longae miseriarum nostrarum tragoediae finem imponere, quam idcirco tuae, Pater amantissime, pietati deflere curavimus, quia in Deo et in te magna et singularis spes est nobis consilii et auxilii salutis et libertatis nostrae. Unde toto affectu et desiderio animi, totum consilium nostrum tuae fidei committimus, et quidquid de nostra cum apostolico reconciliatione, [Col. 0851C] quidquid de pace et unitate sanctae Romanae Ecclesiae, salvo honore nostro, faciendum esse decreveris, totum nos facturos sine dubio Deo tibique promittimus. Festina ergo, Pater charissime, nobis consulere, nec te poeniteat, quaesumus, etsi non pro filii liberatione, quia peccavimus in coelum et coram te (Luc. XV, 41), saltem pro mercenarii tui salute laborare.

8. Hisce per monachos Cluniacenses directis non contentus, rursus alias, ibidem subsequenter legendas, addidit per alios nuntios, quidquid, licet peccator tamen spiritualis filius, devotius et humilius poterat, suo desiderantissimo et dilecto Patri apprecans; quibus rursum ejus paternitatis sanctitatem, velut publicanus, peccatorum suorum refugium, et, [Col. 0851D] ut naufragus, salutis portum, desiderantissima devotione deposceret et in illius consilio aliorumque religiosorum virorum, quos ad hoc habere vellet, totam causam se ponere profiteretur facturus quod ille disposuerit. Denique tertiis litteris, testari volens spem misericordiae divinae consequendae exemplo populi Israelitici, qui peccans a Domino puniebatur, poenitens dignus venia judicabatur, diu est, inquit, quod infirmum vestrum, sicut solebatis, non visitastis, et quod adhortationum et consolationum fomentis contritum vestrum non curastis. Postea vero, per preces ipsius atque Cluniacensium fratrum commendari Deo optat, ut qui nos, inquit, bonae voluntatis praevenit misericordia, ad fructuosum [Col. 0852A] effectum nosfra dirigere dignetur opera, illa utique de quibus in eadem epistola sic erat pollicitus. Notum facimus serenitati vestrae quod pro reparatione ecclesiarum, quae nostris temporibus, nostris peccatis, heu! corruerunt, omnibus modis, prout Deus vires dederit, volumus laborare, et sanis consiliis omnium bonorum amodo acquiescere, si quo modo valeamus dispersa colligere, et hiantia cuneo schismatis unionis glutino coadunare, atque ruinam Ecclesiae, quae per nos facta est, pacis et justitiae instauratione recompensare. Praeterea significamus vobis, quod si Deo propitio regnum et sacerdotium in unum recolligere poterimus, post confirmatam pacem ire Jerusalem disponimus, et videre sanctam terram in quo Dominus noster in carne visus est et [Col. 0852B] cum hominibus conversatus est (Baruch III, 38), ipso propitio valde desideramus, ut ibi expressius eum adoremus, ubi eum alapas, sputa, flagella, crucem, mortem, sepulturam passum esse pro nobis cognovimus. Haec ille, quae, ut notat Baronius, aliaque possent hominis maxime pii animum insinuare, sed quod sic comparatus esset, ut cum deprimeretur, tunc subdole ad fallendum sibi larvam pietatis induceret, quam mox deponeret, cum quod esset conatus effecerat, jure meritoque eos quos appellavit patronos sanctos, est expertus ultores, morte repentina multatus anno 1106, IV Idus Augusti.

9. Credibile est Philippi I Franciae regis poenitentiam sinceriorem fuisse; qui ab incesto decem [Col. 0852C] annorum pellicatu tandem Parisius absolutus anno 1104, non metu terreni imperii amittendi, sed coelestis certius consequendi desiderio, ad hoc se non dedignatus est inclinare, ut quod restat temporis nobiscum, inquit S. Hugo (eidem rescribens epistola 18, in praecitatis Miscellaneis) unanimem ac concordem vivere velle fateretur . . . . Et quoniam, pergit idem Hugo, Deus januam nobis dulcis familiaritatis, ad vos de se alloquendum, aperuit; nunc vobis primum aperimus, quod de vobis non nunc primum cogitare coepimus et optare, ut propensiorem affectum et intentionem majorem amodo habeatis ad bonum. Ad verum, dico, bonum, ad summum bonum, quod Deus est. O magne amice, recordamini quia me aliquando interrogastis, an aliquis, [Col. 0852D] unquam de regibus factus est monachus. Respondi, etiam. Sed etsi de nullo alio certi essemus, solius S. Guntramni Francorum regis exemplum sufficeret, qui, relictis saeculi pompis et vanitatibus et illecebris, factus est monachus . . . . Moveat etiam vos ac perterreat contemporalium vicinorumque vestrorum, Willelmi dico Anglorum regis et Henrici imperatoris, lamentabilis casus plangendusque interitus; quorum alter unius sagittae ictu, non in bello, sed in bosco, momento temporis interiit; alter inter multos angores gravesque aerumnas, quas diu sustinuerat, nuper, sicut vos audivisse jam credimus, defecit. Quae credimus ipso quo Henricus obiit anno scripta. Rex autem Willelmus (uti 21 Aprilis ad Vitam [Col. 0853A] S. Anselmi plenius describitur in Historia Eadmeri lib. II, num. 43) obierat anno 1100, mense Octobri. De extrema S. Guntranmi aetate pauca quaedam ex Fredegario habemus, prolata ad 28 Martii, in quibus licet nulla sit mentio monachatus, satis tamen verosimile esse credimus, quod si in monasterio S. Marcelli, in quo sepultus colitur, etiam aliquanto tempore vixit et obiit, saltem in monastico habitu obierit; sicut apud Prumienses imperator Lotharius, cum hac tamen differentia, quod hunc constet imperio regnoque cessisse per renuntiationem publicam; de Guntramno nihil tale legatur. Utut sit, exemplo tali Hugo utitur, hortatusque regem ad veram poenitentiam et conversionem perfectam, quae nec faciliori nec certiori via possit apprehendi [Col. 0853B] quam monachica professione, sic demum concludit: Ecce principes apostolorum, judices imperatorum et regum et orbis, parati sunt recipere vos in domum suam hanc Cluniacensem, quam Patres nostri azylum poenitentiae nominaverunt. Et nos parati sumus vos ut regem habere, ut regem tractare . . . . .

10. Caeterum haec quoque pia ac sancta Philippi regis cogitata, ut accidere solet hominibus inter multa ac magna vitia praesertim carnalia inveteratis, vel sera vel parum efficacia fuerunt; ipseque rex prius quam regnum terrenum sponte dimitteret, e terris sublatus est anno 1108; sed quod vivus non potuit vel neglexit, mortuus quadam tenus voluit [Col. 0853C] obtinere, extrema voluntate mandans, ut in Floriacensi Benedicti ordinis coenobio tumularetur. Aldefonsi Hispaniarum regis hoc nomine VI, ut regiae infirmitati aptior, sic efficacior voluntas fuit. Hic apud fratrem Sancium diu captivus, B. Hugonis atque Cluniacensium monachorum precibus vitam, libertatem, regnum se debere aestimabat; ergo circa annum 1070 hanc ad eum epistolam dedit, quae 19 occurrit in Miscellaneis Spicilegii Acheriani VI, quae Hugoni venerabili et excellentissimo abbati Cluniacensium, virtutum floribus claro, fomite virtutum suffulto, atque cunctae dulcedinis mellifluo seniori, . . . . nec non cunctae nobilissimae congregationi Petri et Pauli, ipse Aldefonsus, gratia Dei Hispaniarum rex, cum omni devotione mentis et [Col. 0853D] corporis . . . . verae charitatis custodiam, vitaeque aeternae gaudia, atque perpetuam prosperitatem et salutem, nec non quidquid sublimius, ex intimo corde, amplexibili dilectione, in Domino Jesu Christo precatur, deinde sic loquitur: Quanta te, gloriosissime Pater, devotione diligam . . . . . Ad hoc scito, sanctissime Pater censum, quem Pater meus illi sanctissimo loco Cluniacensi solitus erat dare, ego, annuente Deo, in diebus vitae meae duplicabo . . . . tum ut idem fiat a successoribus regibus testamento se cavisse indicat; Robertum, in vita et morte sibi adfuturum, relinqui in suo regno suppliciter deposcit: ac pro stabiliendo ibidem Romani officii usu, ad Hugonis persuasionem suscepto, petit sibi a papa impetrari D. Geraldum cardinalem.
[Col. 0854A]

11. Tanto affectui eumque secutis pluribus ac maximis beneficiis aliis, digne et gratanter responsurus Hugo, constitutionem edidit, omnibus fratribus in Cluniacensi coenobio, tam praesentibus quam futuris, sic edicens: Notum sit, nos de domno Alfonso Hispaniarum rege, nostro fideli amico, qui tanta ac talia bona nobis fecit, et adhuc indesinenter facit . . . . . Huic quoque mensurae bonae, confertae simul et coagitatae, supereffluentiam addere cupientes, dedimus ei in ecclesia beatorum apostolorum Petri et Pauli nova, quam ipse de propriis facultatibus construxisse videtur, unum altare de praecipuis, quo scilicet divina mysteria ibidem celebrata saluti ejus valeant suffragari; cum vero hujus temporalis vitae cursum debito fine compleverit, exceptis [Col. 0854B] officiis, missis atque eleemosynis, quae pro illo agenda sunt, uno anno in supradicto altari missa specialiter pro illo canatur. Omitto quae in anniversaria die ipsius, sicut pro domno Henrico imperatore Augusto, secundo videlicet, agenda praescribit,  in omnibus et reginam ejus conjugem devotissimam volens fieri participem et anniversarium ejus sicut imperatricis Agnetis agi.  Legi singula possunt in dicti Spicilegii Miscellaneis, num. 20; haec enim satis sunt, ut Hugonis erga suos benefactores gratitudo cognoscatur.

12. Transeo ad principes secundi ordinis, in quibus  Theobaldus, Dei gratia Francorum comes, et uxor ejus Adelaidis . . . . sanctitatis et religionis, [Col. 0854C] quae penes Cluniacense collegium divina gratia largiente potior celebriorque habebatur, fide et devotione permoti, Odonem filium, sacris regenerationis mysteriis renovandum, destinarunt Hugoni venenerabili abbati ejusque conventui, rati, superna dispensante clementia, sibi non inane futurum religiosiores quam ditiores in Christo habuisse parentes; ad cujus gratiae et defensionis propensiorem effectum efficacioremque profectum . . . . Cluniaco monasterio concedunt et donant quamdam villam quae Cossiacus dicitur: Instrumentum integrum habetur in jam citatis Miscellaneis, num. 22, et mox num. 25 sequitur  Donatio ecclesiae in castro de Avilone, facta ab Hugone duce Burgundiae ad Cluniacense monasterium, ubi domnus Hugo abbas [Col. 0854D] praeesse pariter et prodesse videtur,  anno Christi 1077, ad imitandum  multos potentum ac divitum hujus saeculi, qui divina edocti praedicatione, facultates a Domino sibi collatas in meliores usus transtulere, exhaeredantes se in hoc saeculo, ut superni regni efficerentur haeredes. Mox anno 1078 Wido, aliquando comes Matisconensis, perpendens quam inutilis est omnis honor hujus saeculi, imo quam nocuus et illecebrosus ad aeternam damnationem misericordia Christi se visitante et inspirante, pro ejus amore ex toto renuntiavit saeculo in monasterio Cluniacensi, ut ibidem regulari disciplinae subditus, poenitentiam ageret peccatorum;  et multos praeterea fundos donavit, quos recenset instrumentum inter jam saepe dicta Spicilegii VI Miscellanea, [Col. 0855A] num. 26 legendum. Atque haec speciminis causa sufficiunt, plura enim colligere non est instituti nostri.



 III. Fundatio Marciniacensis. Cultus S. Hugonis. Scriptores Vitae.

13. Cura S. Hugoni fuit non modo fundata alias coenobia in rei cum temporalis tum sacrae vigore conservare, sed et nova insuper etiam pro feminis condere. In iis Marciniacum est, non procul oppido Semuro ac Ligeri amne, in episcopatu Augustodunensi situm; de cujus fundatione in Cluniacensi Bibliotheca hoc fragmentum tabularum superest: In nomine Domini nostri Jesu Christi. Notum sit omnibus fratribus nostris cunctisque sanctae Dei Ecclesiae filiis, quia ego frater Hugo, Cluniacensis [Col. 0855B] abbas, praeeunte ac cooperante divino auxilio, conciliante atque juvante germano nostro domino Gaufrido Sinemurensi, locum istum Marciniacum, parvum satis primo, et quasi quoddam asylum a solo fundavi construxique temporibus nostris. Bonum etenim nobis visum est, ut sicut per sanctorum Patrum nostrorum fundationem peccatores homines Cluniacum habebant, si saeculo et pompis ejus abrenuntiare vellent, ita et peccatricibus feminis, de mundo laqueis ad locum hunc fugientibus et pro commissis suis ex corde gementibus, divina clementia regni coelestis non clauderet introitum, ete. Eis autem gravius mortis aeternae immineat periculum, qui hanc domum ancillarum Dei ac beatissimae Virginis vexare vel impugnare non erubescant,  etc. Late [Col. 0855C] in laudes hujus coenobii et vitam in eo religiosam profitentium lib. I Miracul. S. Petrus venerabilis se effundit, dicitque; cum dictum coenobium subito forte incendio correptum jam in ipsa penetralia ignem admitteret, Hugoque Lugdunensis archiepiscopus clausas sanctimoniales ad egressum invitaret, quamdam ex earum numero, Gislam appellatam, respondisse archipraesuli: Nos, Pater, timor Dei et praeceptum abbatis nostri, ut ignem aeternum evadere possemus, intra hos quos cernis limites usque ad mortem permansuras inclusit; unde nullo pacto fieri potest, ut aliqua necessitate praefixos nodis poenitentiae terminos, saltem pedis passu, transgrediamur, nisi ab illo, qui in nomine Domini in hoc nos inclusit loco, solvamur. Inde vero tanta in [Col. 0855D] Deum fiducia erectum fuisse archiepiscopum, ut flammis grassari ultra prohibitis, exstincto ad imperium igne, quod reliquum erat religiosae domus, clausis etiam tanta in egrediendi necessitate sanctimonialibus, ab incendio salvum constiterit. Ad quas crebras S. Hugonem litteras dedisse, plenas salutaribus monitis, omnino extra dubium est; in Cluniacensi Bibliotheca non nisi unam reperimus, quae hujusmodi est.

14.  Dulcissimis filiabus sororibusque amantissimis, saeculi pompa exutis, et Marciniani ad honorem et laudem sanctae et individuae Trinitatis, sub patrocinio B. Mariae semper Virginis et sanctorum apostolorum Petri et Pauli, congregatis, frater Hugo, [Col. 0856A] abbas Cluniacensis, salutem, gratiam et benedictionem, et nunc et in perpetuum. Non lateat, o filiae, praecordialem charitatem vestram, etc. Vide infra.

15. Humatus fuit S. Hugo, ut Chronicon Cluniacense narrat, in majore ecclesia, quam ipse in honorem apostolorum Petri et Pauli construxit, retro altare matutinale; demum relevatus est, et super majus altare dictae basilicae nunc corpus ejus requiescit. Paucis post mortem annis, tempore scilicet Pontii abbatis successoribus ejus, a Calisto II in Album coelitum relatus fuit: de quo ad dictum Pontium ista in sua epistola Hugo monachus scripsit: Hic, Calistus scilicet II, secundo Cluniacum, rediit, ibique festum Dominicae Circumcisionis et [Col. 0856B] Apparitionis devote peregit. Qui dum inter caetera saepius ageret de vita et miraculis B. Hugonis, non quorumlibet chartulas super his profusius exaratas attendit, sed personas authenticas in medio Cluniacensis capituli praesentatas, de sancto quae viderant et audierant validius attestatas, gratanter accepit; episcopus vero et cardinalibus pariter assentientibus, ad laudem et gloriam Domini nostri Jesu Christi, natalem tanti confessoris, tot et tantis virtutibus approbati, festivum fieri papa decrevit, etc. Nomen Martyrologio suo Galesinius ad V Julii inscripsit, reliqui vero, ut Crevenus, Maurolycus, Molanus, Menardus, Miraeus ad 29 Aprilis; quo etiam his verbis Martyrologio Romano inscribitur. In coenobio Cluniacensi S. Hugonis abbatis. Obiit ille quidem [Col. 0856C] feria IV post Pascha supra notatum, sicut et S. Anselmus; quae feria cum IV Kalendas Maii seu 28 Aprilis cadit; sed obiit die advesperascente, aut, ut alii loquuntur, nocte, et ideo tam a Vitae auctoribus quam in obituariis notatus fuit dies III Kalendas, quod praedicti martyrologi secuti sunt.

16. Vitam primi scripserunt Gilo et Ezelo Cluniacenses monachi, uti testatur Hildebertus, mox commemorandus. Ea an uspiam integre exstet? nescimus; compendium aliquod habere nobis videmur, ex ms. coenobii Bodecensis anno 1640, erutum a P. Joanne Gamans. Etsi enim istic non legatur id quod solum a se immutatum Hildebertus praefatur, caetera tamen his verbis concepta sunt, ut pateat ex iis esse [Col. 0856D] desumpta, quae ipsa sola prae oculis habuit; addens quae vidit, quae audivit; quaedam etiam omittens, ob rationem in prologo expositam, quorum pars cum in dicto ms. appareat, congruum duximus ad majorem satisfactionem lectoris curiosi, et de ipsis omissis judicium sibi liberum esse volentis, non quidem primo, sed tertio loco ipsam illam epitomen dare, praemissis ut dignioribus jam dicti Hildeberti, et Raynaldi aeque venerandis lucubrationibus. Fuit autem Hildebertus (a cujus etiam stylo dedimus 2 Aprilis Vitam S. Mariae Aegyptiacae metrica paraphrasi exornatam) ex ipsius S. Hugonis disciplina et monasterio, ad scholarum Cenomanensium regimen promotus, tum archidiaconus deinde et episcopus [Col. 0857A] factus, anno 1097, et scripsisse videtur circa annum 1115, postea anno 1125 evectus ad archiepiscopatum Turonensem. Ab hoc scriptam Vitam S. Hugonis ex Sirmondi nostri collectaneis ms. accepimus, et cum editis in Surii collectione ac Bibliotheca Cluniacensi contulimus. Alteram Vitam, quam damus ex ms. codice serenissimae Christinae reginae Sueciae et alio nostri collegii Duaceni, multa explicantem quae prior non attigit, quaedam ab iis dicta reticentem, composuit Raynaldus jam ante nominatus, non frater, ut scribunt Sammarthani, sed (uti liquet ex venerab. Petro Cluniacensi, lib. III, epist. 2, et propria illius assertione) nepos ipsius S. Hugonis; Vezeliacensis abbas, in dioecesi Augustodunensi (ubi enim sanctimoniales fuerant) anno 1108 [Col. 0857B] constitutus praefatus, quod si forte altioris alicujus ingenii viri studium in hoc opere antea desudarit (his autem verbis videtur Hildeberti scriptum inuere, quod ad suas manus non pervenerit) illius opus majorum atque sapientium virorum excellentiae relinquendum, suum vero minorum atque minus capacium studio attribuendum putet. Nullos autem priores se auctore citat, utpote hoc argumentum tractans sicut partim vidi, inquit in fine, partim relatione probabilium virorum didici, quae vero prosa scripserat, eodem metro perstringens, sic concludit:

Haec, Pater Hugo, tui Raynaldi dicta nepotis
   Suscipe, quaeso, pie, meque tuere, Pater.
Et quoniam tum alia quaedam, tum tempus mortis [Col. 0857C] atque regiminis hic expressius confirmantur, et res brevis est, nec alibi uspiam exstat, placuit etiam hanc ex eodem reginae ms. addere. Raynaldus autem etiam ipse anno 1128 factus est archiepiscopus [Col. 0858A] Lugdunensis, atque annum unum in ea dignitate vivens, Cluniaci sepultus est sub hoc epitaphio: Hic requiescit Raynaldus, quondam abbas et reparator Vizeliacensis, et postea archiepiscopus Lugdunensis.

17. Hugo etiam monachus Cluniacensis, post sancti mortem a Pontio successore susceptus ad ordinem, primo ad istum suum abbatem post annum 1120 epistolam scripsit, cui multa de S. Hugone inseruit, danda ex Bibliotheca Cluniacensi, primo loco inter Analecta, in qua etiam agit de canonizatione S. Hugonis facta Cluniaci per Callixtum II papam, supplens quaedam ab aliis omissa. Quibus non contenti Cluniacenses coegerunt eum integram Vitam scribere, quae etiam ipsa propter antiquitatem scriptoris [Col. 0858B] dari merebatur, nisi satis esset in Bibliotheca Cluniacensi, et ex hac in postrema Surii editione exstare. Itaque ea tantum utemur ad illustrandam Vitam primam, quae autem singularia ibidem habentur Analectorum caput 2 constituent. Denique anonymus quidam notabiliora quaedam puncta, B. Hugonis regimen sanctitatemque concernentia descripsit, quorum pars in praecitatis Vitis integre descripta exstat, nisi hinc in illas translatam malis credere; pars Analectorum caput 3 implebunt. Hymnus quem in laudem S. Hugonis scripsit venerabilis Petrus, post Pontium abbas Cluniacensis, exstat inter illius opera in praecitata Bibliotheca, col. 135, scriptus per modum sequentiae, et summarium Vitae complectens; testimonia etiam antiquorum [Col. 0858C] de eodem sancto collecta videbis col. 468 et sequentibus; quae huc transcribere operae pretium non videbatur.




[Col. 0857C]
VITA AUCTORE HILDEBERTO CENOMANENSI EPISCOPO



PROLOGUS.
[Col. 0857D]

Dei gratia venerabili atque reverendissimo abbati Pontio [(1) 2Kb] , Hildebertus, professione sacerdos [(2) 1Kb] , [Col. 0858D] vita peccator, spem adipisci communem. Congruum [Col. 0859A] humanis actionibus exitum pollicetur, nihil supra vires profiteri, quas profecto quisquis attendere negligit, aut in vitium labitur, aut omnino deficiens, tristis et confusus audit: Hic homo incoepit aedificare, et consummare non potuit (Luc. XIV, 30). Quorum ego neutrum incurrere veritus sum, dum tuae petitionis auctoritate compulsus, qualicunque stylo vitam B. Hugonis memoriae commendare disposui. Cui sane labori licet impar meum senserim ingenium, malui tamen ridiculus scriptor quam tibi inobediens inveniri. Speravi ex obedientia praemium, ruborem vero ex defectu, credidi tua correctione praeveniri; quod adhuc ctiam credo, postulo, precor; pro munere suscepturus, si removeas ab oculis quidquid linguas senseris formidare. Officiosa res [Col. 0859B] est, et prudenti grata scriptori, correctio, ea quidem mihi placet, sed cum persona corrigit, non turba; sero enim reprimitur vitium, cum jam populus insultat vitioso. Ex hoc autem praecipue veniam confiteor postulandam, quod post amplioris litteraturae viros, Ezelonem [(3) 1Kb] loquor atque Gilonem, qui de beatissimo Hugone illo vigilanter scripsisse leguntur, ausus sim pertractandam aggredi materiam, quos velut a longe secutus, pro homine simiam pinxisse, et finxisse pro amphora urceum inveniar. Caeterum praesumptionis hujus auctor est Pontius, acumen ingenii sperans in me, cujus ego non sum conscius apud me. Lingua Pontii causam movit, auctoritas egit, religio peroravit. Resistere [Col. 0859C] Pontio, difficile, qui ad impetrandum quodam praerogativo gratiae vel silens adjuvatur. His itaque victus, retractare conatus sum quae jam scripta legeram, non de illis tanquam de visis aliquid attestari. Nemo autem miretur, cum in praesenti opere viderit additum aliquid, cum suppressum, tum immutatum, quod non apposuerunt, quod non tacuerunt, quod aliter scripserunt, qui de Hugone scripserunt ante me. Addidi, fateor, sed quod ipse vidi, sed quod audivi, cui testimonium perhibeo, et verum est testimonium meum. Sane quod omnino suppressi, ideo factum est, ni id quod lectum calumnias movere poterat, auctoritati derogaret eorum quae sine fidei periculo et scribi potuerunt et credi. Mutatum autem hoc solum opinor, quod Andegavensis comes [Col. 0859D] Gaufredus, cognomine Martellus [(4) 1Kb] , in abbatem praesumpsisse memorantur Hugonem, cujus quia praefatis scriptoribus veridici defuere relatores, falsitatis notam incurrerunt. Quidquid itaque, prout desuper mihi datum est, exaravi, vel in manus ex [Col. 0860A] tuo veniat judicio, vel si supprimendum censueris, omnino delitescat. Minus tamen mihi placet approbatum producere quam occultare vitiosum, turpior enim jactura est nomen amittere comparatum quam minime comparasse. Conservet te Dominus Deus filiis adoptionis suae, Pater sancte. Noveris autem quia mihi vicem rependis, si diligis me, et oras pro me.



CAPUT I. Natales S. Hugonis, susceptio habitus monastici, dignitas abbatialis et virtutes in ea.

1. Beatus itaque Hugo, natione Aeduensis [(5) 1Kb] , generosis parentibus illustris, praerogativa vitae pariter et virtutum titulis illustrior fuit. Is cum infirmitatem evasisset infantiae, Dalmatius [(6) 1Kb] pater [Col. 0860B] ejus vir scilicet consularis, materque, Aremburgis [(7) 1Kb] nomine, circa eruditionem pueri diversum gerebant affectum. Devota siquidem Deo femina, litterarum studiis ideo censebat eum mancipandum, quia nondum nato promissum divinitus asserebat sacerdotii dignitatem. Cum enim ipsa in utero haberet puerperii labores, et periculum formidaret; religiosus quidam sanctaeque opinionis sacerdos, ad altare Domini sacrificium pro ea oblaturus accessit, deinde sacrum celebranti mysterium, velut cujusdam pueri species in calice apparuit inaestimabilem praeferens claritatem. Relata matri visio sacerdotis auctoritate fidem promeruit, ideo dignum esse ut ministerio dicaretur calicis, qui promissus in calice [Col. 0860C] videbatur. At pater, haeredem transitoriae possessionis desiderans, saecularis militiae insignia puero destinabat. Unde cum jam pupillares annos attigisset, eum cum coaevis urgebat equitare juvenibus, equum flectere in gyrum, vibrare hastam, facile clypeum circumferre, et, quod ille altius abhorrebat, spoliis instare et rapinis. Caeterum ille alii natus professioni, corporis incommoditate militem detractabat et mente. Ad arma minus habilis, indocilis ad rapinam, totus jam ad Christum et natura trahebatur et gratia. Unde cum praefati juvenes, die quadam pauperi vaccam auferrent, tiro Christi vehementer indoluit, nulli consors in culpa, quia nulli consors in rapina. Ipse tamen recompensatione annua jacturam proximo restituens, ejus querelam [Col. 0860D] suppressit, repressit egestatem. Ita Dei famulus et officiosam pauperi injuriam et damnum facit esse fructuosum.

2. In pupillari adhuc ille constitutus aetate, morosam verbis et actu praeferebat senectutem. Jam [Col. 0861A] tunc inexorabiliter lasciviam persecutus, humilitatem pudicitiae assumpsit custodem. Jam tunc mollioris cultus et deliciarum contemptor, in illecebris illecebras ignoravit. Cum juvenibus nihil juveni praeter aetatem fuit. Magna illi cum raptoribus discordia, super afflictos mira compassio. Verbum Dei tenaci commendabat memoriae, frequens ecclesiae visitator, sed furtivus; timebat enim patrem suum, otio et inertiae virtutum primitias assignantem. Eo tempore Antissiodorensis episcopus. Hugo [(8) 1Kb] nomine, Cabilonensem quoque consulatum strenue gubernabat. Hujus causa B. Hugo ejus pronepos, vix a patre proficiscendi Cabilonum licentiam extorsit. Praelibata in hac urbe grammatica, quo introduceretur ad divinarum altitudinem Scripturarum, [Col. 0861B] juveni quoddam velut ostium aperuit. Ibi tandem diruptis saecularibus indumentis, elegit abjectus esse in domo Dei sui, magis quam habitare in tabernaculis peccatorum (Psal. XXIII, 11). Illud igitur Evangelicum secutus: Qui non bajulat crucem suam et sequitur me, non est me dignus (Luc. XIV, 17), patre nesciente, qui suspiranti ad patriam, et verbis obsistebat et exemplis, Cluniacum venit; B. Odiloni [(9) 1Kb] , quo tunc temporis abbate praefatum gloriabatur coenobium, quid animi gereret indicavit. Dehinc ex more capitulum ingressus, cum in conventu adoptionis suae ediceret [(10) 1Kb] petitionem, quidam fratrum Spiritu sancto edoctus, o felicem, inquit, Cluniacum, qui pretiosum omni thesauro thesaurum hodie suscepit! Mutata igitur cum habitu vita, monastici [Col. 0861C] ordinis primos gradus devote conscendit, obedientiam loquor et humilitatem, quae in Christiana religione morum obtinent principatum. His ille caeteris praeeminens, sine querela tulit, quidquid difficultatis assumpta gerit professio, ac velut ad perfectionem minus sufficeret monasticarum observantia regularum, Dei servus addidit ad poenam, Dominus ad coronam. Cibus enim citra legem monachi sumptus ita jejunium solvit ut esuriem minime removeret. Satis praeterea insistens vigiliis, continuata oratione noctem saepe duxit insomnem. Felices aderant comites, uber fletus et jejunia coelestium meditatio gaudiorum. De monacho nihil ambitio furata est, nihil sibi voluptas vendicavit. In ore nihil arrogantiae, [Col. 0861D] nihil in sermone vanitatis, totus sanctimoniam, totus monachum loquebatur. Ex habitu quoque monachi, tanta servo Dei gratia accessit ut et pater, qui minus [(11) 1Kb] aegre tulerat sacrum filii propositum, eum solito diceret pulchriorem.

3. Praelucebat jam in eo pastoralis plenitudo sollicitudinis cui non minus suppetebat census ad consilium, [Col. 0862A] quam religio ad exemplum. His celebrem praeconiis, ex consensu fratrum B. Odilo priorem constituit, profuturum pariter et possessioni providentia, et ordini disciplina. Suscepit senum curam juvenis, suscepta sic exsecutus negotia, ut nec administratio religionem minueret, nec religio administrationem impediret. Juveni siquidem ex promotione non subrepsit elatio, non ordinis fervor intepuit; imposita ei dignitas, virtutum materia, non dispendium fuit. Hac enim mansuetudine Patrem exhibuit, hac severitate doctorem, ut adversum delinquentes, nec remissa uteretur misericordia, nec excedente disciplina. Diffusa itaque bono odore nominis illius, plebis et principum favorem, quem minime quaesivit, acquisivit. Unde et ad Teutonicos [Col. 0862B] directus, Paterniacensi coenobio [(12) 1Kb] gratiam regis [(13) 1Kb] , a qua exciderat, reformavit. Cognito ibi transitu B. Odilonis, in amaritudine spiritus ad monasterium revertitur, larga secum deferens munera, quae praefatus rex per eum ad decorem domus Domini Cluniacum delegavit. Susceptus ea qua debuit reverentia plenum lacrymis conventum invenit. Hortatur ut temperent a fletu, cum nec ipse posset a fletu temperare. Consolatur moerentes, qui nullius admittebat solatium. Ab omnibus omnium Pater plorabatur, et siccatas revocabat lacrymas paternae pietatis recordatio. Ipse quidem magister sepultus est, sed in mentibus discipulorum merita magistri insepulta vivebant. Deficiam necesse est, si tentem virtutes Odilonis explicare, qui doctrina pariter et [Col. 0862C] exemplo, conventum hominum, conventum fecit esse virtutum.

4. Aderat tempus quo desolato consuleretur ovili, praemissisque jejuniis et orationibus, a summo pastore pastor quaereretur. Conveniunt filii adoptionis, de salute tantum satagentes animarum. Denique dum solliciti secum quaererent quem Dominus pastorali sollicitudine dignaretur, Adalmannus quidam, cui religione simul et aetate major erat auctoritas, Hugonem nominavit priorem; conventus assensu consono prosequitur nominantem. Dehinc illum, renitentem et se proclamantem indignum, quo die B. Petri cathedram sancta celebrabat Ecclesia, Chrysopolitanus archiepiscopus [(14) 1Kb] abbatis benedictione [Col. 0862D] sublimavit. Susceptis itaque pastoralibus excubiis, Dei servus ex promotione nullam traxit insolentiam, nullum vitiis accessum indulsit, sub eo quippe animarum custode, nec delicto judicium, nec religioni defuit incrementum. Totam ejus vitam vel Maria sibi, vel Martha vendicavit. Lectione insatiabilis, orationibus insistens, omni tempore profuit [Col. 0863A] aut profecit. Prudentiorne esset an simplicior, difficile judicares. Sicut in verbis nihil otiosum, sic in opere nihil suspectum honestati. Irasci, nisi adversus vitia, non novit. Doctrina ejus, quae congrueret singulis, sufficeret universis, ea plus patris habebat quam judicis, plus misericordiae quam censurae. Ipse forma conspicuus, statura eminens, corporis dotes titulis virtutum cumulavit. Silens quidem semper cum Domino, loquens autem semper in Domino, vel de Domino loquebatur. Intentum pluribus, ad singula minorem nullus invenit, totus enim his tenebatur, quae prius agenda suscepisset. Deum supra se, proximum tanquam se, res infra se, ordinata charitate diligebat. Idem mansuetus et patiens, in suis quidem gratias egit, pauperum vero flevit injurias.
[Col. 0863B]

5. Et quia legerat Christum dicentem: Quod uni ex minimis meis fecistis, mihi fecistis (Matth. XXV, 40), eorum necessitatibus tanta consuluit instantia, ac si ipsam Christi constaret adesse personam. Quapropter maxima eum multitudo constipabat egenorum, quibus dispensator fidelis et prudens cibaria praeparabat, comparabat indumenta. Nulla misericordiae opera, nullam subveniendi speciem declinavit. Omnium votis adfuit, dummodo votis tempora concordarent. Iter agenti, pauperum cohortes occurrebant, quocunque audierant transiturum, eis aureos quoque manu larga dispensabat, illud libentius erogans quod erogatum merces major sequeretur. Deficientibus autem cibis, quibus in usus [Col. 0863C] egentium summarios [(15) 1Kb] onerare consueverat, huc et illuc nuntii dirigebantur, ea comparaturi quae et multitudini sufficerent, et desiderium explerent infirmorum. Porro quoscunque vel aetas vel gravior affecerat aegritudo, propius jubebat admoveri, blandius eorum scrutabatur angustias, quibus egerent aut quid vellent officiosissime inquirens. Nullius abhorrebat colloquium, nullius incommoda verebatur. Circa senes querulos et sanie defluentes compassione moveri multiplicare beneficia, plenum mercedis urgere famulatum. Parva loquor, horrendis aspectu leprosis frequenter fastidiosum sine fastidio exhibebat obsequium. Videres circa lectum ejus immensam diversarum vestium congeriem, quae, paucis [Col. 0863D] familiarium adhibitis, ipse incidere, ipse sarcire consueverat. Videres etiam panes, videres et carnes, ad manum omnia scilicet praeparata, ne dilatio muneris, pauperem cruciaret exspectantem. Pauperibus quoque coenobitis, largiores destinabat benedictiones, ne vel a monasterio, vel a monacho penuria rei familiaris eos cogeret evagari. Hac enim Massiliensibus, hac monasteriis pluribus benignitate, subvenit. Praeterea tyrannidem principum, qua [Col. 0864A] incessanter adversus Christi pauperes grassabantur, cum minus exhortatione proficeret, muneribus mitigabat. His animum studiis, his usibus et argentum consecrabat et aurum. Ea melius impensa, quam servata rutilare praedicabat, et, juxta Ambrosii testimonium; tunc vere calicem Ecclesiae, cum calix a fame vel ab hoste redimit, quos sanguis calicis a morte liberavit.



CAPUT II. Gratia apud Henricum secundum imperatorem; legatio pro pontifice in Hungaria obita; concilium Remense celebratum; Alphonsus rex Hispaniarum e carcere liberatus; coenobium Marciniacense fundatum.

6. His igitur aliisque virtutum praeconiis, beatus Hugo magnus apud magnos habebatur, ex ejus consilio, [Col. 0864B] saluti suarum providentes animarum. Augebatur sub eo de die in diem Cluniacensis religio coenobii, et erat odor nominis illius, sicut odor agri pleni cui benedixit Dominus. Unde et imperator Teutonicorum, secundus scilicet Henricus, ejus faciem videre, et familiaritatem adipisci desiderans, ut venire dignaretur ad se supplici voce postulavit. Postulantem pius Pater exaudit, intrat Saxoniam, summo pariter et honore suscipitur et gaudio. Paucis ibi diebus peractis, ex petitione regis filium ejus sacro de fonte levavit, puero [(16) 1Kb] nomen patris imponens. Celebravit autem Pascha cum imperatore, in Agrippina Coloniae, Teutonicis mirantibus in juvenili adhuc aetate canitiem morum, conversationis mansuetudinem, vultus gratiam, verborum [Col. 0864C] lenitatem. Quibus profecto virtutum indiciis, ita cum eo et cum Cluniacensi monasterio regis est anima colligata, ac si rex ipse perpetuam cum eis amicitiam pepigisset. Tandem vix impetrata redeundi licentia, pastor pius ad ovile revertitur, dona deferens ampliora, quae velut quoddam dilectionis pignus a praefato rege transmissa sunt. Sic regressus Dei famulus, filios in orationibus patrem exspectantes, et de vocatione regis et suo exhilaravit adventu.

7. Idem postmodum Romani jussu pontificis in Hungariam profectus, de reformatione pacis [(17) 1Kb] curam gerit, suscepta prudenter insistit et explet negotia, ad laudem Dei et gloriam quae sibi commissa [Col. 0864D] fuerant exsecutus. Unde cum pariter et gratia regis et multo donatus munere reverteretur, a quodam tyranno regionis illius captus est, his omnibus direptis quaecunque apud suos inventa sunt pretiosa. Qua videlicet injuria turbatur Dei servus, ad auxilium recurrit orationum, pro suis malefactoribus intercedit, minus de rerum jactura, quam de periculo sollicitus animarum. Et ne velut de suis meritis confisus, vel transgressori veniam, vel sibi substantiae [Col. 0865A] restitutionem postulare videretur, B. Maiolo utrumque committit negotium. Maioli precibus et meritis sibi postulat subveniri. Nec mora, compunctus auctor injuriae, genubus abbatis provolvitur, contrito corde et humiliato veniam rogat, omnibus his quae ablata fuerant in integrum restitutis, et ut offensus obsequio etiam placaretur, abbati conductum providit, qui fecerat et rapinam. In aliis etiam quampluribus negotiis Romano pontifici postulata B. Hugonis sedulitas, et ab eo laudem et a Domino mercedem meruit sempiternam. Ille si quidem cum papa Stephanus [(18) 1Kb] in civitate Florentia supremo teneretur incommodo, ex voto decumbentis illuc accessit, comitantibus eum monachis consummatae sanctitatis, quibus juxta Pauli vocem, vivere Christus [Col. 0865B] erat, et mori lucrum (Phil. I, 21). Testatus est autem praefatus antistes, ad introitum quidem servi Dei malignum discessisse spiritum, ad egressum vero remeasse. Beatum profecto virum, cujus et vitam Satanas abhorruit, et praesentiam expavit. Denique cum praefatus pontifex, ad ultima jam deductus, fessos artus et naturam profitentes cilicio et cineri commendasset, susceptis vitalibus sacratis, inter sacras abbatis manus spiritum exhalavit.

8. Cum autem nonus Leo translaturus B. Remigii corpus Remis usque pervenisset, et ibi synodum [(19) 1Kb] celebraret generalem, vir beatus adfuit plenus auctoritatis et reverentiae, suaque praesentia praefati concilii plurimum conferens institutis. Ubi cum adversus Symoniacos ageretur, et nonnulli pontifices, [Col. 0865C] quibus vel conscientia confusionem, vel imperitia silentium adduxerat, in praefatam haeresim remissius disceptarent, ipse zelo succensus justitiae, negotiationem Simonis constanter abolere curavit. Ex adverso enim ascendens, et opponens murum pro domo Israel (Ezech. XIII, 5), nec numero renitentium, nec acceptione motus est personarum. Quo in concilio, dum ille de sua interrogaretur promotione: Caro, inquit, voluit, spiritus repugnavit. Sane [Col. 0866A] sana responsio [(20) 1Kb] , qui justus imprimis accusator sui (Prov. XVIII, 17), et tentatione carnis pulsatus ut caderet, et ne caderet virtute spiritus restitisse monstratur. Erat autem illi tanta in exhortatione gratia, ut ad exspectationem sermonis illius illus rium suspenderentur animi personarum; unde et jussu papae sanctam et plenam habuit gratiae orationem, qua et Simoniaci de male comparatis expulsi sunt dignitatibus, et de sacrario Domini fornicatores inhibiti sacerdotes.

9. Aliud quoque sanctitatis ipsius atque meritorum secutum est indicium. Hildebrandus etenim Romanae diaconus Ecclesiae, qui postea sedis ejusdem sortitus est majestatem, directus in Gallias, Cluniacense capitulum intravit. Ubi cum aliquandiu [Col. 0866B] sedisset, collateratum B. Hugoni Christum vidit, monastici regulas ordinis ac decreta suggerentem. Egressus inde, nonnullis quae viderat indicavit. Ex tunc ille et familiaritatem servi Christi devotius amplexatus est, et sanctitatem praedicavit Hildefonsus [(21) 1Kb] Hispaniarum rex, qui a Santulo fratre suo captus in vinculis tenebatur. Quo audito, misericordiae abbas orationi pro rege praecepit instare, memor dilectionis patris ejus Fredeleidi [(22) 1Kb] , qui Cluniacense monasterium multo sibi astrinxerat beneficio. Cum itaque pro eo placabiles offerrentur hostiae, cum preces multiplicarentur, per episcopum quemdam deliberationis suae diem esse proximum beatus ei Petrus indicavit [(23) 1Kb] , obtinente Cluniacensis abbatis et conventus intercessione, ut liber a vinculis [Col. 0866C] emissus reciperet imperium. Nec mora, idem apostolus dormienti Santulo apparuit, gravia comminatur nisi fratri educto de carcere male ablatam restitueret dignitatem. Expergefactus visione Santulus, quidquid apostolus praeceperat festinanter, implevit [(24) 1Kb] . Sic Hildefonsus, et sibi pariter et regno restitutus, ut liberatorem suum videre et colloquio ejus donari mereretur, destinatis apicibus imploravit. Impletur votum potestatis, et Pyrenaeis montibus [Col. 0867A] transcensis. Dei servus solemniter et apparatu festivo suspicitur. Exsultat rex tanti adventu hospitis, nihil in actu, nihil in verbo, nihil in habitu praeter doctrinam morum reperiens. Qui ne intercessoribus suis ingratus aliquando videretur, duplicato censu paterno ducentas auri uncias [(25) 1Kb] Cluniacensi coenobio quotannis disposuit assignari, diem utriusque exitus, et de carcere scilicet et de corpore, celebrem habere desiderans. Ita vir Dei cum praedicta remeans pecunia, quemdam secum adducebat Maurum, recens quidem baptizatum, sed adhuc mente nigriorem quam pelle. Cui cum pro Christianae fidei susceptione, majorem pius abbas exhibens reverentiam, vestes pretiosas praevidisset, ille dealbato similis sepulcro, sacrilegas manus in [Col. 0867B] perforatas abbatis manticas injecit, extrahens inde quidquid auri repertum est in eis aut argenti. Quo tamen in fuga capto. atque ad abbatem cum asportata reducto pecunia, Dei famulo conatus non nocuit fraudulentus. Magna quidem sunt haec, sed majora quae sequuntur.

10. Apud castrum Bliterium [(26) 1Kb] , quidam perversae mentis homines, reverendum Patrem illatis exacerbaverunt injuriis: quibus veniam petentibus, licet pius abbas ad ignoscendum pronus indulsisset, graviter tamen a Domino punita est eorum praesumptio: statim namque depopulantibus flammis, castrum combustum est iniquorum. Quod ut divina potius ultione gestum esse, et non casu contigisse crederetur, quibusdam ineolis ejusdem castelli, ad aliqua [Col. 0867C] egressis negotia, atque ignaris injuriarum et incendii, duo milites dudum defuncti apparuerunt. Quos cum bene praefati cognovissent incolae, ac turbati ad eorum stuperent occursum: Redite, inquiunt, quantocius, combustum inventuri Bliterium. Quo dum beatus esset Hugo ingressus, nec ejus religioni delatum est, nec ordini. Stupefacti incolae ac perterriti, magna cum festinatione redeuntes, rem, sicut didicerant, invenerunt. Nemo autem putet virum Dei, tanquam pecuniae cupidum, vel quaesisse vel oblatas suscepisse divitias. Earum copia non avaritiae servivit, sed misericordiae, non ipsis sed egenis. Ille cum Propheta dicens: Domine, dilexi decorem domus tuae, et locum habitationis gloriae [Col. 0868A] tuae (Psal. XXV, 8), quidquid ei fidelium devotio contulit, totum vel ornamentis ecclesiae, vel expensis pauperum consecravit. Animam ejus nec rerum extulit affluentia, nec dejecit amissio. In omni statu terrena coelestibus, aeternis transitoria postposuit.

11. Idem praeterea non solum de salute sollicitus virorum, mulieres etiam de naufragio hujus magni maris et spatiosi ad salutis portum educere curavit, eis viam vitae et doctrinis insinuans, et sumptibus sternens. In suo namque patrimonio, quod Marciniacus dicitur, quoddam monasterium et idoneas religioni construxit officinas, ubi feminae provectiores, et maritalem fastidientes licentiam, veteres decoquerent errores, et Christi complexibus astringi [Col. 0868B] mererentur. Hunc locum personae nobiles elegerunt, quae cum nuptiis etiam delicias expertae, tanto patientius utrisque carerent, quanto didicissent in eis et brevem et plenam doloris esse voluptatem. Has profecto sub regulis hujusmodi vivere constituit, ut earum nulla vel rei necessitate familiaris, vel quolibet negotio, conspectibus virorum offerretur; ne, quibus votum indixerat continentiam, intuitus sollicitaret ad culpam. Procuratores earum, procuratores religiosi atque prudentes, sub quorum custodia nec possessio distractionem, nec honestas dispendium formidabat. Nulla ubi vel rara juvencula, ne lascivientis adhuc fervor aetatis, vel loco infamiam contraheret, vel inter sorores scandalum generaret [(27) 2Kb] . Harum eruditioni senem quemdam [Col. 0868C] deputavit, Renchonem nomine, consummati monachum testimonii, qui noverat et devotionem provocare misericordia, et excessus arcere disciplina. Praeterea ne in ancillis Christi, vel victus vel vestimentorum defectu, sacrum deficeret propositum, uberes eis reditus providit, comparavit praedia; sic earum necessitati consulens, ne vel culpam superfluitas induceret, vel egestas querelam extorqueret. Monasterium quoque plurimis decorans ornamentis, praeter caetera sanctorum pignora beatae virginis ac martyris Agnetis in eo brachium collocavit, argento vestitum et auro.

12. Alia quoque sub eo et per eum constructa sunt monasteria, cellae quamplures aedificatae [(28) 1Kb] ; [Col. 0869A] veteres abbatiae, quas inhabitantium negligentia penitus attriverat, ad antiquam tam ordinis quam possessionum revocatae dignitatem. In tantum enim sub praefato Patre Cluniacensis religio effloruit ut inde abbates desolatis quaererentur monasteriis, assumerentur pariter et exempla sanctimoniae, et qualitas disciplinae. Felix Ecclesia! quae de sancto conventu illo summum sibi mereretur sacerdotem! Quantae autem discretionis et misericordiae fuerit, junioribus coenobitis impensa demonstrat benignitas, quibus cum minor libra panis et potus ex consuetudine traderetur, ipse tamen eis parem dari constituit, aequum judicans, ut quos idem diei pondus affligebat et aestus, idem quasi jam denarius solveretur. Sana sane dispositio, quae praefatam aetatem, et [Col. 0869B] a murmure compescuit, et ad laborem susceptae roboravit obedientiae.



CAPUT III. Arcana ab eo animorum inspecta et futura praedicta.

13. Ad declarandum autem, quam gratum Deo in omnibus exhibebat obsequium, B. Hugoni cum spirituum discretione, data esse dicitur gratia prophetiae. In his enim qui monasticum profitebantur ascensum, quo quisque animo ad eum accederet, libera mente discernebat, intuebatur quis in sagena B. Benedicti bonus piscis futurus esset, quis angelum lucis, quis angelum gereret tenebrarum. Quam profecto gratiam ne potius ei conferre, quam a Deo collectam referre videamur, ejus testimonio [Col. 0869C] supposita serviunt et suffragantur exempla. Dominus quidam, nomine Maingodus, dilatione susceptionis, quam providus Pater probandi gratia aliquandiu suspenderat, vulneratum gerens animum, egredi ac fugere constituit. Quo spiritu revelante comperto, piisimus abbas praescriptum fratrem verbis durioribus increpavit, ei pariter et vulnera mentis indicans, et vulneribus paternae consolationis adhibens medicinam. Sic ille reversus ad se, susceptionem, quam dilatam doluit, patienter exspectavit.

14. Mortem quoque Guillelmi junioris, qui magno ac triumphatori Anglorum Guillelmi patri suo successerat, evidenti vaticinio indicavit. Erat ille Dei servus Marciniaci, simulque cum eo vir gloriosae opinionis Anselmus [(29) 1Kb] Cantuariensis archiepiscopus [Col. 0869D] Anglorum, magna duo luminaria, quorum devotio vicariis exhortationibus et exemplis in amorem [Col. 0870A] proficiebat praemiorum. Erant ibi et alii tres monachi Balduinus scilicet et Edmerus atque Eustachius, omnes filii lucis, et incedentes in mandatis et in justificationibus Domini sine querela (Luc. I, 6) Ad quos B. Hugo conversus: Ex abundanti, inquit, est archiepiscopo divina reserare judicia, quibus Judex justus deponit potentes de sede et exaltat humiles (Luc. I, 52). Vobis autem dicimus, in regem Anglorum nocte transacta datam esse proscriptionis sententiam eumque brevi regnaturum. Pauci dies fluxerant, et ecce beati viri vaticinium, qui promissus fuerat, secutus est eventus [(30) 1Kb] . Praescriptus siquidem rex, dum venationis insisteret studio, sagitta cujusdam militis in cor percussus est, statimque morte praeventus subita, exspiravit. Sic igitur [Col. 0870B] vita regis terminata, et abbati prophetiae gratiam inesse claruit, et Cantuariensi archiepiscopo, qui persequenti se regi cesserat, redeundi facultas ad sedem accessit.

15. Item Dei servus, dum esset in Aquitania, ad ecclesiam B. Viviani, sanctorum locorum sollicitus visitator, accessit. Ubi cum praefati confessoris diligenter actus et Vitam legeret, cujusdam boni viri nomine Amandi [(31) 1Kb] factam in ea reperit mentionem, de quo ipse plenius edoceri desiderans, opinionem ejus et patriam, propositum et finem atque sepulturam a clericis praesens inquirit. Respondetur sciscitanti B. Amandum magistrum fuisse S. Viviani. meritis insignem, doctrina conspicuum, exemplis clarum. Corpus ejus, prout fama ferebatur, in Galliis [Col. 0870C] habere sepulturam. Sequenti autem die, decanus canonicorum in eodem loco xenodochium constructurus, a B. Hugone suscepti operi postulat fundamentum designari. At ille, Spiritu sancto edoctus: Hic, ait, fundamenta jacite, et minime poenitebit. Ad ejus itaque suggestionem pueri altius fodientes, mausolaeum praedicandae pulchritudinis inveniunt, B. Amandi nomine insignitum: quo reperto, clerus exsultat, populus glorificant Deum, qui mirabilis est in sanctis suis (Psal. LXVII, 36), nil jam de merito dubitantes abbatis, quod in inventione claruerat confessoris.

16. Stupendis stupenda succedunt. Consolationis gratia pius Pater loca visitare consueverat, quae monasterium Cluniacense contingunt. Ingressus itaque [Col. 0870D] cellam B. Mariae quae dicitur de Charitate [(32) 1Kb] , dum congregatos ibi fratres susciperet osculo, cujusdam [Col. 0871A] eorum et occursum abhorruit, et osculum declinavit. Nimirum spiritu docente didicerat os hominis plenum blasphemiae et spurcitiarum, nec idoneum quod pacis osculo servus Dei dignaretur. Mirantibus his qui aderant et rei novitate suspensis, quam miser ille duxisset vitam, quid gereret devotionis familiari colloquio, idem abbas inquirit. Respondentem se mechanicum [(33) 1Kb] , esse, et necromantiae praestigiis inquinatum, de ovili pastor abegit, utpote nulla in verbis, nulla in habitu conversionis indicia nuntiantem. Sic in una eademque re, et lupi fraus et pastoris providentia innotuit.

17. Susceptus idem Dei famulus in monasterio Angeriacensi [(34) 1Kb] , sepultis paulisper sensibus [Col. 0871B] carnis, puriore mentis intuitu, vidit quoddam fulgur de sublimi veniens, monasterii Cluniacensis auditorium irrumpere, magnamque secum trahere ruinam. Qua ex visione vir Dei collegit, commissam apud Cluniacum offensam, quae nisi celeberrima correctione purgaretur, superni judicis indignationem in eumdem provocaret locum. Nec mora, Cluniacum regreditur, instantibus negotiis, quae agenda susceperat, lucrum praeferens animarum. Dehinc ingressus capitulum, eodem spiritu quo jam reatum cognoverat, rei quoque personam cognovit. Quem ex nomine conveniens, Erubesce, inquit, Petre, et age poenitentiam, dum licet, ne tunc incipias poenitere, cum poenitentia nulli prorsus est fructuosa; totum te priori pande, redoperi vulnus mentis, ut [Col. 0871C] pro qualitate vulneris curam sentias medicantis. Infelix, excute jugum diaboli, et amplectere jugum Christi, quoniam jugum ejus suave est, et onus ejus leve (Matth. XI, 30). Quod quia saepius jam commonitus, detrectare tamen non desinis, reatum quem comitatur pertinacia, districtior puniat disciplina, tuis enim parcere delictis, ad periculum militat aliorum [(35) 1Kb] . His verbis verberibus adjectis, frater contumax et sibi redditus est et ordini, bonumque obedientiae, quod exhortatio non contulit, censura provocavit.

18. Alio quoque tempore, similis ei visio apparuit. Dormientem quippe quaedam persona conveniens, oportere dicit eum Cabilonem usque fatigari, [Col. 0872A] commissum esse in coenobio S. Marcelli [(36) 1Kb] , quod eatenus obductum silentio, monastica succidendum esset disciplina. Excitatus his Dei servus, iter arripit; et ingressus monasterium, quemadmodum per visionem didicerat, rem sic habere cognovit. Adhibita itaque vulneri medicina, inveteratam atque difficilem sanari propulsat corruptelam. Quadam autem nocte, dum fatigatis artubus modico sopore vir Dei consuleret, videre visus est decubantium sub capite suo serpentium multitudinem, caeteraque diversi generis reptilia, quibus ille perturbatus, somnum continuare non poterat. Dehinc amoto pulvinari, librum Maronis reperit, eoque projecto, somnum duxit tranquillum. Apta rei visio, cum [Col. 0872B] nihil aliud quam quaedam venena sint fabulae poetarum [(37) 1Kb] .

19. Operae pretium est ea relatis apponere quae et auditu didicimus et visu. Antecessor noster Hoellus [(38) 1Kb] praedicandae praesul memoriae Romam proficiscens, gratia videndi sanctum Dei Cluniacum divertit. Qui postquam loquendi cum eo sortitus est facultatem, cum quodam suo archidiacono ad eum in parvam deductus est cameram, sacris dicatam colloquiis, et celebrem potius cultore quam cultu. Cum autem convenissent filii adoptionis, et invicem beneficia suarum sibi communicarent orationum, B. Hugo frequentius praefatum intuitus archidiaconum: Tantum, inquit, ne desis gratiae Dei quoniam provisum est te, in eo in quo nunc administras ordine, nullatenus remansurum. Parum [Col. 0872C] temporius fluxerat, et eventus est vaticinium subsecutus. Archidiaconus [(39) 1Kb] etenim sequenti anno pontificalem sortitus est dignitatem. Nos hoc audivimus, nos praesentes vidimus, nos beati illius hominis orationum participes in eo facti sumus colloquio. Nos quidem, fama revelante, nonnulla de ejus sanctitate didiceramus, nonnulla de mansuetudine, nonnulla etiam de his quibus et vitia judicium, et virtuti praerogatur incrementum; invenimus autem ampliora, ex gregis conversatione, pastoris vigilantiam perpendentes.

20. Supersunt autem et alia, quibus patenter indicatur illum juris patronum, inter insignia sanctimoniae, gratia claruisse prophetiae. Quidam namque [Col. 0873A] monachus, nomine Durannus [(40) 1Kb] , moventia risum verba proferre consueverat, indocilis praejudicialem deponere levitatem. Idem tamen in caeteris, adversus quae non est lex, ita sibi consuluerat, ut prius in abbatem, dehinc in episcopum, vita provehi mereretur et doctrina. Qui cum abbatem minus audiret increpantem: Frater, inquit ei abbas, nisi dignam egeris poenitentiam, post transitum spumantibus labiis ad superos rediens apparebis. Factum est autem ut nec ab otiosis verbis ille desisteret, nec abbatis vaticinio promissus deesset effectus. Praefatus namque Durannus, naturae debitum solvens, in promisso sibi habitu cuidam Siguino, sacerdoti scilicet, religioso apparuit, miserabiliter juvamen ejus postulans, cui vivens obedire contempserat. [Col. 0873B] Quod cum pius Pater Siguino referente didicisset, electis septem fratribus, silentium una indixit septimana, quatenus oris excessus oris obedientia purgaretur. Obedientibus aliis, unus eorum praecepti violator silentium interrupit. Rursus pontifex, eumdem quem prius habitum gerens, sacerdoti praescripto apparuit, inobedientiam fratris accusans, qui dum fregit mandatum, suffragia exclusit aliorum. Quo audito, clementissimus Pater iterato septem dierum silentio, defectum violatae supplevit obedientiae. Unde factum est ut ostensus tertio praesul, sed jam nihil sordidum gerens, abbati gratias ageret, ejus interventu abstersum oris opprobrium, sententiam judicis immutatam. Hoc relatum, et Patris meritum declaravit, et apud fratres reverentiam [Col. 0873C] susceptae juvit obedientiae. Collata sic viro Dei spirituum discretio efficaci eum magisterio docuit quid correctione proficeret, quid tolerandum esset misericordia, quid censura puniendum.



CAPUT IV. Varii morbi ab eo curati.

21. Nemo autem putet abbatem propheticis tantum claruisse vaticiniis, cui cum discretione spirituum, collata est etiam gratia sanitatum. Constat enim nonnullos, variis oppressos languoribus, sumptis ex ejus mensa convaluisse reliquiis. Acardus quidam, vi febrium laborans, restitutam sibi sanitatem praefatae debuit medicinae. Tres praeterea fratres, eodem decumbentes incommodo, beati viri meritum in antiquam reformavit sospitatem, eorum [Col. 0873D] duobus quidem destinata eulogiarum gratia, salutis integritatem resignavit; tertius autem, cum Borboni [(41) 1Kb] per sex menses quartana sustinuisset incendia, a sancto Patre, qui illuc ex tempore accesserat, sacris jubetur interesse mysteriis. Adest febricitans, et ex abbatis jussu epoto post missam vino, in quo lota fuerant sanctorum pignora, febris incendium [Col. 0874A] abscessit. O praedicanda Patris humilitas, qui quod ejus posset ascribi meritis, maluit sanctorum pignoribus assignari! Jarento quoque, felicis monachus testimonii, post diuturnas febrium convaluit injurias, hausto vino, quo sacri ejus digiti perfusi fuerant, post oblatum Deo sacramentum.

22. Beatus quoque medicus, qui cum salute corporum, de salute satagebat animarum! beata, inquam, anima, cujus et meritis acquirebatur temporale remedium, et exhortatione sempiternum. Eidem namque Crispeium [(42) 1Kb] proficiscenti, febricitans miles [(43) 1Kb] occurrit, sanctissimo ejus adjuvari deprecans interventu. Dehinc onerosius instanti: Abstine, inquit abbas, abstine, frater, a rapinis, amissam sic adepturus sanitatem. Rapinas miles [Col. 0874B] abdicat, eodemque momento ad preces abbatis, et votum factum est, et exstinctum febris incendium. Nemo autem miretur abbatis merito collatam corporibus salutem, cui etiam id gratiae accessit, ut exutae de ergastulo carnis animae, ipsius interventu judicem placatum invenirent. Fratrum quidam soluto naturae debito, nec adhuc tamen humatus, personis duabus, quae sibi nomen religione comparaverant, apparuit dicens duos solidos, praeter licentiam sacristae sub quo ipse militabat, se sustulisse, ac proprio expendisse arbitrio. Hoc excessu dilatam sibi requiem, quae tamen posset abbatis intercessione praerogari. Mane autem facto, cum alter id de altero ignoraret, eodem tamen ordine, sub sancti viri praesentia, praefatam in capitulo retulere visionem. Discussa [Col. 0874C] itaque diligenter transgressio, et venialis inventa, suffragiis orationum quas devotius fieri clementissimus Pater indixit, et propensiori eleemosynarum largitione, solvi promeruit.

23. In civitate Parisiorum vir erat illustris, Robertus nomine, professione miles, ita paralysi torpens, ut in eodem homine partem vivere, partem diceres jam sepultam. Diuturna haec et lethalis pernicies dudum spem salutis abstulerat decumbenti. Contigit autem eodem tempore servum Dei Parisios ingredi, atque ad ecclesiam ascendere, quae beatissimae Genovefae virginis et nomine celebris est et corpore. Quo audito, praescriptus aeger illuc alieno defertur auxilio, genibus abbatis advolvitur, suspiriis interpellat et lacrymis, ut ejus apud Deum mereretur [Col. 0874D] interventum. Movetur Pater anxietate supplicantis et inter sacra missarum solemnia, flagitatum paralytico procurat subventum. Nil tamen de suis praesumens meritis, totus ad apostolorum principem convertitur, cujus et umbra salus infirmis, et oratione vita est defunctis restituta. Sumptam ergo ipsius planetam [(44) 1Kb] , quae veterum relatione in [Col. 0875A] praefata creditur esse ecclesia, super prostratum elevat aegrum, illud clamans, Petrus apostolus dixit paralytico: Sanet te Dominus Jesus Christus. Ad haec verba confestim Robertus ita convaluit ac si ipse Petrus preces pro eo declamasset. Regreditur incolumis qui semivivus accesserat, his qui aderant attestantibus beneplacitam esse Deo vitam, cujus apud Deum tam efficacem viderant esse postulationem [(45) 1Kb] .

24. Fortassis haec apostolicis ascriberentur meritis, et cujus umbra male habentibus restitutam constat esse sanitatem, ejus utique vestimento Robertus convaluisse assereretur. Caeterum non minora meritis acta leguntur Hugonis, quibus Hugoni nullo fidei periculo praestitum possit assignari beneficium. [Col. 0875B] Idem namque dum in Vasconia, sicut de Cluniacensi coenobio, subditas visitaret cellulas, haud procul ab itinere parvum conspexit tugurium, cujus inhabitator egenus erat et leprosus. Hic ex divite pauper, abjectus ex splendido, leprosus ex incolumi, vitam morte graviorem ducebat. Laetatur Dei servus adeptum se tempus opportunum, quo Christum in paupere visitaret. Praeeuntibus itaque caeteris, ipse uno tantum comite monacho tegetem ingreditur, consolationi totus insistit, laceram demulcet cutem, ingeminat felicem infelicitate sua, cui esset datum flagellis corporalibus et paupertatis igne purgari. Denique dum discessurus homo Dei, quid erogaret pauperi non haberet, agninam, qua indutus erat, exuit vestem, vestit pauperem. Vestimentum gratia [Col. 0875C] comitatur insperata; ex quo enim pauper eo indutus est, cutis deformitas abscessit, et absterso leprae contagio, membris omnibus incolumitas est et species restituta. Egreditur Christi famulus, relicta pauperi benedictione, quae et amplius spe suscipienti profuit, et amplius voto dantis meritum patefecit. Leguntur et alii, tam ex veste quam ex lympha quae ex ejus stillaverat manibus, expetitam suscepisse salutem

25. Wigo, monachus, vir venerandae opinionis et utile vas in domo Domini, vocis usum amiserat, admodum tristis, eo quod imminenti Natalitio persolvere non posset debitum cantandi obsequium. Qui dum juxta suppedaneum abbatis quiesceret, et [Col. 0875D] vocis reformationem ex sacris ejus speraret meritis, corrigiam pilei ejus, latenter assumpti, collo circumdedit; statimque soluto, quod arteriis obstabat incommodo, priscae modulationis usus est ei in integrum reformatus. Articulum pedis cujusdam Theoderici, magnae quidem militis potentiae, sed majoris apud Deum devotionis, cancer (infirmitas lethalis) exederat, quod quia studium vicerat medicinae, auferebat et spem vitae. Abbatis tamen meritis, hoc ordine exstinctum est horrendae pestis incendium. [Col. 0876A] Abbas missam cantaverat, et aquam ex ejus stillatam manibus infirmo, praesenti atque postulanti eam, servientes, abbate detulerant ignorante. Qua exesis partibus infusa, suus articulo redditus est status, suppletum depastae carnis dispendium, et agente lympha vices medicinae, abbas nesciens restituit sanitatem. Quippe durum erat et intolerabile homini Dei, ex his quae circa ipsum erant aut ex ejus remanebant mensa, contemplatione salutis acquirendae aliquid asportari. Homo verae virtutis, ad virtutum derivabat excidium, linguas affectare alienas, laudis enim nulla omnino cupiditas, nisi cujus et materia est in animo, et testis in coelo. Quam cum sibi pariter opera compararent et verba, aliam tamen suspiranti mercedem, nulla ex praeconio miraculorum [Col. 0876B] subrepsit elatio. Aliis quoque nesciens Dei servus profuit, quos etsi non omnes, aliquos tamen eorum, paginae duximus imprimendos.

26. Erat in quadam obedientia monachus, nomine Guillelmus, qui diuturna cruris infirmitate decumbens, injuncta sibi exsequi non poterat officia. Hoc enim in tantum tumorem excesserat ut amissa naturali forma, globus quidam videretur. Cum autem morbus excrescens, nihil aliud quam mortem loqueretur, ille totus ad abbatis meritum, spe conversus et fide, manibus admotis tumenti cruri: Praecipio, inquit, tibi, passio, in nomine Jesu Christi, et ex parte Patris cujus praeceptis huc veni, ut recedens permittas injunctam mihi explere obedientiam. Sequenti nocte, dormienti, duo in [Col. 0876C] albis apparuere monachi, qui dicerent se a B. Hugone directos; dehinc unus quidem cruri manus apposuit, infudit oleum; alter vero leniori, et velut suspenso contactu, partes infirmas perungere visus est. Quo peracto, cum recedentibus monachis ipsa recessit infirmitas, et incolumitatem, quam medicina non potuit, gratia reduxit. Evigilans monachus cum sentiret exterminatas infirmitatis angustias, beato Patri suo restitutam ascripsit sanitatem.

27. Ex difficultate partus, quaedam mulier, amisso linguae pariter et manus officio, caeterarum quoque partium detrimenta formidabat. Hujusmodi angustia decumbenti, suggestum in somnis est, oportere eam [Col. 0876D] Laisiacum [(46) 1Kb] proficisci, ubi meritis B. Hugonis, utroque levaretur incommodo. Paruit mulier, eoque delata, dum praescriptus Pater in oratorio S. Sulpicii [(47) 1Kb] ipsa praesente divina celebraret mysteria, meritis ejus utriusque morbi plenum meruit obtinere remedium. Credatur in sedendis humanorum corporum passionibus, filio adoptionis collatam desuper fuisse gratiam, quae illi etiam in perturbato aere perhibetur exstitisse, Ludovicus enim comes, et Sophia uxor sua, praedicandae scilicet vir et mulier [Col. 0877A] devotionis, eum apud Aldechiarcum [(48) 9Kb] hospitio susceperant. Deinde posita in viridario mensa, commotus aer tempestatis signa praemisit. Turbati discursant ministri, quid fieret ex appositis jam dapibus ignorantes. Caeterum Dei famulus, elevans manum, crucis signum opposuit, et imminentem sic abegit tempestatem. Quae ne casu potius quam meritis abbatis abscessisse videretur, circumquaque pluviis desaevientibus et tonitruis, locus ille tempestatis expers, et serenus remansisse perhibetur. Paredi [(49) 1Kb] , puerum quemdam, monasticae consecratum militiae, decidens ex culmine campanarii tabula prostravit. Eo tempore beatus abbas fratres visitaturus Paredum accesserat. Puer, in quo consultae poilicibus venae proximum nuntiabant interitum, [Col. 0877B] semivivus ad eum defertur; fratres velut exstinctum deflent puerum, qui vix in castris spiritualis militiae vivere inchoasset. Denique pius abbas, mente compunctus, contritum contrectat puerum, pro exsequiis obsequiis insistit, et ad ostium divinae pietatis Christi procurrit Christi veteranus, tanta precum instantia ut et puero salus, et puer conventui redderetur.

28. Invitati complures hujusmodi miraculorum praeconiis, eum videre praeoptabant, ei adhaerere, et sanctissimis ejus erudiri documentis. Quippe tota ejus vita, sacris par institutis, tota ejus conversatio beate vivendi magisterium fuit. Nulla vel pauca fuere monasteria, quae non profecerint ejus circumspectis institutionibus aut exemplis. Convenientes [Col. 0877C] autem ad se monachos vel abbates, quam paterno complecteretur affectu, quam sufficienter quaerentibus responderet, quam pie aperiret pulsantibus, difficile est explicare. Inter quos Suessionensis [(50) 1Kb] abbas ad primatem monasticae perfectionis accedens, presbyterum quemdam, Petrum nomine, itineris comitem habuit, dudum B. Hugonis familiaritatem assecutum. Qua ex familiaritate securius eum presbyter allocutus: Scimus, inquit, te, sanctissime Pater, curam gerere miserorum, et juxta vocem Apostoli, cum infirmantibus infirmari (II Cor. XI, 29). Unde et pro quodam fratre meo ad ostium tuae pulsans misericordiae, sacris orationibus tuis misero subveniri deploro, quem putridum vulnus, et latius incolumes occupans partes, in desperationis discrimen [Col. 0877D] adduxit. Tandem pius Pater miserabilibus cedens obsecrationibus, panem qui de mensa ipsius superfuerat, afferri praecepit, allatum benedixit, dedit benedictum sacerdoti; dedit ei et partem baculi, quem manu gestare, quo sustentari consueverat. Quibus ille acceptis, in spe simul et fide regreditur, [Col. 0878A] quantum prius de fraterna turbatus angustia, tantum postea de salute gavisurus. Ex quo enim superpositum est ulceri lignum, et panem benedictionis infirmus comedit, ita explosum est putridae carnis incommodum ut nullus dolor, nulla illic infirmitatis indicia remanerent.



CAPUT V. Tutela angelorum quaedam ab eo mala depulsa malevoli divinitus puniti. Liberalitas ejus compensata.

29. Quadam praeterea die, dum paulisper abbas obdormiret, ex urgente causa, eum monachi excitaverunt. Abbas interrogans: Ut quid huc, ait, istum adduxistis puerum? Responderunt monachi se neminem adduxisse. Subdidit abbas, dicens: Nunquid non videtis illum elegantis formae puerum? [Col. 0878B] Rursus cum monachi mirarentur, attestantes se neminem prorsus videre, animadvertens abbas ostensum sibi divinum aliquid, sermonem transtulit ad alia, nullam ulterius faciens de puero mentionem. Credo ei apparuisse custodem corporis sui angelum Dei, cujus excubiis, et aeriarum tentamenta potestatum, et imminentia corporis pericula declinabat. Unde cum apud Berziacum [(51) 1Kb] se sopori dedisset, angelica protectus custodia, multiplex mortis discrimen evasit. Repente namque turbato aere consurgentes venti, velut conflictum quemdam inire coeperunt; frequentior desaevire coruscatio. lapidibus et grandine concuti domus, volare fulmina quibus nec dormitorium patris, adhaerens ecclesiae, intactum remansit; illud enim vis irrumpens fulminis, [Col. 0878C] tam vaganti discursu praefatum perscrutata est domicilium ut, par miraculum dicam, tres in fornace pueros, et inter flammas saevientes sanctum Dei conservatum. Augebant discrimen caementa simul et lapides undique corruentes, quos fulminis ictu rupta maceria circa dormientem diffundebat abbatem. Discurrebant famuli, monachi querebantur, vel obrutum ruina et lapidibus, vel igne consumptum abbatem opinantes. Ille autem divinis protectus excubiis, nec strepitu soporem, nec populantibus flammis sospitatem amisit. Ita Dei servus, horrendo circumseptus incendio, virtute promeruit liberari, et illaesus exivit.

30. Legitur idem Pater in aliis etiam conservatus periculis, ejusque sacer transitus, qui gravissima [Col. 0878D] infirmitate videbatur imminere, conventus intercessione, et sumptuosis eleemosynarum expensis, in sanctam dilatus senectutem. Quodam namque tempore, B. Hugo, tanta corporis afflictus molestia ut imminens incommodum vitae desperatio sequeretur; de medio montis, qui Cluniaco adjacet, quasi fratribus [Col. 0879A] ultimam daturus benedictionem, ad capitulum delatus est. Flet conventus, et eget solatio, quisquis alium nititur consolari. Acclamant filii Patrem, magistrum discipuli circumeunt; retractat grex indefessas pastoris excubias; et quae lacrymas provocent, undique pietatis ejus insignia praedicantur. Dehinc ipso innuente, sanctorum imaginibus praesentatur apostolorum, sperans eorum meritis imploratam se adipisci sanitatem. Quae confestim impetrata, pupillis tutorem restituit, filiis patrem, pauperibus provisorem. Nec minus stylo commendandum credimus quod Romam proficiscenti, vita pariter et incolumitas est in morte conservata. Ille siquidem, dum propter civitatem Vapingum [(52) 1Kb] , per abrupta montium et ancipites anfractus incederet, [Col. 0879B] altiori cuidam praecipitio incircumspectis accessibus occurrit. Declinans mula in vallem, cui prima inniterentur vestigia, nihil solidum invenit. Pallent monachi [(53) 2Kb] , diffidentes periculum praesens aliquo posse declinari consilio; Dominus autem, plenum beatae spei et gloriae finem servo suo providens, mirabiliter eum de patenti abysso eduxit; mula divinitus in eam innitente partem, in qua solidum iter et obstaculis liberum invenit. Porro de simili periculo clericus quidam, de Hispaniis cum abbate regrediens, dum comites ad hospitium praecederet, et improvidus in horrendum delaberetur praecipitium, ad invocatum nomen abbatis, ramusculo retentus liberari promeruit. Praeterea Geraldo cuidam, per Ligerim temere remiganti, saepius abbas invocatus [Col. 0879C] adfuisse perhibetur. Submersa quippe navicula, cum res ad vitae periculum cederet, ipse nomen ejus acclamans, incolumis ad ripam enatavit. Qua in persona, eo amplius abbatis meritum claruit, quo ille dudum turbatus cerebrum, imperitia quidem naviculam ascendit, sed gratia mortem evasit.

31. Magna sane hujus viri merita, cujus nec amici apud Deum irremunerati fuerunt, nec impuniti contemptores, non quod ipse vellet mortem peccatoris, aut pro inimicis orare desisteret, qui noverat neminem vere diligere Christum, donec et inimicum diligeret propter Christum. Caeterum vult aliquando [Col. 0880A] Deus in hac etiam vita contemptum puniri sanctorum, ne justus zelet super iniquos pacem peccatorum videns, et dicat: Ergo sine causa justificavi cor meum, et lavi inter innocentes manus meas (Psal. LXXII, 3, 13)? Sunt fortassis et aliae occultiores causae, quibus Judex justus hic et benefactorum praemia rependit, et injurias punit. Porro irrogatas huic servo suo contumelias, quam districto percussit judicio, succincte nos non taedebit explicare. Is itaque totus propagandi monasticam religionem studiis occupatus, dum eam in monasterio Mauziacensi [(54) 1Kb] reformare contendit, nonnullorum pertulit invidiam, convicia sustinuit, seductor et hypocrita, tyrannus et invasor acclamatus. Inter quos quidam clericus in hanc usque prorupit insaniam, ut diceret effossurum se [Col. 0880B] oculos abbati, si in hoc opus exoptata sibi copia donaretur. Arguunt eum puniendae praesumptionis illi etiam, qui temperantius abbati detrahebant, dicentes non exasperandam contumeliis, sed obsequiis colendam potius et ordinis et personae dignitatem. Ac ne dubitaretur in servo suo Dominum graviter offensum, juxta illud Evangelii: Qui vos spernit me spernit (Luc. X, 16); venenosae linguae praesumtionem tam digna est ultio subsecuta ut, vix octo diebus evolutis, exigente culpa ei effoderentur oculi, qui in oculos abbatis sacrilegam affectaverat facultatem

32. Pontius de Burgeto, vir accusandae voluntatis in servum Dei, audiens abbatem partes Arverniae [(55) 1Kb] , in quibus ipse morabatur, aditurum, cum [Col. 0880C] eum nec videre vellet, nec videri declinasset contemptu, morbum simulans in lectum decidit. Factum est autem ut, illuc abbate profecto, vera fieret quae fingebatur infirmitas; quae profecto in tantum excrevit ut, amissa loquendi facultate, deductus ad extrema putaretur. Quem itaque prius videre noluit, coactus postea vidit, per internuntios omnimodis exorans ut ab eo visitari mereretur. Visitatus aeger, in lacrymis et gemitu culpam confitetur; cui et contritio cordis veniam, et interventus abbatis sanitatem acquisivit.

33. Coenobium B. Martini, quod Majus-Monasteterium dicitur, comitis Andegavensis [(56) 1Kb] , videlicet [Col. 0881A] Gaufridi, cognomine Barbari, tyrannica praesumptio vehementer affligebat [(57) 1Kb] . Rogatus Dei servus a praefati abbate coenobii, ut et consilio et orationum interventu oppressae subveniret abbatiae, Turonis usque fatigari non distulit, eo libentius difficultatem viae assumens, quod idem locus a Cluniacensi disciplina, monasticae religionis fundamenta susceperit. Veniens autem ad comitem, cum nihil proficeret verbis, nec amplecti genua, nec advolvi pedibus erubuit. Assumpta est omnis forma supplicandi, qua mansuetudo etiam apud crudeles provocatur potestates; ille tamen animum gerens obduratum, abbatem aversatus est supplicantem, qui ad hanc quoque prorupit insaniam, ut diceret se B. Martini conventum, ad obsequium unius asini redacturum. [Col. 0881B] Surgens tandem Dei servus a pulvere, cum assumptum chlamide tyrannum, salutiferis emollire niteretur eloquiis, ille rupta, qua chlamis astringebatur, fibula, contemptis exhortationibus, abscessit. Abscedenti vir prophetico tactus Spiritu, illud Samuelis dixisse memoratur: Scissum est regnum tuum a te hodie (I Reg. XV, 28). Quod profecto vaticinium rei exitus declaravit: expulsus etenim a consulatu, tandiu contemptor ille a fratre suo Fulcone detentus est in carcere, ut non prius a custodia corpus, quam spiritus a corpore solveretur. Cui ad cumulum ultionis hoc etiam accessit, ut amisso sensu in pueriles ineptias ad mortem usque deliraret.

34. Berardus quoque de castro Retortorio [(58) 1Kb] , [Col. 0881C] in villam Cavariacum [(59) 1Kb] quae juris est monasterii Cluniacensis, exactionibus insolitis debacchatus, similem poenae sustinuit ultionem. Hic aliquandiu patienter toleratus, deinde per principes et ecclesiasticas admonitus personas, ut a tyrannicis desisteret injuriis, cum omnes aeque sperneret, totum hujus rei negotium B. Hugo Joanni Baptistae commisit, ad quem ille conversus, adversus praefatum Satanam lacrymis et gemitu promptissimum ejus postulat auxilium: Nec mora: preces abbatis exauditas rei eventus ostendit. Ille nimirum, sensu pariter amisso et visu, suorum manibus ad domum defertur, confusa loquens omnia, et suscitatam adversum se justi Judicis indignationem aliis quoque demonstrans indiciis. Ejus enim lectus, in nocte bis accensus, [Col. 0881D] illum pene debito consumpsit incendio, qui sanctuarii possessionem exactionibus indebitis consumebat et rapinis. Quibus ille flagellis coactus, ad se tandem revertitur; abjurat exactiones, damna restituit, pollicitus in sanctuarium Domini se nihil deinceps praesumpturum. Unde factum est ut qui [Col. 0882A] servum Dei contemnendo duplex traxerat incommedum, resipiscendo divina ultione repressa plenam reciperet sanitatem.

35. Perpende, lector, quo affectu commissarum sibi salutem quaesierit animarum, qui etiam circa interfectores fratris ac patris sui Davidicam expressit et aemulatus est lenitatem. Is enim, secundum illud Evangelicum: Dimittite, et dimittemini (Luc. IV, 37), collata utrique reo patrati homicidii venia, confugienti ad se fratris interfectori, cui ad declinandos interfecti proximos nullum patebat refugium, sanctae protectionis suae sinum aperuit; in quo illo susceptus, et temporalis vitae discrimen evasit, et viam invasit sempiternae. Ad abbatis namque suggestionem compunctus homicida, supremum poenitentiae [Col. 0882B] habitum sumpsit, in quo ille peracta feliciter causali peregrinatione hujus mundi, dum vivero desiit, vivere inchoavit. Defuncto autem patre suo, quem dux Burgundiae gener ejus propria manu peremerat, hoc apud Deum interventu subvenire studuit ut delictorum ejus satisfactionem, quam gladius hostilis praevenerat, in seipsum transferret, continuatis afficeretur jejuniis, frequentiores hostias immolaret. Gestandam quoque suscepit loricam, propriis cruciatibus peccata quaerens expiare aliena. Sed et pro ejus interfectore, ne de eo antiquus triumpharet inimicus, oblatis Deo victimis et precibus intercessit. Cujus igitur charitas usque ad diligendos excrevit inimicos, non mirum ejus etiam eleemosynas inter manus erogantium, quod nonnulli [Col. 0882C] asserunt, suscepisset incrementum. Contigit hoc Ademaro, dispensatori benedictionem servi Dei, qui postmodum in abbatem et scientia promoveri meruit et vita. Is, quos egenis ex abbatis praecepto distribueret, seorsim decem solidos ponens, cum per totum mensem potius eos effundere pauperibus quam dare videretur, dispendium tamen in distributo non sensit argento. Ecce Sareptani olei incrementum pariter et statum, gratiam et gratiae finem. Donec enim viduae vas adfuit, oleum fluxit; stetit autem, postquam defuit vas postulanti. Sic et Ademaro, quod daret pauperibus, dum fides adfuit, non defuit; defuit autem, simul et dare gloriam Deo et infirmari fide coepit.
[Col. 0882D]

36. Idem praeterea, cum sibi novem tantum essent denarii eosque dedisset mulieri pauperculae, inventos apud se quindecim aureos obtulit abbati. Quos magnanimus abbas statim in sinu pauperum reponere festinavit, sciens nullum agrum cultori suo feracius quam sinum pauperum responsurum. Probavit hoc ejus Camerarius Jarento, Valentiam [Col. 0883A] cum beato Patre proficiscens. Ipse nimirum exhaustis in usus egenorum marsupiis, cum decem solidos (quos in expensas fratrum reservaverat) abbatis jussu, tristi et amaro erogaret animo: Noli, inquit abbas, noli, fili, metuere, non intrabimus portam civitatis, donec ager, qui semina commisimus, fructificet, reddens amplius quam receperit. Quod profecto vaticinium statim promissus implevit eventus; prius enim quam portam civitatis intrarent, adfuit qui pro paucis denariis auri pondus non modicum ei largiretur. Admiratus dispensator Deo gloriam dedit, tanto circa pauperes factus benignior quanto de mercede securior.



CAPUT VI Multi ad meliorem et monasticam vitam ab eo inducti, [Col. 0883B] templum Cluniacense amplificatum.

37. Talibus tantisque virtutum praeconiis, homo Dei maximus inter magnos habebatur, ambulans viam immaculatam, et filiis sanctae imitationis suae monastica suscitans et exaltans instituta. Extensi sunt palmites hujus vitis usque ad mare, et usque ad flumen propagines ejus. Ex his abbates nonnulli, exemplo pariter et verbo, collatas extulere dignitates; alii vero virtute tantum conspicui, sic in carne praeter carnem vivebant, ut cum necessitate rebus interessent hominum, voluntate rebus angelorum interessent. Hos enumerare vitamque eorum praesenti negotio prosequi, extra metam currus agere est, nisi quia laus discipuli, gloria est et magistri. Sed et filiorum devotionem praedicare, ut [Col. 0883C] merita Patris extollas, nihil aliud est quam si solis splendorem facibus admotis adjuvare coneris. Supersunt enim adhuc tanta virtutum ejus atque operum insignia, ut ad eorum relationem, assumpta paululum requie, velut anhelantem equum necesse sit respirare. Quapropter ad horam stylum deponimus, Dei servo, cui ille famulatur, adjuvante, fiducialius quae restant, aggressuri [(60) 1Kb] .

38. Jam lubricae juventutis offendicula vir sanctus inoffensis gressibus evaserat, a nativitate quidem sexaginta quinque, a susceptione autem regiminis, annos gerens quadraginta. Calefaciebat eum virgo sapientiae, quam beatus senex velut David amplexatus, cum corpore deficeret, maturitate sensus et consilii praerogativa, sibimet eminebat. Ex incommodis, [Col. 0883D] quibus aetas hujusmodi circumvenitur, nullus apud cum religioni defectus accessit; eadem ille, qua prius devotione, monachi leges et sacra docuit ac servavit industria. Sed et uberior apparatus, quo filiorum dilectio fatiscentem corpore patrem in divinum reparare quaerebat obsequium, nihil aliud ei [Col. 0884A] quam virtutum materia fuit. Nonnulli namque deliciis facile carent, ab appositis autem pauci possunt abstinere; quod tamen sic B. Hugo consueverit ut cum multa pransuro ponerentur, ex his modicum indulgeret naturae, nihil gulae. Quidquid ultra necessaria refectioni ejus accessit, turbae servivit, non personae; egenis, non abbati. Qua in refectione, mirum valde fuit, vinum nunquam sibi appositum, sed sicca dape soluta sic jejunia, velut si caementum facturus, calcem tantum misceas et arenam. Sic ille debilem non debilis aetatem percurrens, religioni quotidie aliquid adjecit; quanto viciniorem sentiebat finem commissae sibi militiae, tanto amplius castra Domini et verbis erudiens et exemplis antecedens. Statuit etiam monasterii [(61) 1Kb] Cluniacensis [Col. 0884B] ampliora ponere fundamenta, impatiens fratres quotidie et merito crescentes et numero, angustis admodum gravari officinis. Sanum sane Patris propositum, quod pariter et revelatio et felix eventus ostendit. Cuidam namque fratrum, nomine Gunzoni [(62) 1Kb] , praedicandae quidem et illustris memoriae viro, sed eo tempore corporis molestia decumbenti Petrus apparuit apostolus, infulato constipatus consortio [(63) 1Kb] , et alterius cujusdam conditionis praeferens majestatem. Qui nomen suum, et adventus causam jacenti declarans: Frater, inquit, ad abbatem festina Hugonem, relaturus ei gravem mihi esse mearum pressuram ovium, quas intra septa Cluniacensis illius ovilis inclusas, locus urit angustior; tempus esse quo ille materialem eis [Col. 0884C] praepararet, qui in eis jam spiritualem Deo praeparaverat mansionem. Huic autem legationi tu prae caeteris es electus, ut ex collata tibi sanitate, fides verbis accedat. Adjecit etiam addendos ei septem annos, si fideliter impositam sibi perageret obedientiam; beatum vero Hugonem, si parere differret, incommodum quod relator evaserat subiturum. His dictis, ipse funiculos tendere visus est, ipse longitudinis atque latitudinis metiri quantitatem; ostendit ei etiam basilicae qualitatem fabricandae, menti ejus et dimensionis et schematis memoriam tenacius haerere praecipiens.

39. Expergefactus frater, abbati se sospes obtulit, cui morbus interitum minabatur. Referuntur [Col. 0884D] ex ordine, quaecunque monacho dicta fuerant vel ostensa. Credidit abbas, et divinis animatus monitis, habitationi gloriae Dei tantam ac talem basilicam construxit [(64) 1Kb] , ut capacior ne sit magnitudine, an arte mirabilior, difficile indicetur. Haec ejus decoris et gloriae est, quam, si liceat credi coelestibus incolis in hujusmodi usus humana placere domicilia, [Col. 0885A] quoddam deambulatorium dicas angelorum. In hac velut eductos de carcere monachos, refovet libera quaedam planities, ita se monasticis accommodans institutis, ut angustia chori necesse non sit permisceri ordines, non stationes confundi, vel foras quandolibet evagari. Supersunt plurima, quibus dicendis occuparemus, nisi loca divinis ascripta obsequiis, plus laudis ex habitantium merito quam ex manu artificum sortirentur. Quod profecto huic, de qua loquimur, structurae accessit: quae cum splendidissima sit ingenio opificis, multo est ex suo habitatore splendidior: utriusque autem gloriae, gregis scilicet et loci, B. Hugo sollicitus institit procurator, coram Deo et ejus augelis pura dicturus conscientia: Domine, dilexi decorem domus tuae, et locum [Col. 0885B] habitationis gloriae tuae (Psal. XXV, 8). Ejus enim sanctissimo ducatu, egressa de Aegypto multa animarum millia, sacrificium contribulati spiritus, et hostiam laudis Deo exercituum in hoc obtulere deserto, facti sanctificatio Domini, et funiculus haereditatis ejus. Quippe, sicut in captura piscium, piscator diversis utitur instrumentis, sic ad salutem animarum filius prudentiae diversis incedens viis, omnibus omnia factus est, ut omnes lucrifaceret (I Cor. IX, 22). Ei semper hamus pependit, semper missa in mari retia, semper ad littus quietis et vitae, parvi pisces et magni eructi sunt. Semper enim sub eo, et per eum, juxta illud Isaiae: Lupus habitavit cum agno, et pardus cum haedo confidenter accubuit (Isai. XI, 6). Cum his nimirum qui de populo accesserant, [Col. 0885C] tam patienter jugum Domini sublimes pertulere potestates ut eos nec fastu generis, nec insolentia premerent potestatis; quanto quisque major fuerat, tanto in omnibus humilior. His autem qui timore defectus monachum profiteri verebantur, providus Pater ita monasticam temporabat disciplinam ut etiam deliciis assueti eam sine querela sustinerent.

40. Hujus rei Guigo comes testis et exemplum fuit, vir scilicet indulgentius a puero educatus, et frequentatas a cunis delicias indocilis abdicare. Quem cum etiam vestes agninae ulcerarent, nihilque praeter advenarum murium pelliculas, aut sericos cultus ad nudum pateretur, ad tolerandum tamen [Col. 0885D] quorumlibet amictuum asperitates B. Hugo circumspectis eum dispensationibus informavit. Quippe ne [Col. 0886A] calamum quassatum contereret, facto monacho mollium indumentorum usus est permissus, qui desuper habitu regulari tegebatur. Sanum profecto consilium, quo praeviderat sapiens abbas tironem Christi, pudore cultum molliorem positurum, et aegre laturum quandoque solum in spirituali militiae inertiae argui, qui in saeculari semper cum melioribus certasse dicebatur. Quod ita contigisse, comitis conversatio indicavit, repente namque mutatus, abjecto dispensationis indumento, novas carni cruces indixit, certansque bonum certamen, beato fine donativum meruit sempiternum [(65) 2Kb] .

41. Porro emergere cupientibus ex hoc magno mari et spatioso, quantum esset sub B. Hugone refugium, divina etiam indicia docuerunt. Quidam [(66) 1Kb] [Col. 0886B] namque Romam ex voto profectus, ante sepulcrum prostratus apostolorum, qua ad Deum incederet via, lacrymis uberioribus doceri precabatur. Hanc agenti curam coeli claviger Petrus apparuit, suggerit Cluniacum proficisci; Cluniaci lavacrum esse animarum, illic salutem inveniri, si abbatem loci illius propitium mereatur. Sic orator edoctus, gaudens revertitur, Cluniacum festinat, abbatem verbis et voce requirit, invento sacrum pandit desiderium, divinae visionis historiam aperit, ordine retexens quidquid sibi ab apostolo fuerat imperatum. Flectitur abbas, non cunctatus satisfacere postulanti. Hinc ille receptus, eo studiosius ascensiones in corde suo disposuit, quo divina revelatione didicerat ex hoc hominum consortio, ad consortium provehi angelorum.
[Col. 0886C]

42. Didicerat et hoc monachus ille Goderannus, qui relicto B. Remigii monasterio [(67) 1Kb] , cum arctioris disciplinae gratia Cluniacum demigrasset, meritorum titulis et praerogativa scientiae a Domino audire meruit: Amice, ascende superius (Luc. XIV,) 10). Prius enim Malliacensis [(68) 1Kb] abbas effectus, postea Santonensis Ecclesiae adeptus est dignitatem. Accidit autem ut eo praesente, leproso cuidam per manus B. Hugonis Eucharistia traderetur. Qui dum suscepta sacri panis portione uti non posset, diuque luctatus in vacuum niteretur, sacramento, cum salivis et screatibus horrendis visu, ex ore lacerato decidenti, Goderannus utramque manum supposuit, [Col. 0886D] et gloriosius de se quam de quolibet hoste triumphans, adhibitum ori totum absorbuit. Quo viso, [Col. 0887A] beatus abbas obstupuit, craticulam Laurentii hoc animi tormento dicens esse meliorem. His aliisque personis velut quibusdam luminaribus illustratum Cluniacense monasterium, quoddam virtutis gymnasium fuit. In eorum moribus et vita plurimus Pater erat, et cujus esset pastoris, ipsa conversatione sua totus grex loquebatur. De quibus loqui plura supersedimus, ad agnitionem devotionis eorum sufficere judicantes, quod ante nos de eis Ezelo atque Gilo, clarissimi scilicet viri, vigilantius scripsisse traduntur.



CAPUT VII. Mors praescita et pie obita, receptio in coelum revelata.

43. Annus ab ordinatione B. Hugonis unde sexagesimus [Col. 0887B] ad exitum trahebatur, et Nativitatis Dominicae solemnia revolutum tempus adduxerat: quo videlicet die veteranus ille Christi miles a fratribus in capitulum deductus, sanctissima exhortatione sua, flentes in divinum confortat obsequium, confirmat labantes animo, qui labante gressu consistere non valebat. Inculcat illis quidem esse colluctationem adversus principes tenebrarum, sed hostes hujusmodi facile cessuros, si constantem invenerint pugnatorem. Propositum monachi, quamdam esse munitionem, nec alibi spem fore refugii, si remissius illis agentibus insidiator irrumpendi locum invenerit. Praesentis quoque occasione diei, aliam sed non alienam aggressus narrationem, Novi, inquit, [Col. 0887C] novi quemdam, cui misericordiae Mater in oratorio sub hac specie dignata est apparere. In sinu ejus elegans puer, et divinam praeferens venustatem; ipsa blando lenis aspectu, ipsa mitis et exorabilis ad impetrandum pro peccatoribus interventum. Cui applaudens divinis infans: Hora ista, inquit, nox, mea nativitate insignis, gloriam angelis, pacem hominibus advenisse denuntiat; nox ista, meae conscia gratiae, legis obscuritates aperuit, vaticinium solvit prophetarum. In hac ego ex te natus, o Mater praeclara, serpentis caput contrivi, qua grassabatur in humanum genus, antiquam ejus evacuans potestatem. Ubi virulentis illius anguis astutia? Ubi spicula, quibus ante nativitatem meam animas in mortem vulnerabat? His dictis, nequam se spiritus immiscuit. [Col. 0887D] Quem cum puer asperius increpasset, prohibitus ne laudes et obsequia, quibus fidelium devotio suam persequebatur nativitatem, soluta perturbaret invidia, tristis et confusus abscessit. Quo longius effugato, Christum cum genitrice sua scitote vestris interesse obsequiis, et ex animorum qualitate vel supplicium dictare vel praemium. Quapropter sincera devotione mentis eum suscipite, in eo quem sibi bene placentem invenerit, perennem facturum mansionem. Haec eo cum lacrymis referente, conventus attendit, non alii nisi ipsi, quam retulerat, ostensam [Col. 0888A] esse visionem. Caeterum idcirco nomen personae siluisse, ne potius gloriam sibi quaerere, quam veritatem referre videretur.

44. Sequenti autem Quadragesima, cum depositionis ejus diem imminere defectus virium testaretur, fatigatus Pater addidit ad laborem, Dominus ad coronam. Multiplicatis enim jejuniis, fessos artus sacra prosecutus est injuria; indictae carni cruces, et continuatae gemitibus lacrymae, desiderio conversationis alterius occupatum loquebantur, vigiliae ejus, vigiliae longiores, et quae naturam debito sopore defraudabant, reliquum tempus oratio sibi vel lectio vindicavit. Parum erat homini Dei spiritum natura urgeri ad egressum, nisi et cruciatibus adhibitis urgeretur. Quippe desiderans anima Creatorem, pro [Col. 0888B] exquisito habebat supplicio, carnis ergastulo diutius immorari. Sub hac igitur observatione, transacta usque ad Ramispalmarum Quadragesima [(69) 1Kb] , ad celebrandam ejusdem diei solemnitatem, Cluniacum tam populi quam monachorum turba major convenerat. Hinc assumptis in processionem ecclesiae ornamentis, conventus in albis egreditur; cum quibus dum beatus abbas exire desiderat, ad alium vocatus exitum, quod voluit, non valuit. Optabat candidatis interesse choris, et in laudes Christi milites ejus sua exhortari praesentia: qua in re cum vires sibi deesse sentiret, quos comitari corpore non potuit, orationibus et benedictione prosequitur. Inerat jam vultui ejus quaedam futurae portio gloriae, cui diceres [Col. 0888C] aliquid collatum de similitudine angelorum.

45. Porro dum haec agerentur, obscuri quidam nominis [(70) 1Kb] ad B. Hugonem festinus irrumpere nititur, clamans se magnam ad eum suscepisse legationem. Hinc ingressus: Ne contemnas me, inquit, Pater sancte, quem rebus exilem, ignotum genere, sola mittentis commendat auctoritas. Novellabam [(71) 1Kb] , nuper in agro, cum repente mihi quaedam apparuerunt personae venerabilis cujusdam dignitatis et ultra temporis hujus nostraeque conditionis homines honore et gloria dignissimi; praeibat Domina quaedam, cujus vultum veloci transitu intueri non potui, visu dorsum tantummodo prosecutus; sequebatur autem senex nivea canitie venerandus, qui reductis in me oculis: Heus tu, inquit, o agricola! cujus est hic ager quem colis? Cui ego: Beati, inquam, Patris est et domini Hugonis abbatis. Tunc ille: Meus est, inquit, ager, meus est et possessor. Ego enim Petrus sum apostolus, quae autem praecedit, beata Dei genitrix est Maria, sanctarum consortio constipata animarum. Tu igitur ad abbatem festines Hugonem, dicturus ei: Di spone domni tuae, viam universae carnis ad praesens ingressurus. Jubenti talia parere distuli, metuens ne vaniloquus et interpres falsitatis appellarer, caeterum denuo commonitus, et quia praefatae visionis [Col. 0889A] relationem distulerim, gravioribus vorbis increpatus, suspensam dudum legationem exsequi festinavi. His dictis, alii quidem falsitatis cum arguebant, beatus autem abbas certum suae depositionis asserebat indicium. Ex tunc in lacrymis promissam exspectavit vocationem, cum Apostolo dicens: Cupio dissolvi, et esse cum Christo (Phil. 1, 23).

46. Aderat sacratissimae Coenae dies, et ecce Dei servus, non tam lege temporis quam charitatis affectu, capitulum ingreditur; ubi cum pro his quos Cluniacense coenobium sacra sibi familiaritate astrinxerat, affluentem jussisset fieri eleemosynam, rogatus absolvere conventum, flevit uberrime. Tandem singultu fatigatum promens responsum: Egone, inquit, vos absolvam, quem propria ligat [Col. 0889B] conscientia? Ego vestram levabo sarcinam, multiplci prostratus et jacens excessu? Quomodo jugum solvet peccatorum, subjugata peccatis oratio? Nos tamen, licet indigni, debitum prosequemur officium: Dominus autem, qui solvit compeditos et elisos erigit (Psal. CXLV, 7), quod suae pietatis est, in vobis interius dignetur operari. Dehinc elevatis in coelum oculis, perfusus ora fletibus, commissum sibi gregem absolvit. Addidit et solatium benedictionis, Christum secutus magistrum, qui transiturus ad Patrem, discipulos in pressura mundi relictos benedixit, semper eis adfuturus gratia, quos corpore deserebat. Dehinc expleto pauperum obsequio, ad imitandum Dominicae humilitatis exemplum, beatus senex hora mandati in capitulum redit, lavat fratrum [Col. 0889C] vestigia, de evangelica lectione sermonem sanctum subnectens, rivum provocantem lacrymarum. Sequenti quoque Sabbato sacris interfuit officio, columnam [(72) 1Kb] novae lucis salutans, et crebris exorans suspiriis, ut ad terram promissionis, quam velut e confinio jam intuebatur, inoffenso gressu pervenire inereretur.

47. Supererant adhuc tantulae vires in fragili corpore, ut in ecclesia paschalem celebraret solemnitatem, festivis insignitus ornamentis, quae pariter et diei gloriam et sanctae illius animae puritatem quodammodo nuntiabant. Refectus illic alimentis spiritualibus, ad domum, in qua morari consueverat, divertit. Vespere autem facto, decidit in lectum. [Col. 0889D] nihil aliud quam laborum suorum finem et praemium exspectans. Tertia vero feria, eum jam caligantes oculi, lingua deficiens, et caetera sensuum officia praesentem transitum acclamarent, interrogatus si vivificatricem Domini carnem cognosceret: Cognosco, inquit, et adoro. Oblatum quoque salutiferae crucis signum, Christianissima studuit devotione [Col. 0890A] venerari. Qui ut et moriens ostenderet quam vigil et sollicitus fuerit circa commissarum sibi vigilias ovium, quibus potuit sermonibus anniversarium archiepiscopi Gaufridi [(73) 1Kb] , et Guidonis abbatis adesse nuntiavit, significans oportere defunctis fratribus debita solvi beneficia. Beata profecto anima, quae nec eo tempore potuit suorum salutem oblivisci, quo nonnullis de sua etiam salute succedere solet oblivio.

48. Porro exiturus ex hac Aegypto Dei famulus, B. Marcelli [(74) 1Kb] capsam sibi juvet praesentari, pium lacrymis interpellans advocatum, ut ejus conductu, post exsilium, patriae redderetur. Flent filii a sidentes, nec alius alium consolatur, ubi par omnibus et inconsolabilis erat causa lamentandi. Quibus ille [Col. 0890B] suum significans excessum, cum, Benedicite, protulisset, loquendi facultatem amisit. Deinde cum inclinata esset ad vesperam dies, delatus in ecclesiam beatissimae Dei genitricis Mariae, fessos artus et naturam profitentes, cilicio et cineri commendavit. Sole dehinc occumbente, sol occubuit, et exoneratus sarcina carnis spiritus, incolatum patriae, temporalia sempiternis feliciter commutavit. Excritur praesentium clamor filiorum, qui percussa exciti tabula, prout mos est, ad commendationem beatae illius animae convenerant. Habebat quisque velut specialem, qua doleret, causam, et quot fuerant ora, tot virtutum ejus insignia promebantur. Alii namque pertinax abbatis odium in vitia referebant, alii circa poenitentes paternum ejus recensebant [Col. 0890C] affectum. Lamentabantur nonnulli, pauperes amisisse patrem, viduas advocatum, pupillos defensorem. Memorabant aliqui collatam Patri prophetiae gratiam, plures spirituum discretione desuper insignitum. Fuerunt etiam qui deplorarent Hugonem timuisse Christum irasci, si iratus solem videret occidentem. Exuberabat unicuique quod in laudes ejus declamaret, et linguae referendis deerant meritis, non linguis merita quae referrent. Inter hos lamentantium cuneos et frequentiam decumbentium super artus exanimes, vix vacavit corpus ablui, vix obvolvi sacerdotalibus indumentis. Cui dum a fratribus praefata solveretur humanitas, modicum balsami (quod minime videbatur ungendo capiti [Col. 0890D] sufficere) tantum dicitur suscepisse incrementum, ut ad liniendas quasdam reliqui partes corporis abundaret.

49. His rite peractis, populus irruens admittitur, quantum sub suo profecerit patrocinio, lacrymis indicans et expensis. Ejus clamore vicini colles resultant, sumptuosis luminaribus exsequiae celebrantur. [Col. 0891A] Recenset quisque, quam vera fuerit sub eo libertas, quantus rerum provectus. quae morum gloria sub sacris ejus disciplinis. Curritur inter haec ad amplectenda Patris vestigia, fletu vestes irrigantur; et credit quisque parum sibi provisum, nisi pedes ejus vel osculo vel oblatione veneretur. Sic transacto in lacrymis triduo, procurata, quo debuit honore, sepultura Sabbato [(75) 1Kb] felix depositum suscepit. Transivit autem B. abbas tertio Kalendas Maii, plenus auctoritatis et gratiae, relinquens filiis gaudium de corona, exemplum de vita, gloriam de corpore, spem de intercessione. Qui profecto quantae foret apud Deum gratiae, post transitum quoque ipsius, multis innotuit argumentis.

50. Erat Cluniaci Bernardus [(76) 1Kb] , quidam vir [Col. 0891B] justus, sanctus et timoratus, cui religio reverentiam comparaverat et nomen. Is dum B. Hugo migraret ad superos, gravatus sopore, nec strepitu discurrentium, nec immoderatis clamoribus potuit excitari. Nec multo post in lectum decidit, humanae reipublicae supremo cessurus incommodo. Quo dum urgeretur ad exitum, convocatis quibusdam monachis:  Vobis, inquit, fratres, vobis aperire necessarium duxi, quam mihi Dominus ostenderit visionem. Vos, referentem nolite falsitatis arguere, qui si non amore virtutis, saltem metu judicii, quo dubius vocor, mentiri formidarem. Nostis quidem me nuper obedientiam Nogenti [(77) 1Kb] spontaneum dimisisse; sed qua eam ratione dimiserim, forsitan ignoratis. Dormienti mihi quaedam venerabilis persona apparuit, [Col. 0891C] Dionysium Areopagitam [(78) 1Kb] se nominans, et ut Cluniacum reverterer, his urgens verbis : Oportet, frater, oportet te Cluniacum quantocius redire, et abbatem salutare Hugonem, communis iter ingressurum peregrinationis. Videbis etiam ejus successorem, cui de Romanis finibus divina misso gratia, principes apostolorum pastorales excubias commiserunt. Hac ego suggestione compulsus regredi, Cluniacum festinavi. Vae mihi misero! Pater quidem recessit; sed non merui salutare recedentem. Accusemne soporem qui me tenuit, an gratias agam, incertus sum. Invidit et providit. Tenuit carnis oculos, ne viderem cum recederet; sed quo recesserit, interioribus oculis ostendit [(79) 1Kb] . Vidi, et teste [Col. 0891D] Deo vidi permistos mortalibus superos, et beatissimam [Col. 0892A] Dei genitricem Mariam; astabant eminus sagittarii quidam, qui, sacratissima virgine cognita, velut perterriti abscesserunt et confusi [(80) 1Kb] . Visa est illic martyrum simul et confessorum multitudo, quorum quosdam desuper mihi cognoscere datum est, et inter eorum discernere qualitates. Beatum ibi Martialem cognovi, et Martinum, et abbatum gloriam Benedictum. Visi sunt hi duo spiritum B. Hugonis in fertilissimam deducere vineam, eumque ibi collocare, tanquam pausaturum post laborem. Quo in loco dum pariter et gloriam sanctorum, et quae agebantur admirarer, ille, reductis blandius in me oculis : Sta, inquit, frater, et comede nobiscum de candidis qui nobis abundant racemis; ego hic modicum requiescam [(81) 1Kb] , donec pedum tumor [Col. 0892B] subsidat, et pulvis excutiatur, quem multiplici viarum circuitu contraxi; dehinc ad aliam transibo mansionem, quam mihi Dominus praeparavit in aeternum [(82) 1Kb] . Dices autem Pontio successori meo, ut ab humilitate nullatenus declinare sustineat [(83) 1Kb] , operibus instet misericordiae, suarum immemor, injuriis moveatur alienis. Super omnia zelo legis ferveat, circa delinquentes nec remissus sit indulgentia, nec immoderatus disciplina. Adhuc ille loquebatur, cum demulcente animum visione somnus abscessit. Vos autem scitote me vera locutum, si cursum vitae praesens terminet infirmitas, si minus, in caput meum provocavi Judicem, quia commentatus falsitatem.  Haec relata moverunt auditores, ipsius edoctos obitu, fratrem Bernardum nihil protulisse [Col. 0892C] mendacii. Die siquidem tertia [(84) 1Kb] , hominem egressus, et testimonium gloriae abbatis, et spem propriae salutis fratribus reliquit.

51. Ipsa etiam nocte, qua B. Hugo migravit ad superos, Noviomensi abbati non dissimilem ferunt apparuisse visionem. Visum ei est lectulos duos ab angelis in coelum deferri, qui molliori cultu, sollicitudinis oblivionem et somnum provocarent. Angeli autem, qui lectulos deferebant, hujusmodi clamabant verbis: Duos illustres viros in his collocabimus lectis, Anselmum scilicet Cantuariensem archiepiscopum, atque Hugonem Cluniacensis abbatem monasterii; qui post terras coelum, post labores requiem, gaudium post lacrymas meruerunt. Post haec [Col. 0892D] abbas evigilans, nonnullis quae viderat, retulit, ad [Col. 0893A] utriusque transitum personae praefatam derivans visionem. Nec ejus frustratus est intellectus, cum ambo sub eodem fere tempore, corporis hujus angustias evasisse memorentur. Alia quoque meritorum beati viri claruerunt insignia, quae circa detentos variis languoribus post mortem quoque perpetrata leguntur, Hincmaro cuidam superexcrescens albugo pupillas oculorum obtexerat, eumque in miserabilem damnaverat caecitatem; cui cum recuperandae salutis spes ex meritis et interventu penderet abbatis, memoratur Christi famulum ei apparuisse [Col. 0894A] in somnis, et monuisse non illuminationem corporis quaerere, sed mentis: tandem tamen super deprecantis lumina signo crucis impresso, recessisse Dei famulum, et abstersam oculis caecitatem. Quidam quoque fratrum, nomine Guido, cum tranquillitatem mentis simul et corporis nova ei excussisset amentia, deductus ad sepulcrum beati viri, depulso quievit incommodo, sibi pariter et conventui sacris ejus meritis restitutus, praestante Domino nostro Jesu Christo, qui cum Patre et Spiritu sancto vivit et regnat per infinita saecula. Amen.




[Col. 0893A]
ALIA VITA AUCTORE RAYNALDO, ABB. VEZELIACENSI, DEINDE ARCHIEP. LUGDUNENSI.
(Ex ms. sereniss. Christinae reginae Sueciae, et alio collegii nostri Duaceni.)
[Col. 0893B]


PROLOGUS.

Universis Ecclesiae Cluniacensis filiis frater RAYNALDUS, Vezeliacensis Ecclesiae, non tam abbas quam servus, in Domino salutem. Cum multorum fratrum monitis urgear, ut Vitam piissimi Patris domini Hugonis Cluniacensis abbatis succincte describam, devotioni, non praesumptioni inservire mihi consilium est. Quod si forte alicujus altioris ingenii viri studium in hoc opere ante nos desudarit, non, ut illum offuscare, me autem clarum facere velim, hoc agam, sed illius opus majorum atque sapientium virorum excellentiae relinquendum; nostrum vero minorum atque minus capacium studio attribuendum puto, nec sordebit humilitas sermonis inculti, dum ipse stylus pure inserviet veritati.



CAPUT I.
[Col. 0893C]

Adolescentia pie transacta; tirocinium vitae monasticae, dignitas abbatialis, liberalitas in pauperes, familiaritas cum Christo, potestas in daemones.

1. Igitur vir beatus, ex nobilissimis Burgundionum prosapiae lineam trahens, patre Dalmatio viro consulari, matre vero Aremburge, religiosa admodum femina, neque viro natalibus impari procreatus est. Quae venerabilis matrona, hac de qua agimus felici sobole gravida, cum partus instaret, quemdam venerabilem sacerdotem, ut pro sui partus angustiis alleviandis Deo sacrificium afferret, censuit exorandum. Cujus devotis precibus vir Dei dum obtemperasset, videbat et ipse in ipso sacrosancto calice, [Col. 0893D] quasi cujusdam infantuli imago apparebat, in qua exprimere poterat quanti apud Deum foret meriti puer ille qui nascebatur. Mox, peracto missarum officio, festinat sacerdos ut rei probet eventum, et infantem natum reperit, cujus praesagium viderat et agnoverat in tanti speculo sacramenti. Tunc de illo multa praedicens, magnum illum si adviveret [Col. 0894B] futurum protestatus est. Quod ab ipsis pueritiae suae rudimentis satis iam innotescebat, dum aut ecclesiae aut scholis frequentius adhaereret, horis tamen furtivis, quia patrem suum timebat, qui militaribus studiis illum applicare volebat. Et cum ei vestis pretiosior ac colorum varietate decentior aptaretur, ipso eam pro abjectiori et simpliciori respuebat; nec lasciviae, ut illa aetas assolet, sed innocentiae et simplicitati operam dabat; frequenter etiam et lectioni, invitus parentibus, incumbebat. Pro quibus omnibus et his similibus, dum a patre et a coaevis etiam argueretur, scilicet quod haec contraria militiae forent, deliberavit apud se aliam sibi quaerendam militiam cui non essent ista, sine quibus militare nollet, contraria.
[Col. 0894C]

2. Itaque relictis omnibus, a saeculo nudus evasit, et B. Odilonis magisterio se submittens, Cluniaci monachus efficitur; in cujus susceptione quidam de senioribus, ut fertur, in haec verba prorumpens:  O quantum, inquit, hodie thesaurum, Cluniacensis Ecclesia, suscepisti!  Qui postea, quantae humilitatis, quantae puritatis et honestatis, quamque fervens in amore Dei exstiterit, non sermo noster, sed B. Odilonis solertia, qui eum infra annos adolescentiae, Cluniacensem ordinavit praepositum, declarat. In cujus regiminis officio, qua misericordia et charitate, qua strenuitate et vigilantia institerit, seniorum Cluniacensium devotio manifestat; qui ad primum de abbatis electione verbum, cum eum [Col. 0894D] nominasset qui electioni praeerat, et in caeteris nominandis procedere voluisset, statim de sede eum rapuerunt, et cum Dei laudibus in abbatem levaverunt. Tunc denique quas cruce sibi indixerit, lorica illa, qua indutus ad carnem juventutem suam perdomuit, una prae caeteris ad medium deducta sufficiat, sub qua, et suam, licet innocens, et patris sui qui de mundo jam excesserat poenitentiam agebat. De [Col. 0895A] lectione vero et oratione, quibus pene jugis insistebat, ita paucis censeo definiendum, quia sic in utroque se insatiabilem ostendebat ac si, cum legeret, Deus ei visibilis loqueretur; cum vero oraret, facie ad faciem cum Deo sermocinaretur.

3. Misericordiarum autem ejus explicare numerum non sufficio, scilicet quam pius erga subditos, quam largus circa pauperes fuerit, quam benevolus tam circa alienos quam circa domesticos exstiterit. Enimvero tantae charitatis et modestiae circa filios habebatur ut in dies numerus eorum augeretur, et felicem se quisque arbitraretur qui sub tanto Patre ad conversionis gratiam perveniret. Nam de eleemosynis ejus, quis digne referat? quibus ita insudabat ut praeter quotidianum victum etiam vestes, [Col. 0895B] tam in hieme quam in aestate pauperibus congruas compararet, et pene quidquid habere poterat, in eorum necessitatibus insumeret. O fidelem Christi dispensatorem! cui parum erat pane pauperes alere, nisi eos carnibus saginaret; parum, nisi crebro eos vino laetificaret; parum, nisi saepenumero argenteis, interdum vero et aureis eos remuneratos haberet. Et quid ei haec omnia, nisi vestis etiam multiplex sequeretur? Ad algorem depellendum laneae vestes parabantur; ad aestum reprimendum lineae coemebantur; et ne aliquid deesset perfectae charitati, ipse eas cum fratribus, qui illi assistebant, plerumque consuebat; tum vero calceamenta, non sine axungia qua ungerentur distribuebat. Neque illum [Col. 0895C] Joanni, qui ob immensitatem eleemosynarum solus in Ecclesia cognominatur Eleemon, dissimilem fuisse crederes, dum thesauros incomparabiles in eorum profligaret expensis; et quod alicui potentissimo regi sufficere ad divitias crederetur, hoc ipse multoties in pauperum miseriis dispergeret relevandis.

4. Quid de fide ejus memorabili dicam, qua apud Deum tanti meriti claruit ut et vota ejus exaudiret, et frequenter, vel eo ignorante vel eo absente, per ipsum virtutes operaretur? Nam, ut ad alia suo loco perveniam, primum omnium ipsum de Salvatore miraculum ad medium deducamus, quod, quamvis ipse non viderit, testis tamen fidelis papa Gregorius septimus, qui Hildebrandus antea vocabatur, [Col. 0895D] hujus rei fuisse cognoscitur. Sic etenim dum quadam die in Cluniacensi capitulo (utpote monachus et adhuc Romanae Ecclesiae subdiaconus) beato viro assideret, conversus Dominum Jesum illi consedere vidit, et quasi in singulis judiciis ejus illi faveret, vultu et habitu hilaris apparebat. Mox ille cunctis stupentibus, rem siquidem penitus ignorantibus, tanto Judici assurgens, medium volebat constituere dominum. Tandem a Patre sanctissimo, cur de sede surrexisset, requisitus, visionem (quam quibus oculis vidisset, nescire se fatebatur) ut praelibavimus, exposuit: in quo perpendere possumus, [Col. 0896A] qua puritate et aequitate culpas discutiebat, qui Judicem saeculorum assessorem habere merebatur. Hunc itaque, ut fertur, vir iste tantae auctoritatis et gratiae ob disciplinae severitatem et temperantiae mansuetudinem blandum vocabat Judicem, ob id maxime, quia ut mater filiis blandiebatur, et ut pater delicta corrigebat.

5. Sed dum, quid circa Stephanum papam per eum gestum sit, considero, non ab re, huic operi inserendum existimo. Hic etenim apud Florentiam Italiae urbem infirmitate decubabat, et non sine Dei gratia a sancto viro visitatus, post multum cum eo habitum colloquium, ut inter manus ejus mori mereretur Dominum exorabat, cum ecce humani generis inimicus, horis quibus vir Dei aberat, obtutibus [Col. 0896B] morientis pontificis se ingerere et horrore sui mentem ejus terrere atque turbare, sed ad viri Dei ingressum fugere, et quandiu cum eo erat non ultra apparere. Quod ubi compertum est, ab ipso pontifice summis precibus postea detentus, usque ad exitum ejus cum eo permansit, et corpus ejus, suis manibus lotum et funereis vestibus involutum, in sepulcro locavit.

6. Nec mirum si ad tanti viri praesentiam diabolus fugabatur, cujus spiritus in tantum Deo adhaerebat ut etiam ipse in persona sua Dominus Jesus Christus ad eum visitandum venire dignaretur. Quod tunc quoque licet dissimili priori, non tamen impari revelatione claruit, quando quidam senior, [Col. 0896C] sicut idem ut credimus, de se quasi de alio referebat, ipsum Redemptorem cum cithara, in Cluniacensi choro psallentem coram singulis fratribus, vidit; cantus autem, qui audiebatur, illa evangelica antiphona erat: Sedere autem mecum, non est meum dare vobis; sed quibus paratum est a Patre meo (Matth. XX, 23), tunc etiam tantus odor coelestium aromatum effervescere videbatur, ut cunctorum flagrantiam balsamorum superare crederetur.



CAPUT II. Defunctus a poenis, aegri a morbis liberati. Templa ac coenobia exstructa aut reformata.

7. Nec illud silentio obtegendum censeo quod quidam frater, nomine Pontius, divinae animadversionis judicium in se pene sensisset, nisi ei coelestis [Col. 0896D] pietas, per hunc Dei servum subvenisset. Nam cum apud quemdam cellam, cui Mons [(85) 1Kb] vocabulum est, is de quo agitur frater moraretur, illucque venisset Pater reverendus, ille, quia eum, utpote adversus Patrem stulte murmurans, videre nolebat, simulato languore ad lectum secessit. Sed quanto se subtrahere viro Dei conabatur, tanto vita de corpore (non jam ex fictione, sed certa valetudine) exire festinabat, ita ut jam voce faucibus haerente, loquela deficeret. Curritur ad pium pastorem, ut ovem pene migrantem summo Pastori commendaret. Mox ille accelerans, absolutionem commendationis praemisit, [Col. 0897A] et sic aeger, viribus et voce paulisper restitutis, culpam confitetur, temeritatem accusat, veniam implorat et obtinet, et sic demum ab incommodo illo convalescit.

8. Alter vero cum ab hoc saeculo migrasset, et ejus corpus in oratorio Cluniacensi inhumatum ex more servaretur, duobus fratribus ipsa dormitionis suae nocte apparuit; quibus crimen duorum solidorum, quos sine licentia cuidam homini dedisset, confitebatur, et quia sine confessione hujus reatus obiisset, a sancto Patre absolutionem poscebat, antequam sepulturae traderetur. Mane autem facto, visionem quasi uno ore ambo coram omni conventu beato viro exposuerunt. Tunc requisita, quam defunctus nominaverat persona, secundum praemonstratam [Col. 0897B] visionem reperta res est. Mox indicta cunctis pro fratre poenitentia, orationibus, psalmis, eleemosynis atque missis adjunctis, absolutio secuta est. Sic nimirum, sic non solum in terris, sed etiam in coelis fides ejus virtutem, virtus potestatem, potestas gloriam, gloria hic humilitatem, illic coronam in dies pariebat.

9. Quodam etiam tempore, dum iter per Wasconiae partes ageret, comitante secum Hunaldo [(86) 1Kb] , prudentissimo viro atque suo monacho, non procul a via prospexit quamdam cellam in qua vir quidam, nobilis quidem genere, sed lepra percussus, degebat; cujus mores cum inquisisset et patientiam ejus probatam agnovisset, vir insigni pietate ad eum visitandum divertit, et per consolationis verbum [Col. 0897C] charitatis officium adimplens, vestem pelliceam exuit, et cum aliquot argenteis infirmo donavit. Quo digresso aeger, ubi vestem induit, a plaga leprae se curatum protinus agnovit.

10. Rursus idem vir sanctissimus, Parisios forte advenerat, et B. Genovefae ecclesiam, quae extra muros urbis sita est, tum pro devotione sacratissimi corporis ejus, tum pro veneratione apostolorum principis, cujus ibi planeta esse creditur, pio religionis cultu visitaverat; quo tunc quidam miles, nomine Rothertus, qui ex plaga ictus bellici paralysim incurrerat, clientum manibus advectus, rogabat, ut pro ipsius salute Domino supplicaret. Ille, assumpta apostolica infula, languentibus membris admovit, et [Col. 0897D] imposita illa antiphona, quae de paralytici Aeneae salvatione in Ecclesia cantatur, mutato nomine, dixit: Rotberte, sanet te Dominus Jesus Christus (Act. VII). Statim cunctis videntibus et mirantibus prae gaudio, sanus et incolumis ad propria remeavit. Sed quae obtentu sanctorum pignorum miracula gesserit, tanto nobis innumerabilia sunt, quanto [Col. 0898A] frequentiora; quibus tamen tam cautum se exhibebat ut semper sanctis imputare quidquid eo administrante sospitatis a Deo alicui impenderetur.

11. Item aliquando Valentiam Galliae intraturus, obviam habet pauperum multitudinem, quae eleemosynam a tam famoso per orbem dispensatore expetebat. Jubet oeconomo suo Jarentoni, fratri per omnia strenuissimo, impertiri more solito per omnem turbam argenteos; at ille post, ferme decem solidos non sibi remansisse, reliquis in opus simile consumptis, et hos fore in majori forsitan necessitate servandos affirmat.  Noli, inquit, trepidare frater, fidelis est Deus, et confide quia, istis distributis, bonus remunerator noster Jesus satis fideliter recompensabit in praesenti, si datores hilares fuerimus. [Col. 0898B] Complentur jussa Patris, et antequam ad civitatem veniretur, ecce quidam de civitate obtulit ei aurum, quod solidorum pretium decies excedebat. Tunc conversus ad praedictum fratrem:  Accipe, inquit, et ne ultra de bono feneratore diffidas. Singularis in Deum fiduciae vir iste, quoties ex magna et intolerabili penuria se et domum, cui praeerat, fide, qua totus in Deo erat, liberavit, enumerare perlongum est.

12. Sed quod beatis apostolis Petro et Paulo scripsit, unum de multis sufficiat breviter retexere. Quadam vice, urgente inopia, missa a fratribus ad eum legatio est (erat enim tunc Marciniaci [(87) 1Kb] orantibus, ut in tanta necessitate eis consuleret. Convertitur ergo ad singulare praesidium; mittit apostolis [Col. 0898C] epistolam, rogans et obsecrans ut servorum suorum misererentur; et qui eatenus locum illum rexissent, et de parvo in magnum provexissent, nunc quoque ab his angustiis eum eriperent, nec ad peccata ejus, sed ad miserationes suas multas, respicerent. Defertur itaque ante ipsorum altare legatio fidei. Quid multa? Tanta non multis evolutis diebus, rerum copia supervenit, ut non solum illius temporis, sed et totius anni levaret inopiam. Et quia occasione se praebente de beatis apostolis fecimus mentionem, dignum est referre qualiter per eos de novae basilicae fundatione vir beatus commonitus sit.

13. Quidam abbas monasterii, cui Balma [(88) 1Kb] vocobulum [Col. 0898D] est, Gunzo nomine, vir magnae honestatis et simplicitatis, dum aliquando gravi languore paralysis Cluniaci deficeret, ita ut ad extrema jam se devenisse crederet, quadam nocte, vidit sibi assistere ipsos apostolos Petrum et Paulum cum protomartyre Stephano, quorum primus atque princeps, videlicet beatus Petrus, postquam ab ipso qui essent [Col. 0899A] requiritur, et suum nomen atque sociorum edidisset, sic est exorsus:  Surge, frater, ocius, et Hugoni abbati hujus Ecclesiae, haec nostra defer mandata: Angustias basilicae nostrae fratrum multitudo ferre vix potest, et volumus ut ampliorem abbas ipse aedificet nec de sumptibus diffidat, nostrum erit providere de omnibus quae huic operi necessaria fuerint. Cui ille : Legationem inquit, istam suscipere non audeo, quia neque fides verbis adhiberetur. Et apostolus : Signum, ait, veritatis hoc a me habeas; quia mox, impleto legationis officio, salvum ab omni incommodo te reperies. Dixerat, et ab oculis ejus statim visio disparuit. Illucescente vero diluculo, mandata viro Dei per ordinem retexuit, et ex promisso apostoli sic factus incolumis [Col. 0899B] est. Et haec prima causa fuit, quae animum sancti Patris ad tantum opus inchoandum maxime inclinavit. Cujus fabrica tantae pulchritudinis et venustatis in se gratiam praetendit ut in tota occidentali plaga (nam de aliis mundi partibus mihi minus cognitum est) nulla sit hac conspicabilior basilica.

14. Sed ne hoc solum hujus viri Dei magnificum opus, aliis praetermissis, edidisse videar, hic Cluniacum renovavit, hic fratrum numerum, tam intus quam foris, plus omnibus praedecessoribus suis ampliavit, hic cellas aedificiis reformavit, hic possessiones terminis dilatavit. Quis beatorum confessorum Martialis [(89) 1Kb] et Aegidii [(90) 1Kb] ecclesias religione [Col. 0899C] restauravit, nisi iste vir beatus? Quis B. Austremonii [(91) 1Kb] Arvernensis, nisi iste vir beatus? Quis B. Mariae Magdalenae Vizeliacensem ecclesiam ad ordinis regularis pristinum reduxit statum, nisi iste vir beatus? Hic Pictavis S. Joannis Evangelistae coenobium [(92) 1Kb] ab ipsis fundamentis religione fundavit; sancti quoque Bertini confessoris ecclesiam [(93) 1Kb] cum pluribus ipsius Flandriae monasteriis, religione illustravit; locum etiam qui Charitatis obtinet nomen, per virum, mirabilis apud Deum et homines gratiae, Gerardum monachum suum a principio struxit.

15. Parisiis ecclesiam S. Martini, quae de Campis nuncupatur, de canonicali ordine, in monasticam transtulit normam. Sed cur fere totam Galliam peragerem, [Col. 0899D] quam ita monasteriis perornavit, ut, sive in Franciam, sive in Aquitaniam, sive in Burgundiam, imo quocunque per omnes partes ejus te vertas, ubique religionem tanti Patris fulgere videas? [Col. 0900A] Sed nunquid in Galliis tantum, an occidentales provinciae praetermittendae sunt? quarum singulas, quanto religionis lumine illustrarit, testantur monasteria, quae pleraque in eis, vel ipse construxit, vel ad meliorem statum plurima reformavit. In patrimonio quoque suo, fratris fui Gaufredi studio et auxilio, sanctimonialium feminarum Marciniacense fundavit coenobium; quibus et coenobitarum et anachoretarum instituit legem, ut et obedientiae propositum aemulentur, et perpetui claustri solitudine anachoretarum imitentur vitam.



CAPUT III. Secreta animorum cognita, futura praedicta, morbi curati.
[Col. 0900B]

16. Inter tot gratiarum dona, prophetiae quoque Spiritu vir sanctissimus non carebat, quo interdum in discernendis voluntatibus et animis fratrum, tanta pollebat gratia ut saepe mores ac affectus eorum praediceret. Unde accidit ut, quodam tempore, cum cellas suas perlustrando visitaret et ad locum Charitatis venisset, inter alios fratres, unum ab osculo repudiaret. Requisitus de causa, malignum spiritum in eo habitationem habere respondit. Stupefactis qui aderant, interrogatur miser de conscientia, qui mox confitetur se sine sacerdotali ordine missam diu celebrasse, confessionem et poenitentiam nullam sese suscepisse, et adhuc in scelere ipso se perdurare; sed cum debuisset poenitere, postea flagitiosus [Col. 0900C] atque pessimus evasit. Sic quoque apud Avenionem urbem, dum quadam die ab eo quidam debilis eleemosynam flagitaret, vir Dei miserum intuitus, tali fertur eum convenisse responso : Eleemosynam quidem pro Christo, quem praetendis, tibi impendo; sed tua vita plena ebrietate et luxuria ipsi displicet; cujus te pauperem esse mentiris. Protinus omnes qui aderant cives, in admirationem conversi, talem eum esse affirmant qualem vir sanctus, qui eum nunquam ante viderat, fuisse redarguisset.

17. Quidam etiam novitius, Maingodus nomine, dum praestolationis suscipiendi habitus taedio afficeretur, et apud se jam deliberasset, non ultra morarum sustinere inducias, per spiritum a viro Dei de [Col. 0900D] cogitatione sua praeventus est. Nam et quomodo discedere voluisset, intimavit, et ne regulari examinationi contraire vellet, admonuit. Qui postea laudabilis conversationis exstitit, et vitae cursum, [Col. 0901A] sicut ei in ipso mortis articulo per visionem coelitus dictum est, feliciter consummavit.

18. Fuit quoque vir quidam mirae simplicitatis et gratiae, nomine Durannus, Tolosanae civitatis episcopus, qui, quamvis religiosus vita fuisset, tamen ex animi jucunditate aliquando verba risum moventia proferebat. De qua re, cum saepius a sancto Patre, cujus et monachus erat, argueretur, quadam die in spiritu praedixit ei quia, postquam ab hac vita migraret, ore spumoso per visum alicui fratrum appareret: quod ita factum est. Nam cuidam capellano suo, nomine Higuino, post discessum apparuit, atque, ut vir Dei praedixerat, spumosus labra fratrem edocet de oris deformitate, scilicet quod vaniloquii culpa poenas lueret, et ut Patri pio causam [Col. 0901B] ejus aperiat deposcit. Cui postquam revelata visio est, vir plenus Spirito sancto, septem fratribus hebdomada una silentium indixit, sed unus ex eis violavit, quod sex illibatum servaverunt. Tunc episcopus iterum praedicto fratri, ore quidem jam mundiore, sed a parte quadam adhuc quasi saliva defluente, apparuit, dicens se obedientia fratrum qui silentium servaverant, purgatum; sed conqueri quia neglectu septimi fratris restabat illa pars nondum curata. Itaque, quae visa sunt denuo Patri intimantur, et fractura silentii altera hebdomada solidata, tertio demum se eidem fratri, sine ulla deformitate, manifestavit.

19. Illud quoque memoriae commendandum arbitror, [Col. 0901C] quod quidam clericus Flandrensis, S. Audomari confessoris canonicus, Lambertus nomine, cum saeculo renuntiare et beati viri magisterio se subdere decrevisset, ab ipsius oppidi praeposito, vi et sibi et rebus suis illata, detentus est. Quadam ergo nocte, jam dictus praepositus videt sibi advenisse personam magnae severitatis, cum pastorali virga; quae Cluniacensem abbatem se nominans, multis verberibus clericum exigebat cum rebus suis. Tandem die terris reddita, qui exactus fuerat clericus, evocatur; et exposita visione, vultu quoque et habitu sancti Patris insinuato, cum rebus suis absolvitur, et Cluniaci monachus efficitur: Erat quidam, Willelmus nomine, qui ad quamdam obedientiam a sancto Patre missus fuerat, quam mox in crure tantus [Col. 0901D] percussit morbus, ut injunctae obedientiae succumberet, et timore evagante ipsum erus ferre nequiret. Tunc concepta fide: Per illum, ait, qui me huc direxit, tibi dico, pestis, ut obedientiam, quae mihi injuncta est, implere me sinas. Dixit, et nocte insecuta, a duobus viris, qui se missos a sancto viro dicerent, visitari se vidit, et in specie medicorum ab eis medicari et curari. Mane autem expergefactus sanum se ab omni valetudine persensit.

20. Alter vero, nomine Theodericus, in pollice pedis quasi quodam igne urebatur, ita ut vix somno, vix alicui corporis quieti indulgere posset. Rogat infirmorum procuratorem, ut aquam, unde manus sancti Patris in hora missae abluerentur, caute reciperet ac sibi deferret. Captata igitur opportunitate, [Col. 0902A] aqua de manibus suscipitur et ardenti pedi infunditur, sicque statim ardor penitus cessavit. Miles quidam Arvernensis vulneratus in praelio fuerat, et obducta cicatrice minus caute, sanies lethaliter inclusa totum corpus occupabat, torquebatur in dies doloribus immensis, et ad mortem usque desperans exitum vitae praestolabatur. Erat ei frater clericus quidam, desperans quidem et ipse de carnali medicina, sed de Dei misericordia non diffidens; qui beatum virum pro languente fratre censuit expetendum. Veniens igitur ad virum Dei, consilium super tanta incommoditate flagitabat, utque vel fragmenta aliqua ciborum suorum ei mitteret, exposcebat; spinam quoque ligneam rasilem, quam tunc forte manu vir Dei tenebat, petiit et accepit. Tulit itaque [Col. 0902B] fragmenta, et fratri ad edendum tribuit, cicatricem spina in crucis signaculo consignans, statimque dolor ita fugatus est ut aeger, cunctis qui aderant stupentibus, diuturnum desereret lectum, et ultra nihil molestiae pristini langueris sentiret.

21. Puer quidam monachus apud Paredum monasterium, dum in choro cum fratribus oraret, una de tabulis cadente, quae in lacunari turris eminentis jungebatur, contritus a vertice est. Curritur ad venerabilem Patrem, qui tunc forte in altera ecclesia, Dei scilicet Genitricis, divino operi insistebat; et tam gravis collisio pueri, jam pene exanimis, ei nuntiatur. Qui ubi advenit, aqua benedicta faciem ejus rigat, et oratione subsecuta spiritum vix palpitantem, [Col. 0902C] et ad exitum properantem retinuit; inde paulatim resumptis viribus sanus effectus, longo tempore supervixit.

22. Miles erat in Lugdunensi territorio, Berardus nomine, dominus Castri Rehoterii, qui locum B. Petri Cavariacum devastabat, et ad pravos usus redigere nitebatur. Pro qua re cum a sancto Patre saepius corriperetur, et magis magisque malitia ejus grassaretur, quadam die in superbiam elatus, minas intulit et sic ab eo discessit. Ille ad fidei arma se conferens, Christum invocat protectorem, et Joannem Baptismam, in cujus honore loci ejusdem basilica consecrata est, defensorem efflagitat. Mox in ipso itinere Cavariacum et castrum suum Lusesium, divino judicio percussus, insanivit, et suorum [Col. 0902D] manibus devectus, ad lectum pertrahitur, nocte quoque ipsa vix ab incendio, semel atque secundo lectum ejus occupante, liberatur, vix ad sequentis diei satisfactionem reservatur. Qua tamen ex arbitrio sancti viri peracta, ipsius absolutione ab insania illa quievit.

23. Quodam etiam tempore dum per Aquitaniam pro quibusdam utilitatibus Ecclesiae suae vir beatus iter ageret; quidam raptores de castello, cui Briderium nomen est, in eum irruperunt, et mulas ejus cum multa supellectile abduxerunt; quod facinus ultio divina secuta est. Nam eodem anno et ab Aquitano duce Guidone, qui et Willelmus vocabatur eorum oppidum subversum est, et divinae animadversionis igne concrematum. In consilio quoque [Col. 0903A] vir Dei tanta gratia pollebat ut quicunque, tam in divinis quam etiam mundanis rebus, consilii causa eum expeteret, ita fonte coelestis doctrinae imbuebatur, ut crederet se quasi ab angelo informatum.

24. Quod S. Michaelis ecclesia, quae in ea parte Cisalpinae Galliae, quae Clusa dicitur, sita est, satis in fulminum depulsione probavit. Nam dum crebris fulminationibus locus ille feriretur, et desolationem coenobio tempestas horrida, ob quorumdam fratrum interitum, minaretur, tandem vir beatus de mutanda loci habitatione consulitur. Tunc vir Deo plenus locum deserendum non esse respondit, sed B. Laurentii martyris patrocinium quotidiana commemorati ne implorandum. Cujus consilii tanta [Col. 0903B] apparuit: efficacia ut, ab illo tempore, meritis sancti martyris et fide beatissimi Patris, a fulmineis ictibus quiesceret locus. Sed cum aliis in consilio utilis, tum sibi promptus atque providus erat; quod in multis negotiis ejus ostendere longum est. Pauca tamen pro rei exemplo breviter absolvam.



CAPUT IV. Concilium Remense concelebratum, compositum schisma: Pius obitus.

25. Quodam tempore Romanae sedis pontifex, Leo nonus, ob haereses Simoniacorum et Nicolaitarum a Galliis exstirpandas, Remis synodum celebrabat, et introitus singulorum Patrum discutiebat. Qui dum singillatim de suis electionibus responderent, vir Dei de conscientia tale fertur dedisse responsum: [Col. 0903C] Caro quidem consensit, sed spiritus repugnavit. In quo verbo apud omnes tantae admirationi et gratiae habitus est ut inter tot eloquentissimos viros, inter tot seniores ipse adhuc adolescens, ut sermonem ad totam faceret synodum eligeretur. Hujus consilium non solum de vicinis, sed etiam de remotis terrarum partibus petebatur; nec a privatis duntaxat personis, sed a magnis ordinibus, regum, imperatorum, pontificum, tam Romanae sedis quam aliarum multarum sedium; quibus cum tanta moderatione aequitatis respondebat ut et Deum in omnibus anteponeret, et benevolum se cunctis exhiberet. Quod in schismate Henrici imperatoris contra Romanam Ecclesiam evidenter [Col. 0903D] ostensum est.

26. Ad cujus reconciliationem cum a summo pontifice Gregorio septimo evocatus fuisset, et liminibus apostolorum (quia ibi Caesar cum exercitu suo morabatur [(94) 1Kb] transmissis, ad summum pontificem divertisset, rex hoc comperto legationem ad eum misit, reprehensibilem eum judicans quod pro mortali homine praetergressus fuisset. At vir Dei [Col. 0904A] non ex neglectu, sed ex bona intentione se praetermisisse locum respondit, citius ab apostolis veniam se impetraturum, si ob reformandam pacem severum pontificem priorem eis adivisset quam in ejusdem pontificis gratiam rediturum, et ad causam minus profuturum, si sub specie orationis, regium pontificali videretur praetulisse colloquium. Et licet in concordiam vir Dei eos non potuisset adducere, tamen imperator paulo mitior factus ex tam rationabili responso Sutriam [(95) 1Kb] , ne Romae secundus videret, quem prior videre non potuit, ad ejus colloquium venit; ubi post multum ad invicem habitum verbum, rex pro quodam Brixiano episcopo [(96) 1Kb] , qui ipsi viro Dei injuriam captionis [(97) 1Kb] , zelo regio ductus, intulerat, flexis genibus satisfecit.

27. De discretione vero ejus satis referre tanto minus possum quanto per singula opera ejus ire difficillimum est. Caeterum ut de aliis virtutibus ejus breviter disserui, sic et de illa quae omnium mater est, et sine qua nulla ejus reperiuntur facta, paucis explicabo. Et quia nullo melius indicio res depromitur quam exemplo, idcirco Guigonem Albionensem comitem, novo genere discretionis per eum salvatum, non ab re duximus commemorandum. Hic nimirum dum quadam die cum sancto Patre sermocinaretur, inter alia monachum se posse fieri denegavit, nisi veste saeculari ad votum ut semper indui permitteretur; quod ubi vir Dei audivit, et voluntati ejus acquiescendo satisfecit et animam [Col. 0904C] ejus Deo lucrifecit. Nam monachus factus, primum mollioribus et pretiosioribus vestibus sua cuculla indutus incedebat; deinde cum videret fratrum humilitatem, simulque vitae vel habitus simplicitatem, se inter oves Christi quasi leonem reprehendens, sponte sua saecularia et pomposa quaeque abjecit, et sic brevi spatio conversionis suae, circiter viginti dierum curriculum, bono fine quievit.

28. Religionem in eo tunc demum digne et veraciter laudaverimus, si ejus habitum, incessum, gestum, eloquium, si denique omnia ejus opera sancta et irreprehensibilia in omni vita sua fuisse dixerimus. Patientiam vero, humilitatem, pudicitiam, sobrietatem, caeterasque virtutes, quas habuit, [Col. 0904D] describere non est necesse; quae quasi innatae illi inerant, et ejus actus ab ipsis cunabulis omni modo decorabant. Sed de charitate ejus unum praetermittere indignum arbitror, in quo admirabilem illum fuisse, nemo est qui dissentiat. Nam cum duo milites unum de fratribus ejus interemissent, nullusque refugii locus, ubi se ad salutem reciperent, eis in Galliis pateret, iste vir beatus in asylo Cluniacensi [Col. 0905A] eos recepit, et monachos factos, unum sub ordinis monastici retinuit norma; alterum, qui caput mali exstiterat, fuga lapsum et postea praedis atque rapinis intentum, et ob hoc male interfectum, amisit. Et quoniam tota vita beati viri non aliud quam virtus fuit, neque singula ob enormitatem colligere possumus, idcirco finem hujus operis de tanti Patris fine faciamus.

29. Vir igitur sanctus per gloriosos vitae labores, cum jam carnis universae viam ingredi tota mente desideraret, ut praemium ab ipso Rege, cui semper militaverat, in aeterna beatitudine reciperet, non cessabat in dies magis magisque bona opera exercere, misericordiae studere, esurientes pascere, nudos vestire servitio Dei cuncta postponere, rigorem [Col. 0905B] ordinis sui inflexibiliter tenere, religionem tam in se quam in subditis semper observare, virtutes denique omnes aemulari, amplecti et obtinere, et sic vocationis suae diem jugiter exspectare. Interea Dominicae Resurrectionis paschalis solemnitas advenerat, et sanctus senex de labore ad requiem transiturus, cum in ipso Coenae Dominicae die fratres suos, tam absentes quam praesentes, paterna auctoritate absolvisset, Passione vivifica ac Resurrectione celebrata, quarta feria jam die advesperascente, in oratorio beatae Dei Genitricis, beatum Deo spiritum reddidit, cujus corpus aromatibus conditum, in basilica nova quam ipse construxit, ad orientalem plagam sepultum est.

30. Cujus exsequias, ipsa nocte qua migravit ad [Col. 0905C] Dominum, frater quidam religiosus, Balduinus nomine, olim domini Anselmi Cantuariensis archiepiscopi dispensator, in spiritu, sicut ipse mihi narravit, ab Anglia per ordinem vidit. Nam ubique luctus incomparabilis, ubique ejulatus, ubique planctus personabant, quidquid in sancti Patris funere doloris Cluniaci agebatur, totum ipse in Britannia [Col. 0906A] positus videbat, et cujus causa totum fieret intelligebat Tunc vocato Rofensi episcopo domino Rodulfo, qui tunc Cantuariensem Ecclesiam de receati obitu domini archiepiscopi Anselmi consolabatur, visionem exposuit, et sanctum senem de saeculo migrasse praedixit. Igitur notata die atque hora, post non multos dies sanctum virum obiisse didicit, et notatum tempus juxta visionem quam viderat invenit. Quidam quoque abbas de Cameracensi pago duo grabata ad coelum deferri videbat; quorum unum archiepiscopi Cantuariensis, alterum Cluniacensis abbatis esse dicebatur: unum ascendebat quarta feria unius hebdomadae, alterum similiter alterius hebdomadae eadem feria. Quod paucis transcursis diebus, rei probavit eventus; nam dominus [Col. 0906B] archiepiscopus quarta feria ante Dominicam Coenam die illucescente migravit; sanctus vero senex Dominica, ut supra dictum est, peracta Resurrectione eadem feria, octavo scilicet die advesperascente, carne solutus est. Haec de Vita sancti Patris nostri Hugonis abbatis Cluniacensis, sicut partim vidi, partim relatione probabilium virorum didici, perstrinxerim, in cujus laude versiculos istos sic decantemus.

Regula virtutum, Pater Hugo, decus monachorum,
Spes inopum, contemptor opum, portus miserorum,
Vas templumque Dei, libamen et hostia Christi,
Carne locatur humi, sed spiritus astra petivit.
O felix currus! felix auriga tuorum! [Col. 0906C]
Fac ut ad astra vehas quos hic vivendo regebas.
Ultima lux vitae penultima luxit Aprilis.
Lux aeterna, Deus tibi luceat omne per aevum.
Rexit autem Cluniacensem Ecclesiam annis sexaginta, additis octo diebus ac duobus mensibus [(98) 1Kb] , cujus merita nos apud Deum adjuvent in saecula saeculorum. Amen.




[Col. 0905C]
SYNOPSIS VITAE METRICA.
(Auctore eodem Raynaldo ex dicto ms.)

[Col. 0905D]
Insignem titulis et clarum laude per orbem
   Hugonem canimus, spem, Cluniace, tuam.
His Deus aspiret coeptis, haec vota secundet,
   Ut Patre tam sancto digna loqui merear.
Quos habuit proceres Burgundia nobiliores,
   Germen traxit ab his iste vir egregius.
Nam patre Dalmatio nil clarius edidit unquam,
   Ni quia plus nimio bella sequi voluit.
Mater Aremburgis, non impar stirpe marito,
   Moribus effulsit, se quoque nobilior. [Col. 0906D]
Haec concussa metu, partus instante periclo.
   Vota sacerdotum censuit expetere.
Res nova tot seclis, dum sacrificatur ab uno,
   Infantis species cernitur in calice.
Quis foret et quantus qui nascebatur habendus,
   In tanto speculo visa figura docet.
Ille sacramentis consueto more peractis,
   Quem reperit natum, praedicat eximium;
Unde suum vatem pueri nec vita fefellit;
   Nec juvenum mores hunc violare queunt. [Col. 0907A]
Hic scholis, hic ecclesiae jam totus adhaerens,
   Virtutum studiis ludicra postposuit.
Nobilium vestes, humili pro veste recusat,
   Et cum simplicibus simpliciter graditur.
At pater hinc metuens ne sic dissuescat ab armis,
   Corripit hunc, tanquam de pietate reum,
Talia militiae, nisi dediscantur, obesse,
   Vix horrere senem, quae didicit juvenis;
Hunc semel haeredem se constituisse bonorum,
   Hunc inter fratres semper amasse magis.
Hinc patrios mores, patrias quoque traditiones
   Hunc debere sequi, ne quasi degeneret.
Haec Pater. At juvenis tandem quae mente gerebat
   Efficit, et profugus te, Cluniace, petit.
Hunc Odilo vir magnificus, tunc pastor et abbas, [Col. 0907B]
   Suscipit inter oves, erudit atque fovet;
Inque brevi spatio sic de virtute probavit,
   Fratribus ut cunctis ordine praeficeret.
Quin et praepositi post sublimavit honore;
   Ut quandoque suas ipse vices gereret.
Sic humilis, blandus, sic fervens, sicque severus,
   Ut Patre defuncto jure Pater fieret.
O concors! o unanimis sententia fratrum!
   Nam vox una fuit quidquid ibi sonuit.
Fratrem tota phalanx abbatem flagitat illum.
   Optio nulla Patrum, sed Pater Hugo fuit.
Quas exinde cruces sibi mov indixerit ipse,
   Dat lorica fidem, qua bene se domuit.
Hanc tulit ad carnem, dum luget crimina patris;
   Hanc tulit ad carnem, dum sua membra domat. [Col. 0907C]
Pene vel orantem vel semper pene legentem,
   Crede fuisse virum, dum regimen tenuit;
Nunc audisse Deum, nunc illum consuluisse.
   Hinc spes, inde fides, utraque nectit amor.
De pietate Patris scribens reus esse videbor,
   Si qui re nulli laude secundus erat,
Ei referam, quas fudit opes in paupere Christo,
   Me modus excedit, me numerus superat.
Diffinire tamen breviter, quod sentio, possum;
   Tempore nemo suo distribuit melius.
Ad fidei titulos jam nunc tandem veniamus.
   Primum de Christo signa locum teneant.
Testis adesto rei, tu septime papa Gregori.
   Haec secreta Deus cernere quem voluit.
Dum Pater insignis fratres aliquando doceret, [Col. 0907D]
   Mores discuteret, noxia destrueret,
Iste vir egregius, tunc hypodiaconus urbis
   Ildebrannus adhuc, post vir apostolicus,
Tunc Patris assessor respexit, et ecce Redemptor
   Consedisse Patri cernitur a latere;
Et quasi judiciis habitu vultuque faveret,
   Sic hilaris, placidus, sicque serenus erat.
Cui vir hic assurgens, fratrum mirante caterva,
   In media voluit sede locare Deum:
Unde requisitus, quaenam sibi causa fuisset,
   Patris visa refert ordine commemorans.
Urbs est Italiae, Florentia nomine dicta,
   Hic Stephanum papam fama mori fuerat:
Visitat hunc sanctus, medicus sapiens animarum, [Col. 0908A]
   Et vitae verbum saepe ministrat ei.
At generis nostri crudelis et invidus hostis,
   Cum vir sanctus abest, ipse dolosus adest,
Terret pontificem, turbans horrore tuentem;
   Cum vir sanctus adest, ipse dolosus abest.
Sicque protracta diu fuit alternatio praesens.
   Tum rogat antistes semper adesse Patrem:
Obsequitur precibus, nec ei se subtrahit ultra,
   Ponec obisse videt, donec eum sepelit.
Nec mireris eum veterem pepulisse tyrannum,
   Cujus adhaerebat mens animusque Deo;
Et cui fixus erat, cui nocte dieque vacabat,
   Hunc ab eo visum, dum locus est, referam
Psallebat Domino frater chorus, et Pater ipse
   Aspexit Christum psallere cum cithara. [Col. 0908B]
Qui singillatim visus cantare per omnes,
   Implet odore locum, balsama qui superat.
Nec te praeteream, languor simulate per iram,
   Quem simulat frustra Pontius ille reus.
Hic aliquando Patris ne colloquio frueretur,
   Confugit ad lectum, sicque malum simulat:
Non impune tamen; nam mox ita redditur aeger,
   Ut jam deficeret pene loquela sibi:
Et nisi vir sanctus festinans viseret illum,
   Spes etiam vitae nulla superfuerat.
Ut tamen a culpis absolvitur a Patre sancto,
   Mox redeunt vires, ipsa loquela redit.
Te quoque, qui solidos injussus habere dedisti,
   Te Patris expertum novimus auxilium:
Nam defunctus eras, sed nondum carne sepultus, [Col. 0908C]
   Visio cum fratres una duos monuit:
Te prius absolvi deposcere quam sepeliri,
   Sin alias, donum posse nocere tibi:
Utque fides dictis adhiberi posset ab illis,
   Vir quoque detegitur, cui solidos dederas.
Haec ubi sunt comperta Patri, quae vota sequuntur,
   Tu melius nosti, cui datur hinc venia.
Est reticere nefas curatum veste leprosum,
   Quam dederat sanctus compatiens misero.
Nec mentem fugit memorabilis infula Petri,
   Qua per eum languens redditur incolumis.
Unde decem solidos decies auro retributos,
   Vel pro laude tua, Rex inopum, refero.
Te Petre cum Paulo Patris hujus epistola flexit,
   Flexit aegestatem saepe levare suam. [Col. 0908D]
Vosque novum templum fundare Patrem monuistis:
   Fuitque per hos sospes nuntius ipse rei.
Dic, Cluniace, statum quo te Pater Hugo locavit.
   Dic numerum fratrum, quem dedit innumerum.
Dic cellas, dic ecclesias quas condidit ipse.
   Dic quae restituit multa monasteria.
Inter cuncta tamen, foveas, rogo, Marciniacum.
   Hunc in jure locum constituit patrio.
Haec statuit servire Deo sanctas mulieres,
   Et Jesu Matri continuare melos.
Tu quoque spirituum discretor, Spiritus alme,
   In discernendis non deeras animis.
Hinc est quod sanctus cuidam negat oscula fratri,
   Quem non presbyterum sacriticasse probat. [Col. 0909A]
Hinc de pauperibus zelatus corripit unum,
   Cui damnabatur luxus et ebrietas.
Tum meditate fugam, quem praevenit ipse beatus,
   Hinc quoque sensisti cor patuisse tuum.
Ille Tolosanae Durannus episcopus urbis,
   A patre post obitum, quid lueret, didicit.
Spumosum labiis, ob verba moventia risum,
   Se fore cernendum cuilibet, edidicit.
Qui simul ac obiit, cuidam de nocte Siguino,
   Spumeus apparet, dicta Patris memorans.
At pius et sapiens medicusque sagax animarum,
   Fratribus, ut sileant, imperat, hebdomadam.
Fratribus hoc septem statuit; sed negligit unus
   Quod reliqui servant, nec tamen hoc latuit.
Rursus enim praesul fratrem repetivit eumdem, [Col. 0909B]
   Et transgressa Patris jura statuta refert.
Se satis adjutum quod sex tacuere fideles,
   Sed quod adhuc restat, septimus impediit.
His Pater acceptis, solidat quae fracta fuerunt,
   Per totidem fratres atque per hebdomadam.
Tunc redit antistes, nec jam deformis, ut ante,
   Sed specie retinens atque decorus erat:
Ne monachus fieres, o clerice, carcere truse!
   Te, Pater, angelico liberat auxilio.
Quem parere Patri cruris dolor impediebat,
   Ipsius ad nomen propulit ipse malum.
Mensae reliquiis multos curasse refertur,
   Res ea quam tetegit saepe medela fuit.
Tu, contrite puer, qui vix spirare valebas,
   Tu precibus Patris factus es incolumis. [Col. 0909C]
Quem requiem nullam pedis ardor habere sinebat,
   Qua Pater est lotus convaluit per aquam.
Quam frustra sancto, miles Berarde, minaris!
   Orat, et insanis, dum veniam tribuit.
Quid tibi, Briderium, quid profuit illa rapina?
   Qua meritis sancti coelitus igne peris.
Nunc in consilio quantus fuit iste beatus,
   Expediam breviter, namque placet brevitas.
Fulmina crebra diu Clusenses percutiebant,
   Atque Pater sanctus consulitur super his.
Te, bone Laurenti, te, propter Caesaris ignes
   Quos bene vicisti, te jubet hic recoli. [Col. 0910A]
Te satis hos ignes affirmat posse fugare,
   Nocte dieque tuum si celebrent meritum.
Complentur mandata Patris, mox fulmina cessant,
   Et sic ille locus permanet absque metu.
Quae vel quanta pio fuerit discretio Patri.
   Unus de multis Guigo comes perhibet.
Hic monachum fieri jurans se posse negabat,
   Ni liceat vestem ferre velut comitis.
Praebuit assensum sanctus, comitemque lucratur.
   Ille brevi spatio sic monachus moritur,
Utque viro sancto perfectio nulla deesset.
   Ipse peremptores fertur amasse patris,
Morte cruentatis fraterna factus asylum,
   Credo nec hoc facto rege David minor est.
De Patris haec meritis, haec de virtutibus ejus, [Col. 0910B]
   Edita sufficiant; nunc obitum referam.
Cum celebrarentur Paschalis festa triumphi,
   Ex quo Virgo Deum carne satum peperit,
Millenis annis centumque novemque peractis,
   Felix ille senex transiit ad requiem.
Cujus ad exsequias vir quidam religiosus,
   Mente quidem rapitur, sed procul ipse manens.
Trans mare, Northmannos quod dividit atque Britannos,
   Hoc positus vidit, quod Cluniacus agit.
Luctus ubique sonat, nusquam nisi planctus habetur,
   Nil sine singultu cernitur aut gemitu.
Adnotat ergo diem, quo sanctus obisse putatur,
   Huncque brevi spatio comprobat esse diem,
Unde grabata duo, quae portabantur ad astra, [Col. 0910C]
   Ut senior quidam visa refert, memorem.
Praesulis Anselmi, quo praesule Cantia gaudet,
   Esse ferebatur, qui prior est loculus;
Quique secundus erat, sancti Patris esse futurus
   Insinuabatur, post tamen octo dies.
Visa fides sequitur, nam postquam praesul obivit.
   Octavo sanctum constat obisse die.
Hic regimen sacrum lustris tenuit duodenis,
   Adde duos menses, insuper octo dies.
Haec, Pater Hugo, tui Rainaldi dicta nepotis,
   Suscipe, quaeso, pie meque tuere, Pater.




[Col. 0909C]
EPITOME VITAE Ab Ezelone atque Gilone monachis Cluniacensibus proxime ab obitu sancti scriptae, per anonymum excerpta.
(Ex ms. Bodecensi in dioecesi Paderbornensi eruta a Joanne Gamas S. J.)
[Col. 0909D]

1. Beatus Hugo abbas Cluniacensis, Augustodunensis indigena fuit, nobili genere, patre Dalmatio consulari, viro bellicis rebus intento. Hujus mater gravida, cum in partu graviter laboraret, quemdam sacerdotem religiosum, pro sui liberatione et nascituri salute, missam celebrare exoravit. Qui dum [Col. 0910D] missarum solemnia attentius peroraret, et in contemplatione suspensus, super semetipsum sustolleretur, vidisse in calice fertur, cui ardentius incumbebat, speciem infantilem, super humanum modum radiantem. Digna prorsus visio, et vere praesaga futuri, in calice apparuit nondum natus, qui ab adolescentia [Col. 0911A] sua calicem salutaris accipiens, passionis Dominicae imitator evangelicus, Evangelii verba vertit in opera, et usque in senectam nomen Domini invocavit.

2. In pupillaribus annis constitutus, non ut illa aetas assolet, lasciviae frena laxavit, nec inerti luxu emollitus nugales ineptias sectatus est, sed secundum quod scriptum est de Jacob: Innocenter habitabat domi (Gen. XXV, 27). Deinde Cluniacum adiens, B. Odiloni se tradidit, mutansque vitam cum tunica, habitum sacrae religionis devotissime suscepit. Consequenter de rubigine mundana in camino disciplinae ad purum excoctus, subito calore longum teporem plurimorum superavit. Post haec factus prior, etiam B. Odiloni defuncto abbati in regimine successit, [Col. 0911B] licet cum lacrymis retinens; bonus utique scientia, melior conscientia, optimus temperantia, forma angelicus, moribus compositus, naturali incessu conspicuus, sermone non affectato suavis, et aliis hujusmodi charismatibus spectabilis. Illo in tempore Henricus secundus imperator regni apicem strenuissime gubernabat; cujus pater Augustus insignia [(99) 1Kb] , quae Romae gestavit, in regni adeptione Cluniaco delegavit. Quapropter filius dilectionem Cluniaci, quasi jus haereditarium, medullitus retinens, floridum Patrem sibi arctius colligare decrevit. Itaque sanctum Hugonem, pubescente aetate vernantem, venire ad se invitavit, invitatum gloriose accepit, et ut filium suum Henricum tertium de sacro fonte [Col. 0911C] levaret gratanter obtinuit. Tunc etiam Pascha celebravit, paschalis Agni filius, una cum imperatore, angelica Cluniacensium seniorum stipatus caterva, in Agrippina colonia. Nec multo post, vix ab Augusto laxatus, Cluniacum rediit, muneribus comitatus et gratia.

3. Cujus etiam gratia Stephanum papam non fugit; qui cum in civitate Florentiae valetudine constrictus decumberet, adveniente sancto Hugone inimicum recedere, exeunte eodem accedere circumstantibus protestatus est. Quare ne infoederabilis infestationibus hostis urgeretur, sedulitatem ejus exorabat, cujus praesentia insidiator confundebatur. Jamque malignos incursus lacrymae patris longe removerant, cum vir apostolicus in sinu praesidentis [Col. 0911D] animam exhalavit; cujus manibus digne compositus, traditus est sepulturae. Sed et reverendissimo Hildebranno, mutato et nomine et gradu, postmodum Gregorio nuncupato, manifestissime claruit quod multum gratiae spiritalis Pater Hugo obtineret. Hic [Col. 0912A] sane nondum pontificali [(100) 1Kb] [apice] insignitus, positus in Cluniacensi capitulo, ipsum mundi Judicem perhibuit se vidisse S. Hugoni collateralem; qui sedens a dextris regularem disciplinam fovere prosequebatur. Hinc papa factus, blandum tyrannum eum vocitare solebat, cum saevis leonem, mitibus agnum se exhibuerat, haud ignarum parcere subjectis et castigare superbos.

4. Tempore Leonis papae noni Remis translatum est corpus B. Remigii; praefuit autem tantae translationi apostolicus, ac generale concilium, praecipue contra Simoniacos, celebravit. Interfuit etiam Pater Hugo fide armatus, ipsumque ingens virorum illustrium sequebatur agmen. At tanta erat perversorum multitudo ut boni vix auderent reprehendere [Col. 0912B] malos, et etiamsi ausi fuissent, facilius erumperet reclamatio male viventium, quam vox libera eorum qua sanius sentiebant. Mox cujusdam nominatissimi viri exhortatione synodali causa, jussu domini papae, et suasione cujusdam nominatissimi viri sancti Constantini [(101) 1Kb] , Remensis canonici, et aliorum, laudabiliter egit et probabiliter consultavit tergiversationes eorum qui contra verum mendacio stare consueverant.

5. Hildefunsus, rex Hispaniarum, patrem sanctum, scilicet Hugonem, plus omnibus recolens, votis ardentibus ut eum videre mereretur impetravit; primo quia a captione fratris sui Sancii precibus sancti Hugonis emersit, deinde quia conjunctionem [Col. 0912C] patris sui Fredelandi et Cluniacensium compaginare fortius disponebat, alioquin B. Petro inobediens et beneficiis ingratus constitueretur. Is [(102) 1Kb] enim cum arctissima teneretur custodia, et Cluniacenses pro eo orationi incumberent, per episcopum quemdam innotuit qualiter instantia Hugonis et suorum pulsatus ut brevi ipsum propriae potestati reconsignaret, et ad sceptrum usque proveheret. Nec mora claviger coeli, Sancio regnum usurpanti, terribiliter noctu apparens, mortem intentavit, nisi fratrem mox dimitteret [(103) 1Kb] . Surrexit ocius exturbatus tyrannus, et eo a vinculis emancipato, cubitum rediit. Itaque factum est ut rex liberatus, duplicato censu paterno, intercessoribus suis diversas auri uncias annuatim etiam destinaret, diemque liberationis [Col. 0912D] nostris celebrem derelinqueret.

6. Multa S. Hugo ad usus pauperum conferens, quasi viles sarcinulas reputans, direptionem illarum saepe pertulit non iratus, quin etiam praeceptorum talem habuit mensuram, ne aut nimia remissio, aut [Col. 0913A] severitas excedens haberetur. Spiritu vero prophetiae discernere in novitiis solebat, qui essent frumenti stabilitate solidandi, et qui tanquam paleae spiritu maligno ventilandi. Quodam vero tempore, cum esset apud Marciniacum, adjuncto sibi praeclaro Anselmo Cantuariensi archiepiscopo, qui propter justitiam ab archiepiscopatu semotus jucundabatur ejus solatio, divina revelatione admonitus, mortem Willhelmi regis Angliae momentaneam praenuntiavit; et ut praedixerat, accidit. Nam dum ille per saltus fugaces servos sagittare gestiret, sagittam subito in corde suscepit qua miles suus cervum impetebat. Alio tempore, cum dormiret idem Pater, vidit in somno sub capite suo cubare serpentium multitudinem et ferarum; qui sub capite excutiens et exquirens [Col. 0913B] supposita, invenit librum Maronis forte ibi collocatum. Mox abjecto saeculari codice in pace quievit, cognovitque modum materiae libri, visioni congruae, quem, obscenitatibus et gentilium ritibus plenum, indignam erat cubiculo sancti viri substerni. Quidam frater, nomine Durannus de Brodon [(104) 1Kb] , prius idiota apparens, postmodum Moysensis abbas non incongruus, dehinc ad Tolosanum episcopatum sapientiae praerogativa promotus, inter operarios agriculturae Dei merito sollicitudinis industria claruit. Hic, circumspectus per caetera, verba risum moventia saepe incautius proferebat. Qua de re venerandus Pater Hugo multoties eum increpans, nec satis proficiens, de futuro interminans prophetice sic inquit: Certe, frater charissime, nisi [Col. 0913C] ludicra verba, monacho prorsus interdicta, vivens dimiseris, post mortem apparebis enormiter. Quod sane vaticinium eo migrante constat esse completum. Nam Siguino cuidam, capellano Patris, spumoso ore apparens, postulabat flebiliter ejus juvamen, cui noluit obedire, dum viveret. Hoc ubi domino abbati Siguinus retulit, praecepit ut septem fratres una hebdomada pro defuncto taciturnitatem proprii oris continuarent, ad hoc fratribus septem electis; caeteris obedientibus unus eorum voti contemptor silentium interrupit. Rursus pontifex, eidem denuo revelatus, est valed conquestus super illo fratre perfido, qui dum non siluit, sanitatem ejus interpolavit. Audiens ista piissimus Hugo, praecepit ut fractura silentii, quae per unum contigerat, [Col. 0913D] aliorum septem dierum silentio sarciretur. Quo facto anima pontificis tertio apparens, in statu apostolico se exhibens, purgatori suo [(105) 1Kb] memorato semperque memorando Hugoni gratias integritatis suae reportavit.

7. Item in Silviniaco [(106) 1Kb] quidam frater, nomine Stephanus, hostis antiqui supplantatus insidiis, manus sibi ingerens ad coronam martyrii anticipandam, [Col. 0914A] seipsum in quadam silva necavit; erat tamen iracundiae gravis, qua ejus complectione tentator excitatus, forte praevaluit. Hujus anima ad judicium rapta, accusatorem, praetendentem [(107) 1Kb] cultellum necatorium, infestum habuit. Miser suae prodigus animae, exutus a cuculla, apostolica intercessione obtinuit quatenus ante introitum claustri Cluniacensis tam diu maneret, cucullam habens in manibus, donec precibus S. Hugonis et fratrum illam mereretur induere et ordinem suum recipere. Quae dicimus frater quidam in visione conspiciens, domino abbati nuntiavit; non tamen statim ut debuit. Quocirca in tempore Rogationum, quoniam quae viderat nuntiare distulerat, verberibus utique ad propalandum compulsus est; caeteris ad processionem [Col. 0914B] euntibus, solus in choro remansit, utpote claudus. Apparuit S. Odilo eidem vigilanti visibili forma cum duobus viris; et ecce facta oratione, illo vocato Capitulum ingressus est, fratrisque pigritiam increpavit, magna asperitatis vehementia praecipiens assessoribus suis acriter illi inferre disciplinam. Post litanias correptus nuntiavit abbati tam visionem quam sui afflictionem. Confestim pius Pater eleemosynis, precibus et hostiis tandiu praecepit insistere, quousque spectrum alia visione cum habitu sacro apparuit, et corpus coemetario non judicatur indignum [(108) 1Kb] .

8. Contigit aliquando S. Hugonem eucharistiam praebuisse cuidam leproso, communioni hominum corporaliter subtracto, tunc vero communicanti; [Col. 0914C] qui tumentibus labiis et ulceroso ore corpus Domini injuriose masticans, portiunculam importuna screatione rejecit, sequente nimirum nausea et spuma horribili. Tunc Christi miles Goderannus, qui aderat, Domini sui sacramenta ita indigne conspiciens agitari, quod egerebat celeri colligebat obsequio. Et ecce vir magnanimus, manus utrasque supponens vivificis sacramentis, in ore suo projecit vomitum nauseantis aegri, lethalibus choleris cohaerentibus fideliter absorbens. Qua in re pius magister stupefactus, et haerens discipuli perfectione attonitus, Laurentii craticulam tolerabiliorem fuisse indubitanter asseruit. Hic denique Goderannus ad episcopatum Sanctonicum promotus, quo ascendit altius, eo clarius refulsit.
[Col. 0914D]

9. Mos est Cluniacensis monasterii, caeteris solemnitatibus Nativitatem Domini quodam singulari affectu devotius agere, et canticum melodiis, cereorum accensionibus, quodque longe praestantius est, spirituali devotione multaque lacrymarum effusione, cum angelis solemnizare. Hac igitur festivitate fratres se suaque omnia praeparaverunt. Venerabilis ille Pater Hugo, qui adhuc senex supererat, capitulum, [Col. 0915A] ubi fratres erant, intravit, et haec ad omnes protulit: Noveritis, fratres, benignum Jesum vestris solemniis interesse, ac contra invidia laborare hostem nequam ut aliquas tenebrarum suarum nebulas tanto splendori possit intermiscere. Frater enim, ait, quidam (se utique dans intelligi) vidit Matrem misericordiae, ipsum Filium, quem praecedenti genuit nocte, dulcissimo gremio continere, eique sanctorum angelorum multitudinem cum immenso lumine astare. Idem Deus puer exsultabat, et cordis laetitiam gestu corporis et plausu manuum demonstrabat: et conversus ad Matrem aiebat: Cernis, Mater, noctem nativitatis meae, quae imminet, gaudiis illustrandam? in qua et prophetarum oracula et angelorum praeconia renovabuntur, et de meo ex [Col. 0915B] te ortu omnia similiter coelestia et terrestria laetabuntur. Ubi est nunc hostis mei damnata perfidia? Ubi nunc ejus potestas, quae ante hoc singulare gaudium mundo dominabatur? Quo ille imprudens audito, de latibulo suo egressus, a longe se prodidit; et ignominiose deturpatus, cum multo planctu et ululatu, ut admitteretur orabat: Et, si, ait, in nulla parte ecclesiae admittor, in aliquo saltem reliquarum officinarum loco suscipiar. At Filius Virginis: Vade, furcifer, inquit, ne te mea potentia praejudicatum lamenteris, tenta quod poteris. At ille solutus, aditum capituli petiit; et intrare conatus, non potuit; intantum enim et se tumidum, et introitum capituli angustum invenit ut nullatenus intrare valeret; vere inflammatus superbiae [Col. 0915C] apostemate veteris, per humilem aditum non potuit transire. Inde ad dormitorium fratrum gressum convertit, et phantasiis solitis se eos inquietare posse confidens, introire tentavit; sed eadem grossitudine sua ab ostio repulsus, recessit. Postmodum ad refectorium nocendi spem contulit, ibique, propter aliquantulam corporis curam, majorem suspicatus mentium incuriam, ibi etiam tot obices divinorum ex lectione verborum, tot trabes ex devotione auditorum, tot repagula reperit ex charitate sibi invicem servientium, ut nullo modo ultra valens procedere, cogeretur retrocedere. Sic ab omnibus officinis ecclesiae rejectus, a conspectu piissimi Redemptoris et gloriosissimae Virginis matris, cum ea [Col. 0915D] qua dignus est confusione, pestifer ille recessit. Cauti igitur, o fratres, estote, et immensas omnipotenti ac misericordissimo Salvatori gratias agite; quia et nequissimum hostem a vobis pepulit, et ipse nobiscum festum celebraturus remansit [(109) 1Kb] .

10. Paucis autem diebus antequam moreretur S. Hugo, cuidam rusticano homini, in agro laboranti, apparuit sanctorum visio, quos praecedebat quaedam regalis domina, cujus dorsum transeuntis et faciem [Col. 0916A] videbat. Illud sanctum agmen quidam senior sequebatur, qui restitit et ait: Cujus est, agricola, ager iste quem colis? Qui ait: B. Petri et Domini abbatis Cluniacensis. Et senior ad haec: Meus est, inquit, ager, et abbas meus est famulus: tu autem festina nuntiare nostro abbati, ut disponat domui suae quam nutrivit, quia, post modicum tempus, hujus vitae finem sortietur. Dic autem ei Petrum apostolum haec tibi nuntiasse; qui vero me praecedunt, Dei Genitricem et sanctos denuntia famulantes.

11. Idem Hugo in articulo mortis positus, recolens anniversarium Gaufridi archiepiscopi et Mendonis abbatis, obliviosos admonuit; tam tenacis erat memoriae et tantae charitatis, quia ibi fraternae [Col. 0916B] salutis non erat immemor, ubi raro quisque reminiscitur propriae. In ipsa nocte qua mortuus est, benedictiones lectionum lectoribus imposuit. Extremum ejus verbum fuit ad circumstantes: Benedicite. Corpus ejus in capitulo a fratribus dealbatis, prius aqua, deinde vino ablutum est. Ad ultimum modico balsamo, quod supererat in brevi vasculo, trinis vicibus totum corpus, licet magnum, affluenter perunctum est; quod vix ad solum lepidum caput sufficeret, nisi benedictione coelesti multiplicatum inter manus obsequentium abundaret. Beatus autem Dionysius Areopagita apparuit cuidam fratri apud Nongentum, dicens, ut festinaret adire Cluniacum, ut valedicere posset S. Hugoni, statim decessuro . . . . [(110) 1Kb] Veni ego infelix, sed sanctum [Col. 0916C] migrantem non salutavi, datum tamen est spiritui, quod constat corpori esse negatum; vidi enim mixtos mortalibus superos, et cum monachorum collegio Matrem Dei maris stellam clarius coruscare, cujus praesentia sagittarios quosdam apparentes ita exterruit et fugavit, sicut ventus validus autumnales frontes dejicere consuevit; inter quos Martinus gemma sacerdotum, et Benedictus sol abbatum, spiritum S. Hugonis deducentes, intra quamdam vineam speciosam et fertilissimam collocarunt, ut ibi jucundaretur et mansitaret in modico; ubi ipse sanctus Hugo me aspicientem taliter invitavit. Comede, charissime, de candidis racemis qui nobis superabundant, et fac mecum solemne contubernium; [Col. 0916D] ego nempe parum hic pausabo, donec quidam tumor subsidat, quem in pedibus pulverulentis de longo circuitu terrarum contraxi, sed e vestigio, curatis gressibus et excusso cinere mundano, liber ad potiora transibo. Dic autem successori meo Pontio ut humilitatis et innocentiae thesauros custodiat, et necessitates omnium suas reputans misericordiae studeat; zelum monastici ordinis exemplo mei sapienter disponat; sic enim viriliter agens a Deo consequetur auxilium, qui non deserit sperantes in se.
[Col. 0917A]

12. Eadem quoque nocte, qua Pater beatus dormivit in Domino, vidit abbas quidam duos sanctos, in visione decenter ornatos, angelorum manibus ad astra sustolli, et audivit voces in sublimi dicentium. Hos geminos sui correctores et saeculi, stratis auro radiantibus, vitae merito collocabimus, videlicet Cantuariensem archiepiscopum et Cluniacensem abbatem, qui multorum sunt patres filiorum in gloria. Isti quidem duo pene sub uno tempore decesserunt. [Col. 0918A] De abbatibus Cluniacensibus a primo ad beatum usque Hugonem facti sunt hi versus:

   Ordine Berno, prius stat honore beatior Odo:
Surgit ab his sanctus Majolus forma virorum,
   lgneus ardentem vix cohibens animam;
Post fur Arvernis sacer Odilo missus ab oris,
   Mitior ingenio quam ferus imperio:
Proximus Hugo venis, discretis usus habenis,
   Ordine posterior, utilitate prior.




[Col. 0917A]
ANALECTA.
(Ex aliis in bibliotheca Cluniacensi collectis.)
[Col. 0918B]


CAPUT I. Ex epistola Hugonis monachi ad Pontium abbatem.

1. Patri serenissimo, Cluniacensi abbati PONTIO, domino suo, servus HUGO. Dum tuam, Pater, excellentiam penso, injustus coram te loqui non audeo. Sed quoniam memoranda quaedam de magno Hugone, sancto praecessore tuo, tacita video, si tua jubeat me fari dignatio, pauca de plurimis, parva de maximis, brevi expedio. Ista quidem diffusos scriptores illos miror obmisisse, qui de eo tanta volumina conscripsere. Quae refero, praesentibus notissima sunt, sed posterorum memoriae, ut jubes, mandata sunt.

2. Beatus Hugo ad Francigenas, eos visitaturus, olim exiverat. Veniens autem Belluacense territorium, intravit Gornacum [(111) 1Kb] super Aronam fluvium. Ibi eum Albertus vir illustris honorifice suscepit. Uxor viri, nomine Ermengardis, et ipsa tanto hospiti reverenter occurrit. Quam sanctus ut vidit, prophetico afflatus spiritu, dixit: Domina, tu gravida es, filium paries, qui, sicut Deo placuerit, monachus erit. Audiens mulier quae de se ante non noverat, mirabatur, praesentes, audita signantes oracula, laetabantur. Postmodum, juxta servi Dei verbum, gravida illa peperit filium. Crevit puer, et armatorum deputatus officio, militiam adeptus, ut id hominum genus male consuevit, perniciosus evasit. Interea sanctus, plenus dierum pariter et virtutum diem in Domino clausit extremum. Erat tunc in Italia apud Papiam decus pontificum Godefredus [Col. 0918D] Ambianensis episcopus [(112) 1Kb] , doctrina praeclarus, sanctitate [Col. 0918B] perspicuus. Dum itaque beatus Hugo praesenti vita defungitur, aeterna donatur, vidit episcopus ad procedendum conventus eximios praeparari, cum luminaribus et caeteris quae in processione solemniter solent exhiberi. Episcopo inquirenti quis esset, quem tantae triumphus gloriae exspectaret; responsum est, quia ad deducendum dominum Hugonem, Cluniacensem abbatem, illa sanctorum devotio festiva procederet. Quod cum episcopus admirans sociis revelaret, tempusque quo id viderat adnotaret, in Galliis reversus; eodem invenit tempore in Cluniaco sanctum migrasse, quo sibi fuerat monstratum Papiae.

3. Postquam vero sanctus decessit, tu feliciter electus, et in officium tanti Patris digne subrogatus, [Col. 0918C] Domino ducente ad supradictas Franciae partes descendisti, ubi pro tua illa nobili consuetudine, quibusque bona praedicans, istum, de quo sanctus praedixerat, juvenem invenisti, inventum vocasti, vocatum eduxisti. Ipsum in Cluniaco monachum, nomine Landricum, plurimis annis vidimus bonis pollentem moribus [(113) 1Kb] . Sic, Pater benignissime, sic praecessor tuus abbas Hugo sanctissimus, quem plurimum dilexisti, imo quem diligis, sic inter alias virtutes suas etiam prophetica claruisse probatur; sic in sui dissolutione corporis, pontifici relevatus, supercoelestium concivis esse dignoscitur. Sed mea modo sileat parvitas, tua magis ista, quam alta sint, perpendat charitas. De hac enim altitudine loqui, [Col. 0918D] ego tam infimus timere debui.

4. Anno denique Verbi de Virgine nati 1118, defuncto [Col. 0919A] papa Paschali, qui Romanae sedis apicem 18 annis, et eo amplius [(114) 1Kb] gubernavit, assumptus est electione catholica, et consecratus est Gelasius papa, vir apprime eruditus, eleemosynis largus, consilio providus. Hic Henrico IV, Romanorum imperatore, contra Ecclesiam saeviente, declinans, ad mare descendit, navigio Gallias expetivit: tibique primum, cursore a Pisis emisso, suum praenuntiari fecit adventum: te enim, Cluniaci scilicet abbatem, in partibus Galliarum habet pontifex Romanus proprium et specialem filium. Huic apud S. Aegidium occurristi, huic et multo comitatui suo equitaturas et alia quam maxima elegantissime ministrasti. Hunc pro maris molestia infirmatum, in tuae solo nativitatis, quod Pater tuus Petrus, potens et nobilis [Col. 0919B] comes Merguliensis [(115) 1Kb] , juri apostolorum Petri et Pauli contradidit, et inde accepit, tu papam officiosissime confovisti. Qui denuo convalescens, et Cluniacum suum pervenire desiderans, Lugdunum Galliae pertransit, Matisconam descendit [(116) 1Kb] , ubi gravissima aegritudine confectus se Cluniacum perferri instantissime praecepit. Quo deportatus, summaque reverentia susceptus, completo episcopatus sui anno primo et diebus quatuor [(117) 1Kb] , in medio fratrum, circumstantibus episcopis cardinalibus, in propria domo, proprius pastor in pace Cluniaco quievit.

5. Post hunc reverendus Wido Viennensis archiepiscopus ab Ecclesia catholica est in Cluniaco electus, sicque in papam Calixtum ordinatus [(118) 1Kb] . [Col. 0919C] Hic terrenae nobilitatis celsitudine praecellit [(119) 1Kb] , sed coelestium nitore charismatum pulchrius elucescit. Hic secundo Cluniacum rediit, ibique festum Dominicae Circumcisionis et Apparitionis devote peregit [(120) 1Kb] . Qui dum inter caetera saepius ageret de vita et miraculis B. Hugonis, non quorumlibet chartulas super his profusius exaratas attendit, sed personas authenticas in medio Cluniacensis capituli praesentatas, de sancto quae viderant et audierant [Col. 0920A] validius attestatas, gratanter accepit. Episcopis vero et cardinalibus pariter assentientibus ad laudem et gloriam Domini nostri Jesu Christi natalem tanti confessoris tot et tantis virtutibus approbati festivum fieri papa decrevit . . . . [(121) 1Kb] . Ista me dixisse sufficiat, tuaque mihi gratia veniam tribuat . . . . [(122) 1Kb]



CAPUT II. Ex Vita per eumdem Hugonem scripta.

6. Patrum Cluniacensium conventui sancto servus Hugo. Charitas quae libera servit, piis me jussionibus parere compellit. Praecepto igitur, non praesumptione, suscepi de B. Hugone, licet indignus, aliquid dicere. Nec eis praejudico qui ante me de sancto eleganti scripsere calamo, sed nostris servio, [Col. 0920B] dum quaedam ab eis omissa colligo, profusius edita contraho, ne occupatos onerem multa praetereo. Haec protestatione praemissa, natales, monachatum, et electionem S. paucis perstringit auctor; obiterque indicato quid Florentiae contigerit, susceptum argumentum sic prosequitur:

7. Mirandis plus miranda subjungo, quae referentibus viris authenticis probata cognosco. Haec sane referunt, Gaufredus de Monte S. Vincentii et Rainaldus Aeduensis. Dux Burgundiae rotbertus [(123) 1Kb] Haganonem Aeduorum episcopum nimia infestatione gravabat, variisque praedonum incursibus passim Burgundia laborabat. Eapropter episcopi Gaufredus Lugdunensis, Hugo Bisontinensis, Accardus Cabilonensis, et Drogo Matiscensis, Aeduam [(124) 2Kb] convenerunt, [Col. 0920C] magnique Patrem consilii praedictum Hugonem Cluniacensem abbatem venire rogaverunt. Aderat illustrium multitudo copiosa virorum, populus confluebat infinitus, pro pace supplicans indefessis clamoribus. Adveniens ipse dux, imo tyrannus, Aeduam intravit; sed fastu maligno interesse conventui recusavit. At Pater Hugo, fervore charitatis concitus, tyrannum adiit; quem vehementer increpans cunctis mirantibus tanquam ovem mitissimam [Col. 0921A] secum adduxit. Episcopis autem supplicantibus, ut Pater Hugo pro pace agenda loqueretur, turbis undique conticentibus, et ex ejus ore pendentibus, sic ait: Qui pacem quaerunt, qui Deum diligunt, nos audiant, nobiscum agant. Qui vero filius pacis non est, qui non ex Deo sed adversarius est, huic ex parte Omnipotentis praecipio ut a nobis exeat, et operi divino non noceat. Vix dicta compleverat, cum ecce quidam statura procerus, facie truculentus, multis eum sequentibus egressus, disparuit. Non fuit in tanta multitudine hominum, qui aliquem nosset egredientium. Mirabantur singuli, stupebant universi. Quaerentibus invicem super his, non erat aliud respondere, nisi interdicente sancto, daemones visibiliter exiisse; egressosque de turbis simul evanuisse. [Col. 0921B] His ita depulsis, tantam mox praedicatio sancti efficaciam habuit, ut eo jubente, dux ipse sui mortem filii [(125) 1Kb] , interfectoribus condonaret, et Ecclesia pacem reciperet. O beatum virum, cujus praesentiam Satanas ferre non poterat, cujus imperium invitus agebat. Res equidem mira, sed altiori miraculo cumulata. Quandiu enim in conventu illo vir sanctus sancta perdocuit, sicut columba candida super caput ejus praesens apparuit. Quibus id videre datum est, Deum glorificaverunt, non enim omnes hanc videre gloriam meruerunt. Stephanus archipresbyter de Parricejo [(126) 1Kb] , sub omni assertione itidem se, licet indignum, testabatur vidisse.

8. Paredum venerat Hugo Pater, ut ibi festum [Col. 0921C] Baptistae Joannis devotus ageret. Ad quem mulier quaedam, cum turba pro eo supplicante, pervenit; quia ejus uterum irruptio violenta virulenti tenebat serpentis. Tum sanctus, misericordia motus, aquam afferri praecepit, quam precibus sacris et benedictionibus praesignavit, acceptoque cochleari, ter de aqua illa in ore mulieris orando infudit. Quo facto, statim serpens, cunctis qui aderant videntibus, per os mulieris horrendus exivit. Qui cum moerore venerant, cum gaudio revertentes, Dominum collaudabant. Gaufredus vir fidelis, quo praesente sanctus apud Aeduam daemones de turba fugavit, et hoc de serpente per eum ejecto se vidisse solet attestari.
[Col. 0921D]

9. Alio quoque tempore pacis agendae gratia, praefatus pater cum episcopis Rocleno Cabilonensi [(127) 1Kb] , et Drogone Matiscensi, in campo venatorio pariter affuit. Turbis vero circumstantibus, quidam pessimo foedatus crimine, non timuit interesse. Quem sanctus, sancto edoctus Spiritu, a longe intuens, ait praesentibus: Videtis, inquit, miserum illum? videtis dae none plenum? Statimque eum designavit, et ad se venire mandavit. Quo praesentato: Quomodo, ait, huc ad nos intrasti, qui hoc crimine (crimenque exposuit) te sordidare voluisti? Cur miser nobis in te demonem praesentasti? Pacem quaerimus, daemonem nolumus. Confusus ille negare non potuit. Quod factum videntes plurimi qui aderaut adinvicem summissa voce dicebant: Divertamus ab isto homine, qui novit hominum occulta videre, ne et in nostris nos peccatis, sicut istum in [Col. 0922B] suis, valeat deprehendere. Inquirenti denique sancto de cujus esset episcopatu ille homo, invenit quod parochiae cujusdam esset Cabilonensis. Tunc sanctus miserum illum pariter et peccatum episcopo Rocleno proposuit; quem episcopus seorsum tulit, et pro officio correxit. Testes sunt qui interfuerunt, venerabiles viri Rotbertus Sedunensis, et Gaufredus, quem supraposui. Quanta sint haec, vestra perpendat charitas, mea interius sileat parvitas.

10. Erat Sanctus apud Nanctoacum [(128) 1Kb] , venit nuntius qui diceret obiisse Wilencum; Wilencus iste, prior fuit de Charitate. Pro defuncto pius Pater dum missam celebraret, more solito vivam seipsum hostiam Domino praesentavit, et sic tenens [Col. 0922C] in manibus Filium Patri obtulit, oblatum ore suscepit. Quo edoctus, ad fratres egreditur, revelat sociis quod apud Charitatem, non Wilencus, sed Orius obiit. Erat ibi Odo, qui fuit prior Cluniacensis, post episcopus Ostiensis, deinde apostolicae sedis pontifex summus, Urbanus secundus [(129) 1Kb] . Qui legatione transmissa, invenit, juxta viri Dei verbum, non Wilencum obiisse, sed Orium.

11. Sabina quoque, sanctimonialis virgo in Jotrensi [(130) 1Kb] monasterio testimonii singularis, vidit Matrem misericordiae cum glorioso beatorum agmine. Vidit et subsellium candidum decenter ornatum agmini illi interesse, audivitque quia Hugo abbas Cluniacensis in eo debebat abire. Sabina visionem [Col. 0922D] retulit, nec multo post nuntius venit, dicens migrasse sanctum, quem visio dicta signaverat abiturum. [Col. 0923A] Sic sanctus et miraculis approbatus, et revelationum sacramentis praemonstratus, in medio filiorum corpore defunctus, sanctitate perpetuus, mundo decessit, Domino vivit, digne sepultus in Cluniaco jacet; sed institutionum ejus sanctimonia permanet, sed ordinis disciplina quam docuit usquequaque viget, sed in coelestibus meritorum ejus corona refulget. Hugo iste, anno vitae 15 monachus factus, 25 abbas sacratus, 35 defunctus, III Kalendas Maii quievit in Domino, anno incarnati Verbi 1109 [(131) 1Kb] .





CAPUT III. Ex collectione anonymi in praenotata bibliotheca.

12. Ille Willelmus [(132) 1Kb] Anglorum princeps. S. Hugonem plurimum diligens, antequam ejus colloquio [Col. 0923B] frui potuisset, cum absentis benedictionem per legatum ejus, dominum scilicet Warmundum, qui postmodum ex abbatiae Dolensis [(133) 1Kb] gradu, ad Viennensem archiepiscopatum conscendit [(134) 1Kb] , audisset, atque suscepisset ab illo donum societatis ejus, pileum regalem deposuit, et caput tanta humilitate submisit, ac si per angelum divinae gratiae investitus munere fuisset. Cumque satrapae ejus stuperent, quia rem cernerent miram, ejusque cervicem alias inflexibilem viderent nimis humiliatam, putarentque inquirendum quae fuisset causa, cur nihil visibile accipiens, erga personam talem nil tribuentem ita majestatem regiam exinanisset, respondit, dicens: Nolite mirari quod me tam devote inclinaverim, tamque humillime, quia causa tantae benedictionis [Col. 0923C] et investiturae specialiter exegit, ut facerem quod faciendum judicavi. Non enim tantum munus unquam suscepi, nec ipso die tam grande aliquid me acquisisse putetis, quo hujus regni coronam obtinui, quia cunctis quae habeo terminus erit relinquendis, sicut initium fuit capiendis; coelestis autem gloriae, cujus arrham quodammodo suscepi, quando sancto collegio me Cluniacensi miscui, finis esse non poterit. Ita prudens Willelmus philosophatus de thesauro cordis sui, stuporem suorum majori admiratione compescuit, et oculos saecularium mentium eo direxit, ut cognoscerent quanti habendus esset Hugo sanctus praesens, qui tanti habitus a tanto fuisset absens. Ille nempe rex attendebat in ejus legatione quid ponderis esset, quid commodi, quid [Col. 0923D] lucri animae suae proveniret, si, per conniventiam reverendi capitis, posset communionem tanti corporis promereri. Tunc misit rex domno abbati et sacro conventui cappam pene auream totam, in qua vix nisi aurum apparet, vel electrum vel margaritarum [Col. 0924A] textus, et gemmarum series; inferius autem undique tintinnabula resonantia [(135) 1Kb] , ipsaque aurea pendent; regina autem planetam; plane dignissimam mittente et accipientibus, quia sic rigidam, ut plicari non posset.

13. Rex idem Anglorum Willelmus, vir magnificus et in armis strenuus, et infinitis opibus ac viribus potentissimus, cum praefatae regionis potiri coepisset ejusque coronam regni bello obtinuisset, volens digne episcopatus et abbatias terrae illius ordinare, misit litteras illustrissimo abbati S. Hugoni, et mandavit ei supplicando, ut sex ei personas dirigeret ex fratribus nostris, quorum consilio agere posset, quidquid illi de Ecclesiis ordinandis foret agendum, eisque rectoribus constitutis securus esset [Col. 0924B] de ovibus custodiendis atque regendis. Adjecit quoque se daturum pro singulis argenti libras centum quotannis Cluniaco, sub titulo amicitiae et gratiae, ne forte esset grave sacro loco carere personis suis, et earum fructum perdere. Sed qui emptor fieri voluit, non potuit, quia monachorum non invenit venditorem. respondit enim philosophus Christi, qui animabus fratrum nil censebat comparandum: Petitio, inquit, vestra, domine rex, descendit ex bona voluntate, qui vultis gentem vobis a Deo traditam ad salutem suam ordinare. Verum sicut dignum est vestrae majestati quod poscitis, ita quod injungitis, incongruum est nostrae saluti ut animas, quas in periculo animae meae et capitis mei suscepi, vendam terreni mercimonii cupiditate, et mittam [Col. 0924C] in perditionem, aut generalem aut specialem, videlicet ubi aut omnes aut aliqui eorum pereant, et ego pro illis rationem Deo reddam, apud quem nihil valet aurum, nihilque prodest argentum, aut argumentum vanae excusationis. Quomodo ergo faciam pro ullo munere, quod si facerem pro toto mundo, mihi parum esset, cum pro uno ex eis perdito perirem? Quid enim proficit homini si universum mundum lucretur, seipsum autem perdat, et detrimentum sui faciat? (Matth. XVI, 26.) Igitur, charissime domine, hoc nolite a me quaerere, quod facere nisi cum perditione mea non possum, quia nullo pretio volo animam meam venumdare, quam profecto venalem darem, si unum ex fratribus mihi commissis mitterem ubi illum perderem, et libentius ego pecuniam [Col. 0924D] darem pro comparandis monachis, quibus valde indigeo per diversa loca a me ordinanda, quam pro eorum venditione acciperem. Quod enim capitulum nostrum in partibus illis timerent, ubi nullum viderent nostrum monasterium, ad cujus portum [Col. 0925A] applicare valerent vel constringi possent? Aliud itaque jubete, et sustinete hoc patienter, si non potest fieri cum salute amici vestri, quod petistis. Valete. Hoc rescripsit pius Pater regi illi eximio. Qui primo vehementer indignatus pro eo quod esset repudiatus in prece sua cum tanto munere, post furorem rediit ad mentem, cognovitque hunc hominem Dei vere cunctis praeferendum; cui nullus appetitus rerum temporalium dominabatur, quique animarum salutem omni auro incomparabilem censebat, ideoque ipsum nulli omnino potestatis alicujus personae comparabilem, quia nulla cupiditate a recto calle flexibilem se aut mutabilem praebebat. Convertit ergo se ab indignatione ad admirationem, repulsam videlicet suam majoris faciens, quam susceptionem [Col. 0925B] fecisset, si exauditus fuisset. Repressit igitur iram quae irruerat, acquievitque rationi, quam cogitavit postquam recessit perturbatio mentis.

14. Tempore quodam [(136) 1Kb] necesse fuit sancto viro pro tuendis filiis ad Ecclesiam matrem recurrere, et Romanae sedis patrocinium advocare. Quapropter urbis illius refugium petens, magno labore et difficultate a latere papae avulsum domnum Petrum, Hostiensem videlicet episcopum, cognomento Damianum, obtinuit, ut sibi daretur pro magno Petro praeliaturus, et adversarios prostraturus mirabili sua prudentia atque facundia [(137) 1Kb] . Erat namque vir ille abstinentiae singularis usu, et ferreorum vinculorum nexu undique sic attritus, ut vix posset [Col. 0925C] inveniri modus, quo ejus corporis imbecillitas foveretur, ad equitandi onus grave utcumque tolerandum [(138) 1Kb] . Et quia levi plerumque scandalo offendi poterat, necesse habebat saepe aliqua satisfactione placari. Ad quam rem venerabilis Hugo ita se inclinabat, ut ejus animum reformaret ad tranquillitatem, ac si alter Martinus esset, qui nihil putaret indignum, quod humilitas agendum suaderet. Cum ergo venisset Cluniacum alter ille Gregorius, per eloquentiae ubertatem, non tamen per apostolicae vitae aequalitatem, vidissetque humanitatem et disciplinam, virgamque et baculum contulisset, coepit haerere ac stupere, qualiter sancti esse, aut sanctos institutores habere possent, qui tantis abundarent bonis; et rursum quomodo non sancti esse possent [Col. 0925D] aut perire, qui tam devote sustinerent tam grave pondus laboris et custodiam monasticae disciplinae.
[Col. 0926A]

15. Aliquando sane judicabat ciborum copiam, aliquando mirabatur hanc jejunantibus deesse gratiam, quam illos habere videbat. Verumtamen si fieri posset, sicut ipse dicebat, ut utraque virtus obedientiae et abstinentiae sociaretur in eis, tum profecto nihil apostolicae defuturum perfectionis. Qua de re conveniens domnum abbatem obsecrabat, ut a sagimine duabus saltim feriis se suspenderent, qui in caeteris tam perfecti essent, ut anachoretis nihil deberent. Cui venerandus Hugo, discretionis custos egregius: Si, inquit, Pater charissime, vultis augere nobis coronam mercedis per additamentum jejunii, tentate prius nobiscum pondus laboris vel per octo dierum spatium, et deinceps aestimabitis quid adjiciendum censere debeatis. Nam quandiu [Col. 0926B] non gustaveritis pulmentum, nescire poteritis quod exigat condimentum salis, et si non adhibueritis saltem minimum digitum vestrum, nequaquam judicare de onere fraterno discrete ac digne valebitis. Quibus ille auditis, sentiens fascis hujusmodi gravitatem suis viribus importabilem, cessavit a petitione ingravandi ponderis, et semetipsum coepit repercutere, unde alios ferire voluit, quia sagittam ad eos sine suo vulnere nequivit dirigere, intelligens magnum esse pensum illud, ac debere sufficere quod apprehendere ipse non posset, qui in tanto videbatur stare virtutum culmine. Eruditus itaque praesul, multo eruditior rediit quam venit, magnumque thesaurum fugiendae inanis gloriae et capessendae verae humilitatis [Col. 0926C] secum reportavit.

16. Venerabilis Hugo, hujus sancti Cluniacensis coenobii abbas, non modo in monastica religione, verum etiam in divinis officiis, per Dei gratiam ad meliora provehendis, tota animi industria solerter invigilans, decrevit cum communi fratrum consilio, ut in die sancto Pentecostes, hymnus, Veni Creator Spiritus [(139) 1Kb] , in hora tertia decantaretur, qui videlicet minime antea canebatur, quo scilicet ejusdem Paracleti, id est, consolatoris visitatione compungi, amore inflammari et gratia mereamur illustrari. Utque huic tam saluberrimae orationi bonum eleemosynae suffragaretur, constituit, ut ipso die abundans refectio a magistro ecclesiae custode pauperibus exhiberetur, de pane, vino et carne, tali ratione [Col. 0926D] ut quantus in festivitate fuerit numerus fratrum, tot etiam pauperes reficerentur. Sin vero numerum fratrum per se scire nequiverit, a ministro [Col. 0927A] refectorii, vel a custode infirmorum, eorum numerum discat. Et ut tam boni operis praemium a Domino consequeretur, decretum est ut ipso die ad majorem missam, post primam collectam missae familiaris, omnipotens sempiterne Deus, pro eo sub silentio dicatur a sacerdote. Hujus itaque praecepti roboratoribus atque observatoribus pax, salus, et gratia a Deo Patre, et Jesu Christo Filio ejus, et Spiritu sancto paracleto. Contemptoribus vero ac violatoribus, ni cito poenituerint, ira ejusdem omnipotentis et aeterni Judicis, ignis etiam inexstinguibilis aeterna damnatio. Decretum est etiam ab eodem Patre cum consensu fratrum, generale officium fieri singulis annis, feria V post octavos Pentecostes, pro [Col. 0927B] cunctis in coemeterio hujus loci quiescentibus, ita ut sicut in festivitate Omnium Sanctorum agitur, [Col. 0928A] dicto vespere omnia signa pulsentur pro vesperis, ac post coenam pro officio, et in sequenti die pro missa in qua tractus, De profundis, a duobus cantoribus canatur, cunctique sacerdotes qui illo die cantaverint missam, Deus cujus miseratione, specialiter pro illis cantent, et alii psalmos septem, ac duodecim pauperes reficiantur, et quidquid eadem die de refectione remanserit, eleemosynae tribuatur. Sed et per omnia loca huic loco subjecta, hoc idem agi pro cujusque loci coemeterii defunctis sancitum est, videlicet ut in monasteriis, ubi congregatio fratrum est, nec minus hoc perficiatur. Sed in cellis ubi non plus quam quinque aut tres commorantur, si tot pauperes reficere nequeunt, saltem vel quot [Col. 0928B] sunt fratres, tot pascantur.




[Col. 0927A]

(Anno 1078)
SANCTI HUGONIS EPISTOLAE.



EPISTOLA PRIMA. AD WILLELMUM I ANGLORUM REGEM. Regi supplicando petenti ut sex ad eum monachos, sub annua pro singulo centum argenti librarum pensione, mitteret, respondet petitionem ejus, ut venalem et quasi Simoniacam, omnino rejiciendam.
[Bibliotheca Cluniacensis, p. 453.]

Petitio vestra, domine rex, descendit ex bona voluntate, qui vultis gentem vobis a Deo traditam ad salutem suam ordinare. Verum sicut dignum est vestrae majestati quod poscitis, ita quod injungitis, incongruum est nostrae saluti, ut animas quas in periculo animae meae, et capitis mei suscepi, vendam terreni mercimonii cupiditate, et mittam in perditionem, [Col. 0927C] aut generalem aut specialem, videlicet ubi aut omnes, aut aliqui eorum pereant, et ego pro illis rationem Deo reddam, apud quem nihil valet aurum, nihilque prodest argentum, aut argumentum vanae excusationis. Quomodo ergo faciam pro ullo munere, quod si facerem pro toto mundo, mihi parum esset, cum pro uno ex eis perdito perirem? Quid enim proficit homini si universum mundum lucretur, seipsum autem perdat, et detrimentum sui faciat? Igitur, charissime domine, hoc nolite a me quaerere quod facere nisi cum perditione mea non possum, quia nullo pretio volo animam meam venundare, quam profecto venalem darem, si unum ex fratribus mihi commissis mitterem ubi illum perderem; et libentius ego pecuniam darem pro comparandis monachis quibus valde indigeo, per diversa loca a me ordinanda, quam pro eorum venditione acciperem. Quod enim capitulum nostrum in partibus illis timerent, [Col. 0927D] ubi nullum viderent nostrum monasterium, ad cujus portum applicare valerent vel constringi possent? Aliud itaque jubete, et sustinete hoc patienter, si non potest fieri cum salute amici vestri quod petistis. Valete.




(Anno 1078)
EPISTOLA II. AD MOISIACENSES FRATRES.
[Mabill. Annal. Bened. V, 130.]

Dulcissimis et amantissimis fratribus ac filiis, sub patrocinio beatorum apostolorum Petri et Pauli apud Moisiacum degentibus, fratri HUNALDO abbati, salutem animarum et corporum et aeternam benedictionem.

Noveritis, filii charissimi, qualiter vos semper dileximus, quamque speciali amore locum illum prae omnibus congregationis nostrae locis habuimus et honoravimus. Hoc namque privilegium vobis et loco vestro semper concessimus et concedimus, ut in amore et honore atque memoria congregationis [Col. 0928C] nostrae speciales sitis. Unde, filii, rogamus, ut nostri memores, dominum super omnia diligatis, timeatis, honoretis, eique gratias super beneficiis suis agatis. Licet enim vobis plures supervenerint anxietates, ejus tamen misericordia non defuit vobis, in bonis augmentum praestans, et in necessitatibus solatium. Idcirco, charissimi, ipsum in omnibus et super omnia prae oculis habetote; dominis nostris summis apostolis servire non cessate; ordinem vestrum et sacram religionem, sanctamque obedientiam cum summa diligentia custodite. Pensate quam nihil sit quidquid in mundo cernitis. Cogitate cum quanto sudore laborandum, ut possit illud evadi terribile judicium, et perveniri ad gaudium nunquam finiendum. Dominus abbas, quem vobis praefecimus, vir bonae intentionis et religiosus, nobis et fratribus nostris non parum charus, satis se laudat de vobis. Unde gaudemus, et ut magis magisque ipsum diligatis, [Col. 0928D] honoretis eique devote obediatis, utpote tam glorioso viro, volumus et admonemus. De caetero commendamus vos omnipotenti Deo, qui vos benedicat, et adjuvet, et protegat, et ab omnibus peccatis absolvat, vobisque perseverantiam in sancta religione [Col. 0929A] tribuat et post hanc vitam, precibus et meritis summorum apostolorum, quibus deservitis, vos ad aeternam perducat, amen. Et quia vos corporali aspectu videre non possumus, spirituali nos videamus. Orate pro nobis et pro fratribus nostris.



EPISTOLA III. AD ANASTASIUM EREMITAM. Ut ad monasterium redeat hortatur. Anno 1086.)
[MABILL. Act. Bened. IX, p. 491.]

Dilectissimo filio ANASTASIO, frater HUGO, peccator, salutem, et in beatam resurrectionem, gloriosam electorum societatem.

Miror, charissime fili, quod jam diu de vobis nihil audivi, nullamque de vestra vita cognitionem accepi: [Col. 0929B] unde mando vestrae dilectioni, ut si bonum videtur vobis, descendatis ad visitandos fratres, ut sicut dixi desiderabilis praesentia vestra corroboret et exhortetur eos [(140) 1Kb] .




(Anno 1097)
EPISTOLA IV. AD URBANUM II PAPAM. Adversus Robertum, abbatem S. Remigii.
[MARTENE, Ampliss. Collectio, t. IV, p. 999.]

Amantissimo et reverendissimo Patri sanctae atque apostolicae sedis summo pontifici domino papae URBANO, frater HUGO Cluniacensis cum tota congregatione vestra continuas et devotissimas devotionis orationes et perpetuam pacem.
[Col. 0929C]

Multi, o domine Pater, justis ac necessariis causis existentibus, cupiunt dignam vestram adire praesentiam, sed impediuntur variis difficultatibus obsistentibus. Unde et aliqui eorum saltem ad nos veniunt, quasi ad domesticos vestros, si quomodo eis consulatur vel subveniatur illorum necessitatibus. Inter quos domnus Manasses Remorum pontifex, vester humilis filius, noster quoque devotus amicus, quem et in alia epistola vobis commendavimus, conquestus est nobis de Majori-Monasterio, in ecclesia B. Remigii se quemdam monachum ordinasse, et longe aliter quam sperabat de ejus irreligione maximum in loco damnum provenisse. Petiit autem ut interpellaremus inde vos; sed quia domnus HUGO Lugdunensis [Col. 0929D] archiepiscopus omnem ordinem rerum vobis significavit, sicut audivimus, reverentiae suggerimus ut si ad vos venerit idem monachus, prudentiam vestram nullis circumveniat calliditatibus, sed faciatis ei secundum sapientiam quam a Deo habetis. Reverentissimam ac dilectissimam nobis paternitatem vestram Dominus Christus sanam et incolumem nobis conservet et universae Ecclesiae.



EPISTOLAE V-VII. AD S. ANSELMUM.

(Exstant inter epistolas S. Anselmi, epp. 17, 79, 80, libri IV, hujus voluminis coll. 210 et 241. )
[Col. 0930A]



(Anno 1106)
EPISTOLA VIII. AD PHILIPPUM REGEM. Ex singulari familiaritate, regem, ut abdicato regno monasticam vitam arripiat, adhortatur.
[ACHERY Spicil., t. II, p. 401.]

Domino PHILIPPO, Dei gratia Francorum regi, frater HUGO, Cluniacensis abbas, coelestis regni dignitatem et gloriam.

Sicut vestrae sublimitatis prudentia recognoscit, sponteque fatetur, nullo unquam tempore, vel dignitati, vel coronae, vel amplitudini vestrae contraire conati sumus, nec honorem vestrum, aut gloriam, aut majestatem, in quoquam minui seu defraudari optavimus, sed ea potius quae istis contraria sunt, [Col. 0930B] quibusve ista corrumpi possunt, longe a vobis semper fore fide non ficta et optamus assidue et oramus: et si quid horum, videlicet contrariorum ac corrumpentium ex humana vobis tentatione atque infirmitate inhaesit, illud Deus amoveat, illo vos purget, illo vos ad plenum emundet. Quia vero mansuetudo vestra ex multa qua vos praeditum scimus humilitate ad hoc se non dedignatur inclinare, ut quod restat temporis, nobiscum se unanimem ac concorde vivere velle fateatur, suamque nobis benevolentiam offerens, nostram devote reposcat, id gratulanter amplectimur, et super hoc corde benevolo exsultamus, dicentes: Gloria in excelsis Deo, et in terra pax hominibus bonae voluntatis.

Et quoniam Deus januam nobis dulcis familiaritatis [Col. 0930C] ad vos de se alloquendum aperuit, nunc vobis primum aperimus, quod de vobis non nunc primum cogitare coepimus et optare; ut propensiorem affectum et intentionem majorem amodo habeatis ad bonum, ad verum dico bonum, ad summum bonum, quod Deus est. O magne amice, recordamini quia me aliquando interrogastis an aliquis unquam de regibus factus fuerit monachus. Respondi, etiam. Sed etsi de nullo alio certi essemus, solius sancti Guntranni Francorum regis exemplum sufficeret, qui, relictis saeculi pompis, et vanitatibus, et illecebris, factus est monachus imitans illum qui, cum dives esset, pauper pro nobis factus est, ut sua nos paupertate ditaret. Igitur si vos regnum delectat, et potestas, et dignitas, imitamini quod auditis; quia sic [Col. 0930D] et vere rex, et vere potens, et vere dignitatis compos, et perenniter dives esse poteritis. Moveat etiam vos ac perterreat contemporalium vicinorumque vestrorum, Willelmi [(141) 1Kb] , dico, Anglorum regis, et Henrici imperatoris [(142) 1Kb] , lamentabilis casus plangendusque interitus : quorum alter unius sagittae ictu, non in bello, sed in bosco sub momento temporis interiit. Alter inter multos angores gravesque aerumnas, quas diu sustinuerat, nuper, sicut vos audivisse jam credimus, defecit. Qui quomodo nunc se habeant, quidve sustineant, quis hominum novit? Propter quod, o rex amicabilis, apprehendite jam [Col. 0931A] ad plenum timorem Domini, assumite sanum et tutum consilium animae vestrae; ne, quod Deus avertat, contingat vobis, sicut praefatis regibus contigisse dolemus. Sunt enim casus vitae humanae innumeri, innumerabilia mortium genera. Et horrendum est incidere in manus Dei viventis (Heb. X. 31). Igitur mutate vitam, corrigite mores, appropinquate Deo per veram poenitentiam et conversionem perfectam. Quam videlicet poenitentiam, vel conversionem, nec faciliori, ut credimus, nec certiori via potestis apprehendere, quam, quod multum volumus et optamus, monachica professione. Ecce principes apostolorum, [Col. 0932A] judices imperatorum et regum, et orbis. beatus Petrus et Paulus, parati sunt recipere vos in domum suam hanc, quam Patres nostri asylum poenitentium nominaverunt. Et nos parati sumus vos ut regem habere, ut regem tractare, ut regi servire, et pro vobis regi regum devotius supplicare, ut vos propter se ex rege monachum, ex monacho in regem per se restituat; non jam in brevissimo atque pauperculo terrae angulo, tempore modico dominantem, sed in amplissima ac felicissima coeli latitudine secum sine fine regnantem. Amen.




[Col. 0931A]
EPISTOLAE DIVERSORUM AD S. HUGONEM.S. PETRI DAMIANI.
[Col. 0931B]




[EPISTOLA I.]
[Col. 0931A]

(Vide Patrologiae tom. CXLIV.)





II. S. GREGORII PAPAE.

(Vide Patrologiae tom. CXLVIII, Registri lib. I, epp. 14, 62; l. II, ep. 49; l. V, ep. 21;l. VII, epp. 17, 33; l. VIII, ep.. 2.)





III. URBANI II PAPAE.

(Vide Patrologiae tom. CLI.)





IV. GOFFRIDI ABBATIS VINDOCINENSIS.

(Vide tomum CLVII.)




[Col. 0931C]
V. PASCHALIS II PAPAE.

(Vide infra ad an. 1118.)





VI. HENRICI IMPERATORIS COGNOMENTO NIGRI. Gratias habet Hugoni de restituta ejus orationibus sanitate. Rogat abbatem ut e sacro fonte filium suscipiat.
[Spicil. ubi supra, p. 396.]

HENRICUS, Dei gratia Romanorum imperator Augustus, HUGONI, venerabili abbati Cluniacensi, gratiam et salutem.

Visis sanctitatis tuae litteris, admodum gavisi sumus. Tuas tanto libentius suscepimus, quanto ferventiori studio divinae contemplationi te inhaerere [Col. 0931D] novimus. In quibus quoniam te dixisti nimium exsultasse de reddita nobis sanitate, de concessa coelitus filii adoptione, grates paternitati tuae referimus, grates ex intimo corde persolvimus. Id etiam, non tam summopere mandamus quam humiliter deposcimus, ut tua apud clementissimum Dominum nostrum jugiter non desit oratio, pro reipublicae commodo, pro totius regni honore, pro nostra nostrorumque salute, ut divinitus nobis collata prosperitas, Ecclesiarum et populi totius pax possit esse et tranquillitas. Quis enim sapiens tuam orationem, [Col. 0932B] tuorumque non exoptet? Quis insolubili charitatis vinculo retinere non ambiget? quorum oratio tanto purior, quanto ab actibus saeculi remotior, tanto dignior, quanto divinis conspectibus exstat propinquior. Quod autem te pro longinquitate itineris negasti potuisse venire, sicut jussimus, quanquam gratanter tuum suscepissemus adventum, eo ignoscimus tenore ut in Pascha ad nos Coloniam venias, si est fieri possibile, quatenus, si audemus dicere, eumdem puerum de quo ita laetatus es de sacro fonte susciperes, et spiritualis pater tuae benedictionis munere signares, sicque simul expiati fermento delictorum Paschali solemnitate mereamur perfrui azymis coelestis gloriae.
[Col. 0932C]




VII. IMPERATRICIS AGNETIS, HENRICI NIGRI UXORIS. Orat ut pro defuncto imperatore preces Deo offerat.
[Spicil. ibid. p. 397.]

Dilectissimo Patri et omni acceptione digno HUGONI abbati . . . . . quaeque modo Deo jubente fit, salutem et devotum obsequium.

Quia in luctum versa est cithara mea, pro gaudio gemitum, pro exsultatione, quam litterae vestrae fecerant, refero lamentabile planctum. Cor tamen moerore tabidum refugit ex toto referre. Quapropter et quia velox fama malorum, ut credo, meum vobis dolorem nuntiavit, precor ut dominum meum, quem diutius in carne servare noluistis, saltem orando cum vestro conventu defunctum Deo commendetis, filiumque vestrum diu sibi haeredem fore ac Deo [Col. 0932D] dignum obtineatis, et turbas si quae contra eum in vestris vicinis partibus regni sui oriuntur, etiam consilio sedare studeatis. Vale, Pater.





VIII. HENRICI IV IMPERATORIS PRAECEDENTIUM FILII. Abbatem precatur, ut illum inviset, quo pacem inire possit cum summo pontifice.
[Spicil. ubi supra, p. 397.]

HENRICUS, Dei gratia Romanorum imperator, Augustus, HUGONI reverendo abbati, quod filius Patri. [Col. 0933A] Diu est, domne ac Pater, quod infirmum vestrum sicut solebatis non visitastis, et quod adhortationum et consolationum fomentis contritum vestrum non curastis. Sed proinde pietati vestrae non aestimamus derogandum, sed totum iniquitatibus nostris imputandum, quia fortasse Spiritus Domini prohibuit, ne propter infructuosam arborem sanctitas vestra fatigari debuerit. Verum quoniam tempus est omni rei sub coelo, et sicut tempus est irae Domini, ita et misericordiae ejus; quam vicissitudinem saepius in Israelitico populo animadvertere possumus, qui peccans a Domino puniebatur, poenitens dignus venia judicabatur, sicut plane factum est quando a Nabuchodonosor muri Jerusalem destructi sunt, templum Domini dirutum, populus captivus ductus est, quando [Col. 0933B] filia Sion sedit per septuaginta annos sine rege, sine sacerdote, sine sacrificio. Sed rursum quando coeli distillaverunt misericordiam Dei, sub Cyro rege Persarum laxata est captivitas, rediit populus, Jerusalem reaedificata, templum reparatum, et caeremoniarum ritus ex integro est restitutus. Si ergo, sicut Apostolus loquitur, haec omnia in figura contingebant illis, nos qui similem in destructione ecclesiasticae religionis, Domini diu sustinuimus iram, quare in reparatione ejusdem religionis similem non speremus misericordiam? Hoc itaque exemplo animati notum facimus serenitati vestrae quod, pro reparatione ecclesiarum, quae nostris temporibus nostris peccatis, heu! corruerunt, omnibus modis, prout Deus vires dederit, volumus laborare et sanis consiliis [Col. 0933C] omnium bonorum amodo acquiescere, si quo modo valeamus dispersa colligere, et hiantia cuneo schismatis, unionis glutino coadunare, atque ruinam Ecclesiae, quae per nos facta est, pacis et justitiae instauratione recompensare.

Praeterea significamus vobis quod, si Deo propitio regnum et sacerdotium in unum recolligere poterimus, post confirmatam pacem, ire Jerusalem disponimus, et videre sanctam terram in qua Dominus noster in carne visus est, et cum hominibus conversatus est: ipso propitio valde desideramus, ut ibi expressius eum adoremus, ubi eum alapas, sputa, flagella, crucem, mortem, sepulturam, passum esse pro nobis cognovimus. Haec autem omnia propterea [Col. 0933D] sanctitati vestrae indicamus, ut enixius pro nobis oretis, et nos Deo cum sancto collegio fratrum vestrorum attentius commendetis, ut ipse qui nos bonae voluntatis praevenit misericordia, ad fructuosum effectum nostra dirigere dignetur opera.





IX. HENRICI IMPERATORIS PRAEDICTORUM FILII. Conqueritur de filio quod in illum insurrexerit.

HENRICUS, Dei gratia Romanorum imperator, Augustus, charissimo atque dilectissimo Patri HUGONI, et universis sanctis fratribus Cluniacensis coenobii, dulcem filii affectum, ac devotum fratris, imo servi obsequium.
[Col. 0934A]

Quia tuam semper pietatem et paternam erga nos sollicitudinem benigne experti sumus, ita ut de multis saepe periculis tuis sanctis orationibus credamus nos liberatos, idcirco, Pater charissime, ad te post Deum quasi ad singulare refugium necessitatis nostrae recurrimus, et, ut apud te saltem miseriarum nostrarum solatium inveniamus, humiliter exposcimus. Et utinam nobis contingeret faciem tuam angelicam corporaliter videre, ut tuis affusi genibus caput nostrum, quod de fonte salutari suscepisti, in sinum sanctitatis tuae familiariter possemus reclinare, ibique peccata nostra deflendo multitudinem tribulationum nostrarum per ordinem enarrare! Sed quia talem nobis consolationem invident non solum longa terrarum interjecta spatia, [Col. 0934B] sed etiam mira saevientium inimicorum odia, tuam paternitatem omni devotione obsecramus, quatenus nostrae humilitatis litteras nihil falsitatis aut simulationis, Deo teste, continentes, non dedigneris suscipere, et attente et misericorditer intelligere, monstrum inauditae traditionis nostrae. Quam quidem ut magis mirandum sit, non tam domestica vel inimica manus (nam si is qui oderat me super me magna locutus fuisset, abscondissem me forsitan ab eo) quam etiam filius uteri nostri unice nobis dilectus, impie, inhumane, et indigne in nos exercuit, ita ut non absque dolore vel ingenti admiratione possimus clamare ad Deum voce illa Psalmistae regis, a facie non dissimilis filii fugientis: Domine, quid multiplicati sunt qui tribulant me?
[Col. 0934C]

Scire enim te credimus, quia audisse non dubitamus, quanta affectione, et intima cordis dilectione, contra voluntatem multorum, eumdem filium nostrum exaltavimus usque ad regni solium, qui in ipsa electione sua nobis juravit Moguntiae vitam et salutem personae nostrae; et quod de regno et omni honore nostro, et de omnibus quae habebamus, vel habituri eramus, nullomodo se intromitteret, me vivente. contra voluntatem et praeceptum nostrum. Idem quoque super crucem et Dominicum clavum cum lancea, coram omnibus principibus, nobis juravit, cum intronizatus fuisset Aquis. Verum his omnibus posthabitis et oblivioni traditis, consilio perfidorum, et perjuratorum mortaliumque inimicorum nostrorum [Col. 0934D] ita a nobis separatus est ut, omnimode nos persequi tam in rebus quam in persona cupiens, nos privare regno et vita ab ea hora semper intenderet. Coepit enim castra nostra obsidere, et praedia nostra usurpare, quotquot potuit, tam de familia, quam et alios sibi contra nos sacramento alligavit. Proh dolor! cum de die in diem exspectaremus, ut tactus dolore cordis intrinsecus humiliatus resipisceret, magis ac magis furore perfidiae accensus, nihili pendens Dei timorem et paternam reverentiam, non dubitavit nos de civitate in civitatem persequi, et omnia nostra pro posse invadere.

Sic venimus Coloniam. Proinde cum ipse in proxima Nativitate Domini disposuisset colloquiem apud Moguntiam, congregatis fidelibus nostris caepimus [Col. 0935A] illuc ascendere. Quo audito, occurrit nobis obviam in locum qui dicitur Confluentia; ibi cum nihil vi contra nos posset agere coepit laborare astutia, dolo et omni arte. Misit namque nobis nuntios suos ut secum loqueremur; nos autem, accepto consilio nostrorum fidelium, annuimus. Postquam vero illuc convenimus, statim procidens ad pedes ejus coepimus pro solo Deo et anima sua affectuosissime rogare, ut vellet jam cessare ab inhumana patris persecutione. Ille autem econtra sub specie et velamine pacis et conventionis, provolutus ad pedes nostros lacrymando rogabat et obsecrabat nos, ut fidei et animae suae nos committentes, que . . . [(143) 1Kb] nostrum et caro nostra erat, non dubitaremus cum eo ad praefatum colloquium . . . Moguntiam, illuc nos [Col. 0935B] ipse duceret omni certitudine securitatis, et cum principibus, quanto fidelibus posset, de honore nostro sollicite tractaret, et inde nos, peracto negotio vel infecto, ad locum quem vellemus securissime reduceret. His omnibus auditis et intellectis, collaudantibus nostris, commisimus nos fidei et animae ejus, dicentes: Committimus nos animae tuae sub ea fide qua Deus voluit filium diligere patrem. Ille vero data dextra sub eadem fide salutis et honoris nostri nos securos reddidit. Hac igitur fiducia nihil dubitantes, remisimus nostros ut ad praefatum colloquium redirent; mandando etiam caeteris fidelibus nostris ut ibidem nostris occurrerent, et sic cum illo profecti sumus.

Cum autem essemus in media via, nuntiatum est [Col. 0935C] nobis privatim quod traderemur. Hoc cum ipse sciret nobis relatum esse, coepit jurare et detestari nullomodo esse verum, recipiens nos iterum sub praefata fide. Deinde in sequenti die circa noctem pervenimus in locum qui dicitur Binga. Mane autem facto circumvenit nos armorum strepitu, et omni genere terroris, dicens se nos nolle ducere Moguntiam, sed ad castrum quoddam. Cum igitur provolveremur ad pedes tam suos quam aliorum, ut, secundum fidem datam, nos duceret Moguntiam, vel nos dimitteret liberos abire, redituros in termino quem disponeret omni certitudine securitatis, responsum est nobis quod nihil aliud liceret nobis facere quam ad praefatum castellum ire. Quid plura? [Col. 0935D] Contra omnem voluntatem nostram captivos nos duxerunt, ibique, retrusi arctissima custodia, traditi sumus mortalibus nostris inimicis, exclusis omnibus nostris praeter tres laicos, nec etiam relictus est nobis sacerdos, cum de vita nostra desperaremus, a quo possemus corpus et sanguinem Domini pro viatico accipere, et cui possemus peccatorum nostrorum confessionem facere. Ubi etiam afflicti sumus fame et siti, et omni genere contumeliae et terroris, usque ad ipsum articulum mortis, ita ut certissimum nobis esset nos ulterius non posse vivere, quantum in ipso erat, nisi voluntati ejus satisfaceremus. Interea mandatum est nobis [Col. 0936A] quod liberationis nostrae nullum esset consilium nisi extemplo daretur et crux et lancea, caeteraque regalia insignia. Cum ergo indubitanter intelleximus nos nullatenus aliter quam hoc modo liberari posse, mandavimus illis qui erant in castello ubi regalia habebantur, ut saltem hoc modo vitam nobis redimerent. Qui periculum vitae nostrae intelligentes, praefatam crucem et lanceam cum aliis insignibus, licet inviti, tradiderunt.

His ita (posthabito Deo, et omni jure et justitiae) inhumane peractis, eduxerunt nos de horribili carcere in locum, qui dicitur Ingilheim, juxta Moguntiam, quo venit filius noster cum mortalibus inimicis nostris, et eorum multitudine, relictis ferme omnibus fidelibus nostris Moguntiae, ea spe quod [Col. 0936B] nos illuc ad eos deberet ducere. Quibus omnibus hac spe deceptis, in praefato loco iterum producti sumus ad crudelissimas quaestiones, et iniquas exactiones, praesente nuntio papae, ubi multa inconvenientia, non tam zelo rectitudinis quam studio nostrae damnationis, sunt nobis ab inimicis nostris objecta, quaecunque scilicet saluti et honori nostro potuerunt esse contraria. At vero nos cum postularemus ut liceret nobis respondere et de omnibus objectis, digna ratione satisfacere, illi pro imperio renuerunt, quod etiam barbari alicui servo non facerent. Cum ergo videremus nobis violentiam et praejudicium fieri, tunc provoluti ad pedes eorum coepimus suppliciter implorare, cum pro Deo, tum pro suo honore, ut hujusmodi quaestiones et objectiones [Col. 0936C] differrent usque ad apostolicam sedem, concessa interim nobis dignitate propriae libertatis, usque ad locum praefatae sedis, ubi praesente Romano clero et populo, remoto odio et invidia, et caeteris quae justitiae sunt contraria, liceret de objectis vel digne purgare, vel humiliter satisfacere. At cum id quoque nobis inhumane denegaretur, et nos deinde mise [(144) 1Kb] . . . . . reremus, si qua spes vitae aut salutis, vel quae tandem esset . . . . . copia liberationis. Tum nobis responsum est quod a gravi captivitate ita . . . . . possemus, si ea exsequi vellemus, quae nobis, licet contra jus et honorem nostrum, proponebantur, id est, ut secundum eorum voluntatem redderemus imperii coronam. Quid plura? Postquam a [Col. 0936D] nobis omnia pro voluntate et imperio extorserunt, abeuntes Moguntiam, in eodem loco nos sine honore reliquerunt, eum ecce mandatum est nobis quod, nisi aeternam captivitatem subire vellemus, quantocius discederemus. Quapropter locum ipsum detestantes, navim conscendimus, Coloniam festinanter venimus, et sic gratuita misericordia divinae majestatis a crudelibus inimicorum manibus vix liberati sumus.

Sed jam tempus est tam longae miseriarum nostrarum tragoediae finem imponere; quam idcirco tuae, Pater amantissime, pietati deflere curavimus, quia in Deo et in te magna et singularis spes est [Col. 0937A] nobis consilii et auxilii, salutis et liberationis nostrae. Unde quod hactenus facere distulimus, nunc toto affectu et desiderio animi totum consilium nostrum tuae fidei committimus, et quidquid de nostra cum apostolico reconciliatione, quidquid de pace et unitate sanctae Romanae Ecclesiae, salvo honore nostro, faciendum esse decreveris, totum nos facturos sine dubio Deo ubique promittimus. Festina ergo, Pater charissime, nobis consulere, nec te poeniteat, quaesumus, etsi non pro filii liberatione, quia peccavimus in coelum et coram te, saltem pro mercenarii tui salute laborare. Praeterea conquerimus pietati tuae quod filius noster litteris suis mandat ubique regalia omnia sponte nos reddidisse, quod noverit [Col. 0937B] sanctitas tua omnino verum non esse.





X. EJUSDEM. Rogat Hugonem ut arbiter esse velit illum inter et papam.
[Spicil. t. II, p. 395.]

HENRICUS, Dei gratia Romanorum imperator Augustus, HUGONI, venerabili Cluniacensi abbati, quidquid licet peccator, tamen spiritalis filius, devotius et humilius suo desiderantissimo et dilecto Patri.

Etsi per familiares monachos et fratres vestros tribulationis, et a saeculo inauditae horribilis traditionis nostrae omnem ordinem vobis propriis litteris, sicut contigit, significare et mandare disposuimus, [Col. 0937C] tamen noluimus praetermittere quin per hos nuntios vestrae paternitatis sanctitatem, ut publicanus peccatorum suorum refugium, et naufragans salutis portum, desiderantissima devotione deposceremus. Rogamus igitur, venerande Pater, vestrae sanctitatis memorabilem probitatem, quatenus, audita et intellecta nostrae monstruosae traditionis detestabili miseria, ita charitas Dei quae in vobis est accendatur pro solo Deo ad defensionem exsecrabilis injuriae nostrae, quod manifeste appareat sanctitatem vestrae paternitatis solo divino respectu sollicitari pro inauditis tribulationibus nostris. Nos enim coram Romano nuntio, de causa quae est inter nos et papam, consilio religiosorum virorum voluimus pleniter agere, verum, quia disposuerant nos omnino de hac vita [Col. 0937D] perdere, nullo modo voluerunt nos recipere. Iterum tamen qualitercunque tractati simus, ponimus nos in consilio vestro Patris nostri, aliorumque religiosorum virorum, quos ad hoc habere vultis, ita ut salvo honore nostro totum papae faciam quod disposueritis. De caetero orationibus vestris me committo, venerande Pater, et per vos sanctae congregationi vestrae praesentari rogamus, et eorum orationi devotissime commendari.
[Col. 0938A]




XI. ALPHONSI REGIS HISPANIARUM. Gratiis de Roberto ad se misso actis, ut ejus animae curam gerat abbas, et censum annuum, jam ipsi a Patre concessum, recipere velit rex expostulat.
[Spicil. t. VI, p. 445.]

HUGONI venerabili et excellentissimo abbati Cluniacensium, virtutum floribus claro, fomite divino suffulto, atque cunctae dulcedinis mellifluo seniori, quem suae dignitatis clarificat gradus, nec non cunctae nobilissimae congregationi apostolorum Petri et Pauli, ALDEPHONSUS gratia Dei Hispaniarum rex, cum omni devotione mentis et corporis, suum stillare fascem, veraeque charitatis custodiam, vitaeque aeternae gaudia, atque perpetuam prosperitatem et salutem, [Col. 0938B] nec non quidquid sublimius, ex intimo corde, amplexibili dilectione, in Domino Jesu Christo.

Quanta te, gloriosissime Pater, devotione diligam, melius, ut deputo, ipse cognoscis, quam aliquis doctor in charta scribere possit, Robertum, quem super omnes monachos teneo excellentiorem et chariorem, vestrumque ex intimo corde fidelissimum confratrem, scientem qualiter tuus amor factus est mihi velut ignis tota die et nocte ardens in corde meo, unde si omnia mihi dedisses quae in mundo habere potes, puto nihil esse ad comparationem illius boni, quod causa mei particulam tui gregis, quem spirituali fovisti manu, in nostris partibus misisti. Quapropter gratia Domini te illuminante, [Col. 0938C] ego servus servorum Dei, omnino tuae subjectus pietati, magis ac magis tuam deprecor paternitatem, ut in bono quod coepisti perseveres, quatenus aliquos tuae sanctissimae religionis domesticos mittere digneris, et ut illum nostrum et vestrum locum, quem tuo sanctissimo fonte incoepisti rigare, repleant tua dulcedine, dum in hoc fragili moveor.

Ad hoc scito, sanctissime Pater, censum [(145) 1Kb] quem pater meus illo sanctissimo loco Cluniacensi solitus erat dare, ego, annuente Deo, in diebus vitae meae duplicabo, et seriem testamenti composui coram testibus, ut quisque, qui hoc regimen post excessum vitae meae accepturus erit quod teneo, quomodo hoc censum, quod sanctis apostolis Petro et Paulo, vobis et sanctissimae vestrae congregationi tribuo, quatenus [Col. 0938D] ipse similiter qui hoc regnum habuerit debito persolvat illo sanctissimo loco; sin autem noluerit, quomodo potestate Dei et precibus beatorum apostolorum Petri et Pauli ipso regno careat. Idcirco, egregie Pater, vestram deprecor fraternitatem, ut hoc censum, quod vobis addidi, propter triticum venundetur, et inde acquiratur, ut illa sanctissima congregatio vitam suam sustentare valeat. Et quicunque hoc censum (quod domnus Robertus noster amicus, vester autem animo et corpore familiaris, mihi die ac nocte addere suasit) in alio loco miserit, nisi, sicut supradictum est, et ut ipse proprio ore vobis dixerit, cum Juda traditore in inferno [Col. 0939A] sustineat poenas, et a fronte suis careat lucernis.

Quapropter, egregie Pater, supplici devotione tuam deposco clementiam, huic deprecationi meae benigno sinu favens, quam a te petere ad praesens cupio, vellem admodum, si gratia tui esset, domnum Robertum omnino in nostris partibus adesse, quem summum atque charissimum pro omnibus rebus habeo, qua de causa vellem eum mecum esse in vita et in morte, quoniam illius suffulcior [(146) 1Kb] , ejusque dulcissimis verbis foveor. Nam scitis pro certo vestro usui esse omne consilium quod agitur erga me, ideoque ut curam mei habeatis rogo, ut nullius causa impedimenti dimittatis quin in nostris partibus omnino eum sinatis habitare.

De Romano autem officio quod tua jussione accepimus, [Col. 0939B] sciatis nostram terram admodum desolatam esse: unde vestram deprecor paternitatem, quatenus faciatis ut domnus papa nobis suum mittat cardinalem, videlicet domnum Giraldum, ut ea quae sunt emendanda emendet, et ea quae sunt corrigenda corrigat. Vale.





XII. CLEMENTIAE COMITISSAE FLANDRIAE. Invitat illum ad reformandum monasterium S. Bertini, quod Cluniacensi omnino subjiciendum promittit.
(MARTNE, Thesaur. Anecd., t. I, p. 309.)

In nomine Patris, et Filii, et Spiritus sancti. Domno HUGONI sanctae Cluniacensis Ecclesiae abbati, CLEMENTIA Flandrensium comitissa, beatam [Col. 0939C] cum dextrae partis ovibus portionem.

Quoniam de pietatis vestrae visceribus, Pater reverende, plurimum praesumo, idcirco pro religione in partibus nostris per vos construenda, nunc scriptis, nunc internuntiis, fiducialiter ad misericordiam vestram recurro. Nullum enim opus gratius Creatori nostro fore existimo quam ut hic operam demus, quatenus locus, qui huc usque plane erat ecclesia malignantium, ex superni respectus immutatione fiat gloriosa habitatio Deo servientium et regulariter ac pie insimul viventium. Et quoniam sancta prudentia vestra mihi scripsit, ut, juxta cujusdam superius dictum, plus rerum exitus quam initium attenderem, vosque discordias procerum, [Col. 0939D] ac ipsius loci fratrum vereri, ad id primum audaciter respondeo quod in hoc meo proposito, omnino firma, imo constantissima, Deo teste, perseverabo, nec pro dissensione procerum quae nulla erit, cum maxime cordi sit omnibus, nec pro controversiis seu contradictionibus fratrum, quas omnimodis ad nihilum redigemus, a tam sancto opere, tamque pia intentione, quoad vixero, unquam declinabo. Ego igitur Clementia, gratia Dei Flandrensis comitissa, eadem potestate ac stabilitate qua dominus meus, dum adhuc in terra sua esset, quaecunque juris mei sunt ordinans atque disponens, consilio episcoporum meorum, Joannis videlicet Morinensis, et Lamberti [Col. 0940A] Atrebatensis, simulque instinctu quorumdam principum, quos ad hoc mecum disponendum alacriori quidem consilio convocavi, juxta petitionem ipsius abbatis atque voluntatem mihi coelitus inspiratam, monasterium Beati Bertini, omniaque ad ipsum pertinentia, tam exterius quam interius, et quidquid ad nos ac antecessores nostros ex eodem hactenus attinebat Deo et sancto Petro, vobis quoque, ac successoribus vestris per concessionem dioecesani episcopi libenter concedimus, et per praesentis paginae traditionem jure perpetuo donamus, atque pro redemptione animae meae, ac successorum meorum, pro salute quoque domini mei Roberti comitis, de cujus voluntate atque assensu super hoc negotio, si forte divina pietas eum reduxerit, certissime suum [Col. 0940B] locum illum secundum tenorem litterarum domni papae perfecte vobis subjiciemus, ita etiam ut abbas a vobis ibidem ordinatus, si, secundum Regulam sancti Benedicti, et sacras institutiones vestrae Cluniacensis Ecclesiae, non vixerit, liberam facultatem removendi, alterumque substituendi habeatis, praesertim cum non aliunde, nisi de Cluniaco, quemquam deinceps ibidem liceat praeesse. Haec autem omnia concessa et firmiter collaudata sunt sub testimonio episcoporum supramemoratorum, Joannis Tarvanensis, et Lamberti Atrebatensis, ac optimatum meorum, scilicet Roberti de Bethunia, ipsius abbatiae advocati, atque Balduini ejusdem villae castellani, nec non Baldrici magnae probitatis viri. Ad vestram ergo prudentiam atque sanctitatem spectat [Col. 0940C] locum illum pro amore Dei ex vestris religiosis personis ac honestis viris quibus abundatis sic ordinare, quatenus malitia inibi diutius jam inolita penitus exstirpetur, atque in vita morumque honestate ibidem conversantium nomen Domini per omnia ab omnibus glorificetur. Amen.





XIII. ROTGERII COMITIS FUXENSIS. Concedit Hugoni locum Sancti Saturnini Fredelacensis monasticis institutis informandum.
(MARTNE, ibid., col. 311.)

Domno HUGONI abbati Cluniacensi, ROTGERIUS comes de Foys, et uxor ejus AMICA, et omnino servi pro posse sui a Salvatore suo, salutem et [Col. 0940D] opem.

Notum est nobis, Pater et magister animarumque pastor, teste humano genere passim quotidie obeunte, non nos semper corporaliter vivere posse. Ideo consilio inito inter nos ad remedium et nostrarum salutem animarum, remissionemque quae egimus peecatorum, ex haereditate, quam in praesentiarum possidere videmur, transitoria, dare vobis partem jam disposuimus, ut perpetuam mereamur cum Domino mercedem, qua post corporum finem nostrorum in coelesti feliciter vivamus requie. Quod quoque vestri ordinis meritis et precibus credimus acquirere superabundanter quam petimus Christi misericordiae [Col. 0941A] affluentia desuper nobis pie lapsura, cui in nobis vos fiducialiter cum praedicta donatione committemus. Verbi gratia Domino Deo Creatori ac Redemptori nostro Jesu Christo, genitricique ipsius sanctae Virgini Mariae et apostolis sanctis Cluniacensis coenobii Petro et Paulo, nec non tibi, Hugo, sancte viventi, famosissimo per orbem Cluniacensi abbati, ego R. et conjux mea pro acquisitione vitae aeternae concedimus, cum omnibus ad se pertinentibus, cum assensu et ultroneo consensu comitis Tolosani, locum Sancti Antonini, qui vulgo vocatur Fredeleiz, quatenus ibi monastici habitus, te statuente, regularis inseratur ordo, ad provectum profectumque nostrarum omniumque fidelium animarum.
[Col. 0941B]




XIV. WIGONIS COMITIS. Honorem de Visilia ipsi concessum fuisse scribit, rogatque pro adversariis indulgentiam.
(MARTEN.,ibid.)

Seniori suo dilectissimo domino HUGONI, Cluniacensi videlicet abbati sanctissimo, dominorumque meorum fratrum Cluniacensium sanctissimo conventui, ego WIGO, ut dicitur, comes, fidelia famulamina.

Sanctitatem vestram scire volo quia honor de Visilia, qui vobis a praedecessoribus meis jamdudum fuerat datus, nunc a me, cum consilio procerum meorum prudentiorumque canonicorum Gratianopolitanorum, assensu scilicet Rostagni, Wigonis, qui multum pro vobis in hoc negotio laboraverunt, multaque ab adversariis vestris adversa perpessi sunt, nec non et aliorum, videlicet Adonis, Acardi [Col. 0941C] et Adalberti, qui hoc donum constanter laudaverunt, in praesentia quoque fratrum vestrorum de domina vobis perfectius est deditus, monachis quippe vestris ibi positis, adversarii vestri, qui fraudulenter praefatum honorem sibi rapuerant, inde expulsi sunt. Quamobrem pietatem vestram votis omnibus exoro, ut patris mei adversum vos offensam absolvere curetis, ejusque memoriam, sicut sibi esse necessarium scitis, et vos habere dignemini, et monasteriis vestris, quemadmodum de vestris monachis habendam percipiatis. Pro me autem vos Dominum deprecari admodum exposco, quatenus de sublimitatis honore mihi commisso sibi placere merear. Illi vero duo milites fratres Arnaldus et Wigo, sub quorum [Col. 0941D] potestate praedictus honor habetur, qui vobis olim de eo resistere videbantur, nunc autem plenius impendunt, et se impensuros monachis de vestris ibidem commoraturis pollicentur, nihilominus ut ipsis culpam dimittere, et de patris et matris eorum meminisse debeatis. Valete.





XV. WIDRICI DANOBRIENSIS. Offert illi cellam S. Christophori de Magno-Vico.
(MARTENE, ibid., col. 312.)

Venerabili abbati, ac totius religionis decore adornato Patri HUGONI Cluniacensi, senior WIDRICUS Danobriensis, et GEPA conjux ejus, atque ipsorum duo filii, BALDUINUS et RAINBALDUS, devotum famulamen atque aeternae felicitatis munus.
[Col. 0942A]

Inter spem metumque positi, dum hanc labilem vitam agimus, auxilio Dei, consultuque suorum fidelium de salute animae aliquid pro posse disponere volumus, quatenus in futuro remissionem delictorum et vitam perpetuam percipere mereamur. Est nobis in praedio proprio in villa, quae vulgo dicitur Magnus Vicus, capella quaedam in honore Christi martyris Christophori constructa, quam procurat quidam monachus, Walterius dictus, asserens se vestrae subjectionis esse per omnia. Inibi, Deo cooperante, per merita praedicti martyris plurima fiunt miracula. Jam ibi contradidimus tantum araturae terrae, quantum potest octo bobus ad arandum sufficere. Dedi huic ecclesiae unam salinam sedem, et unam patellam; uxorque mea unam patellam perpetuo jure, et [Col. 0942B] dabimus adhuc, nostrique successores. Non parum vobis videatur, damus ecclesiae Cluniacensi annuatim, festo sancti Andreae, carratam salis, et, si Deus rem multiplicaverit, emendabimus et nos vobis in donis. Oramus sanctitatem vestram ut praefatum locum velitis in cura vestra et subjectione pro Dei amore suscipere, ut per vos nomen Domini laudetur ubique. Jam enim in praefato loco monachilia habitacula honeste sunt incoepta, quae perficientur, Deo annuente, instanti cura. Mittimus litteras nostra parte beatitudini vestrae, ut notificetis nobis quid super hoc velitis facere. Nolumus enim usque pactionem ex hac re facere, donec rescierimus si nos velitis in hac petitione exaudire. Hoc sciat pietas vestra, quoniam, si vobis placuerit suscipere, nullum jus, seu [Col. 0942C] advocationem, nec ego, nec posteritas nostra, volumus retinere. Alioquin, si nolueritis, consilium quaeremus in aliis locis, sed libentius apud vos conversio esset nobis. Valete semper.





XVI. AMELII ABBATIS AURILIACENSIS. Committit ei cellam Cariacum reformandum.
(MARTENE, ibid., col. 313.)

Summae felicitatis, ac totius prudentiae fulgore clarissimo, quin etiam venerabilis disciplinae studiis eruditissimo, domno videlicet HUGONI jure juris abbati Cluniacensium, utinam suorum minimus monachorum AMELIUS, licet indignus, abbas Aureliacensium, munus aeternitatis optimum ac divinum praesidium!
[Col. 0942D]

Cum videamus, Pater charissime, totius orbis, suae redintegrationis gratia, coenobia consurgere, de nostri quondam sanctitate famosi contritione conquerimur quam maxime. Caeterum cum ad plenum, quod majus est, nostrum coenobium reparare nequimus, saltem quamdam ex nostris cellulam, quae Cariacus dicitur, tuae ditioni committimus, eo tenore scilicet ut jam praedictae cellulae fratres ex tuis regulares adhibeas, qui ibi hactenus fratribus enormiter viventibus studia disciplinae regularis exhibeant, ac ordinem bene vivendi attentius expediant, quatenus tua gratia ibi fratrum degentium animae post hujus vitae terminum futurae, statim prospera mereantur accipere. Quod siquidem tu times, ut aut ego, aut [Col. 0943A] quilibet de praesentibus, ac de futuris nostri coenobiorum fratribus de tua disciplina (quod quidem absit!) quandoque aliquid defraudare tentaverint, tuo totum per quod ab illa praesumptione resipiscant, committimus examini. Quod si facere renuerint, sicut tu temet decrevisti . . . ac si sancimus perenniter, quo jam praedictae illius cellae fratres, aut priores aliqui, Romanum adeant pontificem, ut quod per te successoremque tuum charitative emendare voluerint, licet inviti, suo judicio emendare non desinant. Vale. Vale.





XVII. THEOBALDI COMITIS CAMPANIAE. Offert Theobaldus comes filium ut aquis salutaribus B. Hugo abluat.
(Spicil. t. VI, 449.)
[Col. 0943B]

In nomine sanctae et individuae Trinitatis, et sanctorum apostolorum Petri et Pauli, HUGONI venerabili abbati, et Cluniaco monasterio atque Cosseiensi, domnoque GOZECHINO reverendissimo ejus loci praeposito, eorumque successoribus, TETBALDUS Dei gratia Francorum comes, et uxor ejus ADELAIDIS, cum filiis suis in perpetuum.

Quoties omnipotenti Deo bonorum omnium largitori quaedam, licet pauca, laudis suae usibus profutura conferimus, sua sibi reddimus, non nostra largimur, quatenus haec agentes simus non de nostris muneribus elati, sed acceptis a Deo muneribus non ingrati; nihil quidem magis ingratum est, et a Christiana pietate constat penitus alienum quam ei non [Col. 0943C] saltem in minimis pro parte aliqua ministrare, a quo non solum praesentibus temporalium rerum corpore sumus effecti sublimes, verum futurorum bonorum per ipsius largissimam misericordiam in aeternum optamus fieri haeredes.

Scientes ergo quia fiducia magna est apud Deum eleemosyna facientibus eam, eo inspirante et donante, amicos nobis in praesenti facere cogitamus, a quibus post hanc vitam in aeterna tabernacula recipi mereamur. Quapropter ego Tetbaldus, et uxor mea Adelaidis, sanctitatis et religionis, quae penes sanctum vestrum collegium nostris temporibus divina gratia largiente potior celebriorque habetur, fide et devotione permoti, imo Dei inspiratione commoniti, [Col. 0943D] Odonem filium nostrum sacrae regenerationis mysteriis innovandum a vestra paternitate destinavimus, rati, superna dispensante clementia, sibi non inane futurum religiosiores quam ditiores in Christo habuisse parentes, ad cujus gratiae et defensionis nostrae propensiorem effectum, efficacioremque profectum, nostrorum etiam redemptionem peccatorum, in servitium et gloriam Domini nostri Jesu Christi, sanctorumque apostolorum Petri et Pauli, sanctae paternitati vestrae, et monasterio Cluniaco, voto ac traditione solemni perpetualiter concedimus et donamus quamdam in nostro allodio villam, quae Cossiacus dicitur, cum ipso allodio, eo per omnia quo nos eam hactenus jure et potestate tenuimus, ab omni scilicet aliquorum hominum servitute [Col. 0944A] et ditione immunem, cum omnibus omnino ad eam juste pertinentibus, id est, terris cultis et incultis, pratis, silvis, aquis aquarumque excursibus circumquaque de jure ipsius potestatis existentibus; servis quoque et ancillis, capitecensis, vel aliter se habentibus, caeterisque redditibus cunctis, atque consuetudinibus justis et actionibus, nullo prorsus ad nos respectu consuetudineve retenta, aut debita servitutis aliqua pensione sive exactione, modo quolibet exhibenda, quatenus universa, tam a nobis quam a ministerialibus et servientibus nostris in tota illa possessione, cujuslibet oppressionis aut inquietudinis occasio modis omnibus amputetur; Deo autem inibi militantes cum omni pace et tranquillitate libera Domini servitute fruantur. Quibus [Col. 0944B] insuper auxiliarem manum nostram ubicunque et adversus quoscunque indigerint, vel ratio postulaverit, tam praesentissime quam humanissime semper promittimus affuturam.





XVIII. RAYMUNDI GALLOECIAE ET HENRICI PORTUGALLIAE COMITUM. Mittunt exemplar foederis amicitiae inter se initae, et pactorum de partienda successione soceri sui Alphonsi Castellae ac Legionis regis.
(Spicil. t. III, p. 122.)

Domino atque reverentissimo Cluniacensi abbati HUGONI, omnique beati Petri congregationi, RAIMUNDUS comes ejusque filius, et HENRICUS comes ejus familiaris, cum dilectione salutem in Christo.
[Col. 0944C]

Sciatis, charissime Pater, quod postquam vestrum vidimus legatum, pro Dei omnipotentis atque beati Petri apostoli timore vestraeque dignitatis reverentia, quod nobis mandastis in manu domni Dalmatii Geret fecimus.

In nomine Patris et Filii et Spiritus sancti. Pignus integrae dilectionis, quo conjuncti sunt in amore Raimundus comes, comesque Henricus, et hoc juramento.

Ego quidem Henricus absque ulla divortii falsitate tibi comiti Raymundo membrorum tuorum sanitatem, tuaeque vitae integram dilectionem, tuique carceris invitam mihi occursionem juro. Juro etiam quod, post obitum regis Ildephonsi, tibi omni modo [Col. 0944D] contra omnem hominem atque mulierem hanc totam terram regis Ildephonsi defendere fideliter ut domino singulari atque acquirere praeparatus occurram. Juro etiam si thesaurum Toleti prius te habuero, duas partes tibi dabo, et tertiam mihi retinebo. Amen.

Et ego comes Raymundus tibi comiti Henrico tuorum membrorum sanitatem, tuaeque vitae integram dilectionem, tuique carceris invitam mihi occursionem juro. Juro etiam quod, post mortem regis Ildephonsi, me tibi daturum Toletum terramque totam subjacentem ei, totamque terram, quam obtines modo a me concessam, habeas tali pacto ut sis inde meus homo, et de me eam habeas domino, et postquam illas tibi dedero, dimittas mihi omnes [Col. 0945A] terras de Leon et de Castella; et si aliquis mihi vel tibi obsistere voluerit, et injuriam nobis fecerit, guerram simul in eum vel unusquisque per se ineamus, usquequo terram illam mihi vel tibi pacifice dimittat, et postea tibi eam praebeam. Juro etiam si thesaurum Toleti prius te habuero, tertiam partem tibi dabo, et duas remanentes mihi servabo.

Fiduciam quam comes Raymundus fecit in manum domini Dalmatii Geret:
[Col. 0946A]

Si ego comes Raymundus non possum tibi comiti Henrico dare Toletum ut promisi, dabo tibi Gallaeciam, tali pacto ut tu adjuves mihi acquirere totam terram de Leon et de Castella; et postquam inde dominus pacifice fuero, dabo tibi Gallaeciam, ut postquam eam tibi dedero, dimittas mihi terras de Leon et de Castella. Igitur, Deo jubente, sic quoque sancta Dei Ecclesia piis orationibus interveniat, Amen.




[Col. 0945A]
STATUTA SANCTI HUGONIS ABBATIS CLUNIACENSIS Pro Alphonso rege Hispaniarum, tanquam insigni benefactore.
[Col. 0945B]

Omnibus fratribus ac filiis nostris in Cluniacensi coenobio Domino in fide recta servientibus, tam praesentibus quam futuris, frater HUGO abbas, coelestis regni praemia et aeternae felicitatis gaudia.

Convenit, dilectissimi, ut sicut nos Patrum nostrorum praecedentium instituta, etsi non ad plenum, tamen, prout possumus, fideliter observamus, ita etiam et vos ea quae pro communi utilitate fieri decernimus, et devote suscipiatis, et salubriter conservetis, quatenus et vobis meritum obedientiae, et illis pro quibus talia praecipiuntur, praemium sempiternae salutis accrescat.

Notum itaque sit fraternitati vestrae, praecepisse nos de domno Alphonso Hispaniarum rege, nostro fideli amico, qui tanta ac talia bona nobis fecit, et [Col. 0945C] adhuc indesinenter facit, ut neminem regum vel principum sive priscis seu modernis temporibus, ei comparare possimus, quod scilicet in omnibus bonis quae Domino largiente in nostro loco, vel in aliis nostro juri subditis acta fuerint, specialem habeat participationem tam in vita quam post mortem.

Praeterea dedimus ei in vita sua unum psalmum, id est, Exaudiat te Dominus, ad horam tertiam sine intermissione canendum, et ad majorem missam unam collectam, id est, Quaesumus, omnipotens Deus, simili modo, quandiu vixerit. Decrevimus quoque ut in die Coenae Domini triginta pauperes pro eo mittantur ad mandatum. Et in die sancto Paschae centum nihilominus pauperes a camerario pro eo reficiantur. Et super haec omnia statuimus, [Col. 0946B] ut praebendam quotidianam habeat in refectorio ad majorem mensam, quasi si nobiscum epulaturus sederet, quae uni pauperum Christi semper tribuatur pro salute animae ejus, tam in vita quam in morte.

Huic quoque mensurae bonae, confertae, simul et coagitatae supereffluentiam addere cupientes, dedimus ei in ecclesia beatorum apostolorum Petri et Pauli nova, quam ipse de propris facultatibus construxisse videtur, unum altare de praecipuis, quo scilicet divina mysteria ibidem celebrata saluti ejus valeant suffragari. Cum vero hujus temporalis vitae cursum debito fine compleverit, exceptis officiis, missis, atque eleemosynis, quae pro illo agenda sunt, uno anno in supradicto altari missa specialiter [Col. 0946C] quotidie pro illo canatur. Anniversaria vero dies ipsius ita per omnia agatur, sicut pro domno Henrico imperatore Augusto; ad vesperas scilicet, ad officium, et ad missam omnia signa tangantur, tractus in cappis canatur, eadem missa ad ejus altare decantetur, duodecim pauperes reficiantur, septem diebus justitia detur, excepta quotidiana praebenda, quae in majori missa semper ponitur, abundans refectio a custode ecclesiae fratribus praeparetur. In his autem omnibus quae de illo vel pro illo agi decrevimus, in his, inquam, omnibus et reginam ejus conjugem devotissimam fieri volumus participem. Insuper duodecim pauperes ei in Coena Domini concessimus, et in anniversarium ejus, sicut imperatricis Agnetis agi censuimus.




[Col. 0945C]
STATUTA EJUSDEM. Recipit Lambertum abbatem S. Bertini veluti proprium Cluniaci monachum.
[Col. 0945D]

HUGO, divina gratia Cluniacensis coenobii abbas, cunctis fratribus ac filiis nostris, tam praesentibus [Col. 0946D] quam futuris, post sanctae conversationis insignia, beatae vitae gaudia.
[Col. 0947A]

Noverit charitas vestra, dilectissimi filii, quod domnus Lambertus abbas S. Bertini veniens ante praesentiam humilitatis nostrae, inter alia magnae suae devotionis munera, quod etiam commissam sibi abbatiam non dubitavit relinquere, nobisque ad ordinandam offerre, noster quoque monachus ac professus existere. Cum ad ea quae devote postulabat nostrae voluntatis assensum nullo pacto cerneret inclinari, rogatus a nobis propriam compulsus est [Col. 0948A] repetere abbatiam, ea scilicet intentione ut in nostra obedientia, quandiu vixerit, devote permaneat, et ut monachus noster ac professus ab omni congregatione ametur et excolatur. Cum vero expleto hujus vitae curriculo debitum cunctis mortalibus exsolverit finem, tricenarius in hoc loco pro illo celebretur, ejusque anniversaria dies annuatim celebriter agatur.




[Col. 0947A]
SANCTI HUGONIS EXHORTATIO Ad sanctimoniales apud Marciniacum Deo servientes.
(Bibliotheca Cluniac., p. 491.)
[Col. 0947B]

Dulcissimis filiabus sororibus que amantissimis saeculi pompa exutis, et Marciniaci ad honorem et laudem sanctae et individuae Trinitatis sub patrocinio B. Mariae semper Virginis, et sanctorum apostolorum Petri et Pauli congregatis, frater HUGO abbas Cluniacensis, salutem, gratiam et benedictionem et nunc et in perpetuum.

Non lateat, o filiae, praecordialem charitatem vestram, quia ex quo illum locum divina praeeunte et cooperante clementia fundavimus, evidentissime Dei omnipotentis propitiationem piumque respectum ibi adesse sensimus et experti sumus, qui sua gratia locum ipsum et spiritualibus promovit incrementis, et temporalibus beneficiis aliquantisper ampliavit. Cum enim primitus Deo, sicut credimus, [Col. 0947C] ordinante, paucas inibi posuissemus sorores, et illae charitatis ac religionis fervore vitiorumque mortificatione pollere coepissent, benignus animarum Creator et amator alias paulatim atque alias undecunque ibi aggregare, unumque ovile speciosum et quasi quoddam candidarum columbarum agmen instaurare dignatus est. Quarum nonnullas jam de tentationibus hujus saeculi glorioso fine eduxit, et ad beatae remunerationis gaudia feliciter, ut speramus, evexit. Nonnullas vero, vos scilicet, quae nunc superestis, adhuc miseratus exspectat, donec suae complaceat dignationi, ut ab hujus exsilii miserabili aerumna propitius vos eripiat, et ad illarum felix perducat consortium. Ad vos igitur, o filiae, hic [Col. 0947D] specialiter noster sermo dirigitur, per quem vestram paterno affectu unanimitatem convenimus, obsecrantes in Domino, et propter Dominum, ut illuc suspiretis, illuc totam animi intentionem transferatis, quidquid in saeculo cernitur, tanquam nihilum et inane, et quasi nebulam pertranseuntem reputate. Et quia neque diem neque horam, qua ad vestram vocationem Dominus veniat, nostis, nolite [Col. 0948B] esse securae, sed die noctuque suspectae, et de animarum vestrarum salute sollicite praeparate thalamos cordium vestrorum ad amplexus sponsi vestri, illius scilicet magni regis, cui fidem promisistis, procurantes attentius ne quid in vobis reperiat quod suae displiceat majestati. Cogitate itaque quid fecistis, recogitate quid vovistis; et, si aliquam vestrum propria remordet conscientia in aliquo excessisse, cogitando videlicet, loquendo, operando, seu fortassis indebite dando aut accipiendo, vel aliud professioni vestrae contrarium agendo, redeat ad cor, recurrat ad fontem, suoque priori vice nostra rem humiliter manifestet, et veraciter confiteatur, sicque, quantum humana permittit fragilitas, cum Dei adjutorio de caetero ab hujusmodi caveat. Quidquid [Col. 0948C] ergo boni, quidquid charitatis, humilitatis, patientiae, obedientiae, sanctae compunctionis, et confessionis verae, vel etiam corporalis exercitii, seu ante Dei solius oculos, sive ad nos invicem egeritis, totum vobis ex parte Dei injungimus in remissionem peccatorum vestrorum. Et nunc quia vestra sancta poscit devotio ut, quoniam et aetatis gravitate, et infirmitatis imbecillitate impediente corporalem praesentiam nostram jam vos visuras non speratis, tradamus vobis aliquod memoriale, in quo et vestram consolationem, et nostrae memoriae habeatis repraesentationem, vestrum approbantes desiderium, per praesentem epistolam quod optatis implemus, volentes ut penes vos reservetur, vobisque [Col. 0948D] in quinque praecipuis festivitatibus in capitulo recitetur. Supplex ergo et corde prostratus Dominum omnipotentem, Patrem et Filium et Spiritum S. invoco, ut meritis et precibus beatae Mariae semper Virginis, et SS. apostolorum Petri et Pauli, et S. Benidicti, omniumque SS. vos benedicat, et ab omnibus peccatis quaecunque in anima et corpore commisistis absolvat, in sancta confirmet proposito, [Col. 0949A] et ad beatum finem deducat, ubi recipiatis de manu ipsius quod oculus non vidit, nec auris audivit, nec in cor hominis ascendit, quae praeparavit Deus diligentibus se. Sed et hoc ejusdem Dei petimus clementiam ut quoties haec vobis recitabitur epistola plenissimam benedictionis gratiam, et absolutionem [Col. 0950A] vobis largiri dignetur. Amen. Omnes etiam qui vos secundum Dominum dilexerint, et adjuverint, vestramque sustentaverint teneritudinem, adjuvet ipse, et sua gratia dignos efficiat. Amen. Jam nunc, quaeso, o filiae, mementote mei peccatoris, et hic, et ante Dominum. Amen.




[Col. 0949A]
SANCTI HUGONIS COMMONITORIUM Ad successores suos pro sanctimonialibus Marciniacensibus.
(Ibid.)
[Col. 0949B]

Quandiu misericordia Christi annuerit, ut ejus obsequium, religio et disciplina regularis in confessione SS. sit apostolorum, et in monasterio Cluniaco, ad omnes qui ejusdem loci rectores et gubernatores esse meruerint, scriptum est hoc commonitorium domni Hugonis abbatis, quod ipse quidem extrema sua omnino suspicatus, ita fieri fratrum collaudante suffragio decrevit et instituit.

O domini, o Patres, quos Dominus ille coelestis, et coelestis Pater elegit et promovit ut gregem suum pascere debeatis, misericorditer quaeso, et diligenter audite quod in istis litteris commendatur notitiae et memoriae vestrae, ut in memoria aeterna cum justis mereamini, et in illo die ab auditione mala non timere. Quamvis enim non mediocriter peccator [Col. 0949C] fuerim, et indignus ut vel solum parvitatis meae vocabulum in audientia vestra recitetur, tamen de opinione pietatis vestrae praesumpsi, ut auderem mandare vobis et scribere, quod et vobis Deo volente non erit inutile, si ipse dederit ut loquela humilitatis meae brevis et modica dignationem vestram mereatur. Igitur quanquam, ut praemissum est, indignus fuerim, et non aliud quam omnem extremitatem meruerim, tamen Deus aut voluit, aut permisit ut nomen et officium praelati esset super hominem hujusmodi. Et ille qui in hunc mundum venit magis pro peccatoribus quam pro justis, modo quoque mirificavit misericordiam suam, ut in diebus nostris peccatores sui, suique poenitentes de tantis [Col. 0949D] et tam diversis regionibus ad coenobium SS. apostolorum confluerent, ipsaque Ecclesia apostolico nomini et honori in Christo dicata crescendo processisset, et fratrum multitudine, et rerum temporalium compendiis. Sed si, ut dictum est, peccatores non solum apud nos, sed etiam in aliis locis inveniunt quo ad salvandas animas suas confugere potuerunt, infirmior sexus, et si qua femina vita saeculari abrenuntiata Deo servire voluit, non sibi opportunum locum ad hoc facile inveniunt. Visum est nobis Deo non displicere, imo ejus voluntati obedire, si opportunitatem sibi serviendi, quam, [Col. 0950B] ut praemissum est, viri peccatores fuerant consecuti, feminae quoque peccatrices ipso auctore per opera mediocritatis nostrae consequerentur, illisque specialiter delegavimus locum illum Marciniacum, quem in honore sanctae et individuae Trinitatis fundantes aedificavimus, non de nostris sumptibus, nec de nostris facultatibus qui Christi pauperes nihil proprium habuimus, sed de hoc tantum quod ipsius largitudo dignata est impertiri. Et nunc quia in hoc mundo ea est omnium vicissitudo ut quidam hominum sint nascentes, quidam viventes, quidam in sepulcris, secundum quod sacra Scriptura loquitur, dormientes. Ego vero quantum videtur, nativitatis et vitae tempora jam peregi, et ad ultimam sortem deveni, ad illam, inquam, sortem, quam nullus mortalium [Col. 0950C] quantumlibet sit sanus, quantumlibet sit potens, evadere potest. Et de caetero si quae Christi pauperes ibidem de qua agitur fuerunt congregatae, quidquid eis evenerit, quaecunque necessitas temporalis eis incubuerit, non exspectant, ut sibi jam veniat solatium visitationis nostrae, vel libertatis. Quantum in me esse potuit, paterna sollicitudo, et benevolentia paterna eis non defuit. Nunc autem, juxta illud prophetae Jeremiae: Pupillae factae sunt absque patre, nisi vobis, domini mei, quos hic appello, Deus inspiraverit pro ipsius amore, vicarii esse dignemini patris et procuratoris amissi. Ergo quicunque estis, qui nomine et officio mihi succeditis, vestrae misericordiae vicem nostram commendo, vestrae [Col. 0950D] misericordiae pro vice nostra supplico, ut de praefato loco quod ego pro posse nostro facerem si superessem, vos modo faciatis, qui facere potestis. Placeat, quaeso, beatitudini vestrae, ut quod Christus voluit per peccatorem suum aliquo modo plantari, per successionem vestram debeat rigari, ut Deus quoque incrementum tribuat, et vobis valeat ad recompensationem salutis aeternae. Primo sit ea causa principalis, quam et ipse Dominus in Evangelio praecipue commendat de regno Dei et justitia ejus, ut quae ultro jugum Christi susceperunt, earum quoque vita sit religiosa, sit ordinata, et nunquam [Col. 0951A] absque ea disciplina, quae non solum feminis, sed etiam viris multum est necessaria. Et locus ea semper permaneat conditione qua nos eum inchoavimus, et tenuimus, ut in ipso nunquam ad habitum sanctitatis puerilis aetas recipiatur, nec alia quam in qua possit probari spiritus si ex Deo sit, et si non ultra, tamen omnino, vel usque ad XX annum jam pervenerit. Quod si qua est aetatis lascivioris, et hoc ad certum fuerit compertum, ne huic feminarum collegio debeat coadunari, ex parte Dei omnipotentis, ex parte beatissimae, et intemeratae Virginis et Dei genitricis Mariae, et ex parte SS. apostolorum Petri et Pauli, contradicimus, interdicimus, et anathematizamus. Et hoc decretum et praeceptum, ut eo majorem aestimationem et stabilitatem obtineat, [Col. 0951B] confirmamus, corroboramus cum auctoritate totius [Col. 0952A] Ecclesiae nostrae, et cum voto et consensu omnium fratrum nostrorum, et in Christo commilitonum. Jesu bone, Jesu clementissime, qui Mariam illam peccatricem post sordes et inquinamenta corporis ita honorasti, ita glorificasti, ut in resurrectione tua ipsa apostolorum apostola esse mereretur, et prima testis fieri resurrectionis tuae, tu largire, tu annue, ut cum eadem Maria in illo die partem et societatem habeat, quicunque istis peccatricibus tuisque spontaneis pauperibus solatium et adjutorium in tuo nomine praerogabit. Et si quis eis contrarius aliquo modo exstiterit, et ne in tranquillitate tibi servire possint impedierit, si non resipiscens satisfactione digna correxerit, te ultorem, te vindicem experiatur in hoc saeculo, et in futuro.




[Col. 0951A]
IMPRECATIO B. HUGONIS ABBATIS

Charissimis amantissimisque fratribus, et filiis filiabusque praesentibus et absentibus, frater HUGO peccator abbas, in Domino Jesu sempiternum gaudium.

Dilectissimi filii et amici mei, tam praesentes quam futuri, vestrae innotescere charitati dignum duximus, quod benignus Deus, qui vocat quae non sunt tanquam ea quae sunt, me quemdam peccatorem, reum, multisque lubricitatibus obligatum in juventute mea, quam prave expendebam, sola sua misericordia dignatus fuit saeculari veste exuere, sanctaeque religionis habitu induere, atque intra hujus loci gregem aggregare, ubi tunc patres ac fratres nostri meipsum, licet indignum, licet irreligiose [Col. 0951C] atque lascive viventem, licet etiam satis reclamantem, huic ovili, Deo ita disponente, opilionem elegerunt, hancque tandem gravissimam sarcinam collo meo imposuerunt. Verumtamen, sicut in praesentiarum videtur, omnipotens Deus non nostris meritis, sed sua immensa clementia, istum satis circumquaque ampliavit locum, et tam fratribus quam possessionibus ditavit. Nec solum in hac nostra regione verum etiam in Italia, in Lotharingia, in Anglia, Normannia, Francia, Aquitania, Guasconia, Provincia atque Hispania ipsum dilatavit. Unde, filii charissimi, quanto major locorum fratrumque habetur numerus, tanto mihi peccatori pro eorum excessibus gravissimus tremor incutitur, nisi magna Dei pietas, animae meae, vestris intervenientibus [Col. 0951D] eleemosynis et precibus, misereri dignetur. Cujus namque sermo, quantum reus tenear, explicare sufficit, qui cum tot tantisque propriis constrictus existam delictis, de tantorum mihi commissorum negligentiis in conspectu Domini rationem redditurus sum? Alii enim eorum praeventi morte, absque confessione, et corporis sanguinisque Domini perceptione, alii vero, quorum negligentias [Col. 0952B] valde timendas ego cognoscens, emendare sicut dignum esset neglexi; quidam autem praecipitiis obruti, nonnulli etiam aquis sive ignibus suffocati, aut quampluribus aliis periculis subito intercepti. de hac misera exierunt vita. Et quia tam istos quam etiam caeteros adhuc superstites, aut jam defunctos, non sicut debuissem correxi, eosque in plurimis remissius habui, admonendum timeo ne ipsis ad aeternum praemium fiat impedimentum, mihique fortassis ad aeternam gloriam reputetur adversum. In quibus omnibus Deus nobis propitius ac misericors adesse dignetur, vosque pro animae meae remedio deprecaturos pius exaudiat, et tam vobis quam omnibus Christianis mei memoriam agentibus, in [Col. 0952C] magni judicii die indeficientis mercedis recompenset praemium. In hac equidem tam gravi obedientia, jam sexaginta annorum cursum et aliquid amplius, vestris, ut credo, suffultus orationibus, utcunque explevi. Quod si forte aliquoties corporis infirmitate, sive alio quolibet laboravi incommodo, vestrae mihi non defuerunt orationes, vestraeque ad Deum petitiones. Vestram denique erga me bonam, et devotam charitatem, veramque obedientiam, meus enarrare sermo non sufficit. Quapropter, prout Deus administraverit, vos diligere studui, vos modeste tractavi, vos sicut charos amplexus sum filios. In qua videlicet indulgentia si quid peccavi, ignoscat mihi Deus. Et nunc, filii, quandiu in hac caduca vita partim pro vobis omnibus, pro nostris propriis [Col. 0952D] necessitatibus agonizavi, jamque in diebus meis processi, exitus mei ignorans articulum, quamdam mihi elegi obedientiunculam, nomine Berziacum, ut cum finis cursus mei evenerit, ex ipsa in perpetuum, juxta temporis opportunitatem, cuncta quae in cibo vel potu fuerint necessaria, in die anniversarii mei fratribus in conventu, seu in domo infirmorum morantibus, mei peccatoris memoriam recolentibus, [Col. 0953A] abunde administrentur. Quam scilicet obedientiam, satis pauperem peneque destructam, cuidam filio nostro domno Seguino reformandam commisimus. Hic vero eam aliquantulum cum quodam fratre Fulcherio, quem sibi ad hoc concesseramus, aedificavit, ibique vineas et terrulas, prout potuit, acquirere studuit. Qua jam tandem restituta, et tam exterius quam interius restructa, deinceps ad cameram respondebit. Nos ergo volumus ac praecipimus ut quicunque hanc tenuerit obedientiam, in die anniversarii, sicut jam diximus, perpetue plenam conventui exsolvat refectionem. Cuidam etiam fratri nostro, domno videlicet Petro Glocensi, qui pro hujus loci utilitate plurimum laboravit, hoc in eadem obedientia concessimus, ut in die anniversarii sui [Col. 0953B] plenaria in omnibus administratio ex ipsa fratribus praeparetur, unde a posteris nostris fratribus precario deposcimus, ne ibidem saepius hospitando, aliave consueta servitia exinde requirendo, locellus ille devastetur. Quod enim parum est, ut vulgo dicitur, de parvo dolet. Quod si fratri res suae super hoc abundaverint, charitatis officia impendere non recuset. Aliud etiam jam olim ordinaveramus, ut scilicet de obedientia S. Hippolyti refectio fratrum conventui in cathedra S. Petri, qui fuit dies consecrationis nostrae, quandiu viverem, annuatim praeberetur, sed post decessum anniversario nostro deputaretur. Verumtamen quia de hoc jam aliter disposuimus, volumus ut in eadem die cathedra scilicet B. Petri, semper haec administratio fratribus [Col. 0953C] offeratur. Domnum autem abbatem successorem nostrum, Patrem ac dominum meum, quem divina misericordia ex alto cum grege sibi credito visitet et protegat, gemens deprecor, humiliterque in Deo, ac per Deum, et propter Deum obsecro, quatenus illas Dei famulas mundana pompa exutas, pro suarum salute animarum, ad Dei laudes Marciniaci congregatas, ipse fovere, amplecti, sustentare, locumque ipsum cum omni charitate informare dignetur. Licet [Col. 0954A] enim usque ad nostra tempora feminarum congregatio minime haberetur in hujus loci consortio, istas tamen prius quidem non multas, postea vero adeo multiplicatas, nostris diebus ad sacrae religionis habitum suscepimus, locumque aedificavimus; quarum quicunque misertus fuerit, misereatur ei Deus, hic et in futuro. Ipsum etiam domnum scilicet abbatem per eumdem Deum, et Dominum nostrum supplex deprecor, gemens commoneo, ut vos, qui mihi supervixeritis, benigne, paterne, charitative tractare, et diligere dignetur, vos autem omnes in Christo filii mei filiaeque tam praesentes quam absentes, quicunque nostris temporibus ad hunc sacrum ordinem venientes, pro vestrarum salute animarum, mihi qualicunque peccatori vos ipsos [Col. 0954B] tradidistis, nostroque arbitrio corpora et animas vestras supposuistis, absolvat vos et nos omnipotens Deus ab omnibus peccatis, praeteritis, praesentibus, et futuris. Absolvat vos, inquam, omnipotens Pater, omnipotens Filius, omnipotens Spiritus sanctus, trinus et unus Deus. Quem ego confiteor, et confessus sum, trinum personaliter, unum naturaliter, atque potentialiter. Cui omnipotenti Deo, ego reus et peccator, confiteor me nimis et nimis peccasse in cogitatione, locutione, et opere. Mea culpa. Ipsius misericordiae vos commendo, eumque genu tenus invoco ut vos benedicat, vosque dextera sua protegat, et meritis ac precibus beatissimae Dei genitricis Mariae, beatorum apostolorum dominorum nostorum Petri et Pauli, quibus ligandi atque solvendi jus permisit, [Col. 0954C] omniumque sanctorum suorum intercessionibus vos et nos ad vitam perducat aeternam. Ubi tandem nos de vobis, vosque de nobis gaudere in perpetuum mereamur, Ipso praestante qui in Trinitate perfefecta vivit et gloriatur Deus, per infinita saeculorum saecula. Haec autem scedula domino futuro abbati coram conventu recitetur, postquam Deo volente, sedem regimenque cum pace susceperit.




[Col. 0953C]
Quid beatus Hugo narraverit in capitulo vigilia Natalis Domini.
(Ex Petro Venerabili, lib. I Mirac., cap. 15.)
[Col. 0953D]

Mos est ejusdem monasterii (Cluniacensis) nativitatem Salvatoris caeteris solemnitatibus singulari affectu devotius agere, et cantuum melodiis, lectionum prolixitatibus, cereorum multiplicium accensionibus, et, quod longe praestantius est, speciali devotione, multaque lacrymarum profusione, cum angelicis spiritibus alacriter solemnizare. Qua temporis revolutione redeunte, fratres more solito se suaque omnia paraverunt, et ecclesias ornando aliaque monasterii loca aptius componendo, intus et extra festivi apparere satagebant. Supererat adhuc beatus ille ac venerabilis pater Hugo, ultimo senio morti quidem corporeae, sed et vitae post mortem [Col. 0954D] aeternae vicinus. Qui jam instante ipsa solemnitate, capitulum ubi fratres convenerant ingressus, haec ad omnes protulit verba: Noveritis, fratres, Jesum benignum salvatorem nostrum suae nativitatis vestraeque liberationis solemniis interesse disposuisse, vestraeque devotionis obsequium multo cum gaudio praestolari. At contra sciatis nequam hostem vestrae felicitati invidentem laborare, quatenus aliquas tenebrarum suarum nebulas tanto, si possit, splendori intermisceat, tantaeque festivitatis gloriam saltem quantulumcunque imminuat. Frater enim (ait) quidam, se utique dans intelligi, hac ipsa nocte vidit ipsius misericordiae matrem, perpetuam [al. [Col. 0955A] perpetuo] Virginem, Filium quem praesenti nocte genuit, dulcissimo gremio continere, eique sanctorum angelorum multitudinem, cum immenso lumine astare. Laetabatur autem idem Deus puer, et immenso gaudio exsultabat, atque cordis laetitiam gestu gloriosi corporis, et ipsarum plausu manuum demonstrabat. Et conversus ad Matrem, aiebat ad illam: Cernis, Mater, noctem quae imminet, meae nativitatis gaudiis illustrandam, in qua et prophetarum oracula et angelorum praeconia renovabuntur, et meo de te exortu omnia simul coelestia atque terrestria laetabuntur? Ubi est nunc hostis damnati perfidia, ubi ejus potestas, qua ante hoc singulare gaudium mundo dominabatur? Quo ille impudens audito, de latibulo suo egressus a longe se praesentabat, et ignominiose [Col. 0955B] deturpatus, cum multo planctu atque ejulatu, ut admitteretur orabat. Quod eo voto dicebat, ut tantae claritatis gaudia quibus invidebat, suo more vel in aliquo obfuscare valeret. Et si, ait, in nulla ecclesiae parte admittor, in aliquo saltem reliquarum officinarum loco suscipiar.---Vade, ait, Filius Virginis, furcifer, et ne te mea potentia praejudicatum lamenteris, tenta quod poteris At ille solutus, arcum capituli petiit, et ingredi conatus non potuit. In tantum namque et se tumidum, et capituli introitum angustum invenit, ut nullatenus intrare valeret. Vere vetusta superbiae peste inflatus, per humilem aditum transire non poterat, quia non idem aditus superbum erectum et humilem capit inclinatum. Inde ad fratrum dormitorium gressum convertit, et [Col. 0956A] phantasiis solitis eos se posse inquietare confidens, introire tentavit. Sed eadem grossitudine sua ab ostio repulsus recessit. Postremum ad refectorium nocendi spem contulit, ibi propter aliquantam corporum curam, majorem suspicatus mentium incuriam. Ibi etiam tot obices divinorum ex lectione verborum, tot trabes ex devotionibus auditorum, tot repagula offendit ex charitate sibi servientium, ut nullo modo ultra procedere praevalens, retro cogeretur redire. Sic quoque ab omnibus monasterii officinis rejectus, a conspectu piissimi Redemptoris et gloriosae Virginis Matris, cum ea qua dignus est confusione, pestifer ille recessit. Cauti igitur estote, et immensas gratias omnipotenti ac misericordissimo Salvatori agite, qui et nequissimum hostem a vobis [Col. 0956B] expulit, et ipse nobiscum [al. vobiscum] festum suum celebraturus remansit. Haec a sancto viro fratribus dicta, furentium adversus locum ipsum malignorum spirituum ostendunt nequitiam, ac Domini eumdem protegentis clementiam. Qui nequam hostes quamvis universis generaliter insidiarentur, noviter tamen conversis amplius infesti instabant. Dolebant quidem veteranorum profectibus invidentes, sed tironum superaddita conversione, quasi recenti suscepto vulnere, acrius indignabantur. Et velut longi temporis desperatione, prioris praedae spolia postponentes, contra ea quae ab oculis rapiebantur, longe vehementius accendebantur. Hinc adversus novitios bella valida commovebant, hinc tentamentorum diversis telis armati, totis eis conatibus insistebant.




[Col. 0955B]
DONATIONES PIAE CLUNIACENSIBUS FACTAE SUB REGIMINE SANCTI HUGONIS.
[Col. 0955C]


I. Charta Pontii comitis de abbatia Moisiacensi Cluniaco subjicienda. (Circa an. 1060.)
[Gall. Chr. nov., Instrum. I, p. 37.]

Quamvis apostolica pronuntient verba quod non sit nisi a Deo potestas, aliqua tamen de reprobis sermo divinus per prophetam indicat, dicens: Ipsi regnaverunt, sed non ex me; principes exstiterunt, et non cognovi. Idcirco Pontius Tolosanae urbis comes, ne in numero male regnantium a justo arbitro Deo districte quasi non ab eo agnitus dijudicer; communi ac salubri consilio uxoris meae Adalmodis comitissae, ac principum mihi subditorum, venerabilis scilicet Bernardi Caturcensis episcopi, necnon Gausberti [Col. 0955D] abbatis nominati, Willelmi quoque, ac Fulconis fratris ejus consultu decrevi ut abbatia S. Petri Moisiacensis coenobii, quam ego hactenus, et parentes mei, seu praedecessores mei comites Tolosani, de manibus regum Francorum visi sumus in fori jure habere et possidere, deinceps in Dei servitio rectius [Col. 0956C] diligentiusque custodiatur. Quapropter volo ut cunctis meis successoribus patescat, quod ego praenominatam abbatiam S. Petri Moisiacensis coenobii omnipotenti Deo, et sanctis apostolis Petro et Paulo dimitto, necnon et seniori charissimo domno Hugoni abbati Cluniensi, sive cunctis successoribus suis in loco Cluniacensi futuris, secundum Regulam S. Benedicti ordinandam in perpetuum trado coram testibus. Si quis autem parentum vel successorum meorum, aut quicunque hominum post finem meum, sive post discessum Gauzberti principis illius, qui secundus a me in abbatia illa nunc esse videtur, et abbas vocatur, hanc meam cessionem disrumpere quocunque modo adtentaverit, quod fieri omnino sub obtestatione judicii Dei prohibeo, omnipotentis [Col. 0956D] Dei virtute examinandum, et papae Romano, necnon et Francorum regi ad quorum tuitionem praefatus locus Moisiacus pertinet, distringendum relinquo. Ego vero hanc inscriptionem cessionis in manu jam dicti abbatis domni Hugonis, adstante omni conventu ejusdem monasterii, cui praeest, mea electione, [Col. 0957A] et praenominati Bernardi Caturcensis episcopi ad cujus dioecesim attinet locus iste consecratione. Durannus abbas et monachus Cluniacensis in die solemnitatis sanctorum principum apostolorum Petri et Pauli manu, ore, corde confirmo atque corroboro.

Bernardus episcopus Caturcensis firmavit.
Adalmodis comitissa firmavit.
Gauzbertus abba firmavit.
Willelmus cognomento Miscens-malum firmavit.
Fulco frater ejus confirmavit.
Datum sub die III Kalendas Junii, III feria, Philippo rege Francorum.




(Anno 1062)
II. [Col. 0957B] Ademarus vicecomes Lemovicensis et Humberga ejus uxor donant abbatiam Sancti Martialis Hugoni abbati Cluniacensi.
[BALUZ. Miscell., ed. Luc., I, 123.]

Noverint omnes sanctae matris Ecclesiae filii ac fideles, tam praesentis quam futuri temporis, quod ego Ademarus vicecomes Lemovicensis dono Hugoni abbati Cluniacensis monasterii omnibusque successoribus ejus abbatibus qui idem monasterium Cluniacense regulariter gubernabunt dono et trado abbatiam Sancti Martialis Lemovicensis cum consensu et auctoritate domni Iterii ejusdem civitatis episcopi canonicorumque ejus necnon et conjugis meae Umbergae filiorumque meorum et optimatum ob indulgentiam peccatorum nostrorum et parentum [Col. 0957C] nostrorum, et maxime eorum quae de eadem abbatia contraximus, consentientes monachos ibidem degentes non secundum regulam sancti Benedicti vivere, et animarum regimen Simoniace ementibus abbatibus vendentes. Quam haeresim cum ab initio nascentis Ecclesiae beatus Petrus apostolorum princeps in ipso suo capite exstinxerit, nuper tamen sanctus Leo papa et omnes deinceps ejus successores perpetuo anathemate damnaverunt; poenitens igitur praeteritorum excessuum meorum, et confidens ejusdem abbatis successorum ejus industria eamdem abbatiam Sancti Martialis ad regularem tramitem posse reduci, et detestabilem haeresim Simoniacam, Deo adjuvante, funditus expelli, dono et [Col. 0957D] trado praedictam abbatiam praedicto Hugoni abbati omnibusque successoribus ejus abbatibus regulariter viventibus deinceps perpetuo possidendam, et abbates quos eidem loco tam ipse quam successores ejus praefecerint, si, quod absit, pro mala conversatione removendi fuerint, ipse et successores ejus submoveant eos, et meliores substituant absque contradictione ullius hominis, nihil in eadem abbatia neque ego neque successores mei retinendo, exceptis his consuetudinibus, CC solidis ad vindemiam colligendam in festivitate sancti Aredii reddendis et sagmario in hostem praestando cum famulo: qui sagmarius hoste transacta monasterio reddatur, et uno recepto comitis Pictavensis per jussionem vicecomitis, et justitia panis et vini, cum in hanc villam [Col. 0958A] venerit. Eo tenore ut hanc donationem et traditionem omnes successores mei confirment et hanc cartam laudent et auctorizent, et haec traditio nostra, ut stabilis et inconvulsa permaneat, apostolica auctoritate firmetur. Quod si ego aut successorum meorum aliquis hanc traditionem infringere aut contradicere voluerit, iram Dei omnipotentis et anathema perpetuum incurrat, et praefatus Hugo abbas et successores ejus apud ejusdem civitatis episcopum et omnes Christianos et praecipue apud apostolicam sedem habeat potestatem reclamandi.

Facta est autem haec traditio in urbe eadem Lemovicensi anno Incarnationis Dominicae 1062, indictione XV, regnante Philippo Francorum rege, anno II. Cujus traditionis confirmatores et consignatores [Col. 0958B] et testes hii sunt:

In primis Iterius episcopus signavit. Ademarus vicecomes signavit cum quatuor filiis suis, et uxor ejus Umberga.




(Anno 1064)
III. Eraclius episcopus et Bernardus comes monasterium Beati Felicis et Sancti Licerii Cluniacensi monasterio concedunt.
[BALUZ. Miscell., ed. Luc., III, 48.]

Ego ERACLIUS, Dei gratia Bigorrensis Ecclesiae episcopus, et BERNARDUS Bigorrensis comes, desideramus et rogamus omnes Christi fideles tam futuros quam praesentes ut sint testes et fautores negotii quod in praesentiarum dicturi sumus.
[Col. 0958C]

Ex haereditate parentum nostrorum devolutum est ad possessionem nostram monasterium in territorio Bigorrensi situm, quod est constructum in honore beati Felicis martyris et beati Licerii confessoris et episcopi. In hoc ex multo tempore congregatio fuit monachorum. Sed pro peccatis nostris per incuriam nostram et aliarum personarum ad quarum curam et dispositionem idem monasterium pertinuit non ita valebat ibi regularis disciplina et ordo monasticus ut vel Deo placeret vel nobis ad salutem animarum nostrarum expediret. Visum est ergo nobis quaerere consilium et auxilium domni Hugonis reverendi abbatis et regentis illud reverendum collegium monachorum Cluniaco congregatorum, per hujus loci [Col. 0958D] abbates cum pleraque monasteria restaurata sint et meliorata, per charitatem, quae, ut Apostolus ait, omnia superat, affectavimus nos quoque simile beneficium eorum sanctitatis obtinere. Hujus rei gratia pro salute animarum nostrarum et parentum nostrorum facimus ipsius praedicti monasterii traditionem et omnium rerum ad hoc quolibet modo pertinentium Domino Deo et sanctis ejus apostolis Petro et Paulo ad locum cujus supra meminimus Cluniacum, eo tenore ut Cluniacensis congregatio perpetuo jure illud habeat et possideat, et hujus congregationis abbas, videlicet Cluniacensis, secundo loco post se committat cui velit et quomodo velit curam monasterii, et hoc semper fiat sine omnium mortalium contradictione. Volumus quoque ut liberum [Col. 0959A] sit et absolutum ab omni servitio et posteris nostris et cuilibet saeculari vel ecclesiasticae potestati. Et hoc sit manifestum et indubitatum quod nostra est voluntas et nostra petitio ut haec eadem nostra traditio per Romanum pontificem confirmetur, ut quicunque eam violare et infringere temptaverit, sciat se per ejus auctoritatem excommunicatum et a sancta Dei separatum Ecclesia.

Haec autem charta scripta est in ipso Bigorrensi castro et data XI Kal. Decembris, anno Dominicae Incarnationis millesimo sexagesimo quarto, regni Philippi regis Francorum quarto, indictione secunda.

    Signum domni Eraclii Bigorrensis episcopi. [Col. 0959B]
    Signum domni Bernardi Bigorrensis comitis, qui hanc chartam dederunt.
    Signum domni Stephani Oloronensis episcopi.
    Signum domni Durandi Tolosani episcopi.
    Signum Gregorii Lacurrensis episcopi.
    Signum Petri Aturrensis episcopi.
    Signum domni Bernardi Dormaniacensis comitis.






(Anno 1066)
IV. Almodis comitissa et filius abbatiam Sancti Aegidii et sibi pertinentia concedunt.
[BALUZ. Miscell. III, 48.]

Deum Patrem omnipotentem totius creaturae creatorem ejusque Unigenitum Dominum nostrum Jesum Christum, per quem omnia, et Spiritum sanctum [Col. 0959C] vivificantem ab utroque procedentem, unum Deum credere magnum est, operari autem quod praecipit non minimum, ipsum vero spernere periculosum. Quapropter eum fideliter credere, perfecte diligere, humiliter obedire est omnibus necesse. Praecipue tamen illis convenit istud quos sacri lavit unda fluminis, redemit unda sanguinis, perunxit liquor chrismatis. Ad hoc enim facti sumus ut Deo fideliter servientes seminemus terrena ut metamus coelestia, Scriptura dicente: Quaecunque seminaverit homo, haec et metet. Qualiter autem Deus inveniri possit ipse in Evangelio ait: Date eleemosynam, et ecce munda sunt omnia vobis. Quibus plane verbis ostenditur quia nihil eo miserius quem iniquae acquisitiones [Col. 0959D] deprimunt, quem locupletem fraudes et rapinae faciunt. Et quoniam illae nobis ambiendae sunt divitiae quae nos ornare possunt et munire, a mundo disterminare, animas nostras ditare atque nobilitare, ideo in Dei nomine ego Almodis nutu Dei comitissa, et filius meus Raimundus comes Rutenensis et Nemosensis Narbonensiumque nobilissimus, pro domni Pontii comitis remedio, et pro remissione peccatorum nostrorum atque parentum vivorum ac defunctorum, atque salute fidelium nostrorum optimatum, abbatiam Sancti Aegidii et locum, omniaque sibi pertinentia Deo et domno Hugoni praesenti abbati Cluniensi et ejus successoribus tradimus et donamus atque concedimus, ita tamen ut in praedicta [Col. 0960A] abbatia in dominicatura quam ibi habemus et usus et usaticos retineamus, excepto quia neque abbatem nec monachos posthac distringemus neque dehonestabimus, sed potestas et districtio et ordinatio abbatum et monachorum Sancti Aegidii et eorum quae soliti sunt tenere in domni Hugonis abbatis et successorum ejus potestate consistat, quatenus ipse et successores ejus locum praedictum et omnia loca pertinentia pro posse suo et voluntate secundum Regulam sancti Benedicti regulariter ordinent et teneant in aeternum. Ut vero nostri parentumque nostrorum memoria Cluniaco perenniter habeatur, hoc in dono abbatiae praedictae solummodo retinemus ut successores praedicti abbatis a nobis vel a successoribus nostris donum praedictae abbatiae absque ullo [Col. 0960B] lucro et pretio accipiant. Quod si successores nostri successoribus domni abbatis praedicti expedite, ut diximus, dare noluerint, nihil abbatibus obsistat, sed locum et omnia quae praediximus ipsis in Dei servitio possidentibus donum nostrum integrum inviolatumque perenniter maneat. Loc autem omnibus notum sit locum praedictum et abbatiam praedictam alodium esse sancti Petri, quaeque dono domni papae Romani tenemus, quaeque denuo praedicto abbati Hugoni et ejus successoribus salva fidelitate Romanae Ecclesiae et domni papae tradimus perenniter habendam et regulariter ordinandam, ita tamen ut census X solidorum debitus omnibus annis Romanae Ecclesiae persolvatur.

Facta est autem haec donatio anno 1066 Dominicae [Col. 0960C] Incarnationis, octavo X Kal. Januarii juxta Nemausum civitatem secus ecclesiam Sancti Baudilii, regnante Philippo rege Francorum, videntibus atque laudantibus episcopis, scilicet domno Raimbaldo Arelatensi archiepiscopo atque Romanae Ecclesiae vicario, et domno Durando Tolosano, et Hugone Uzeticensi, et Rostagno Avinionensi. Bertranno Magalonensi, abbatibus Bernardo Massiliensi, Frotardo Tomeriensi, Bernardo Vabrensi, Petro clerico Romanae Ecclesiae subdiacono, Nemosensibus clericis Salomone et Bertranno, militibus Pontio Geraldi Gerundensi vicecomite, Tridmundo Elisiarni, Willelmo et Emenone fratre ejus de Sabran, Petro Aquiniensi, Rostagno de Poskeriis et fratre [Col. 0960D] ejus Rainone, Rainoardo de Medenis, Bertranno de Capraria et Petro fratre ejus, et Hugone de Kassanguis, et Segario Salomonis, ac Willelmo Belliroti, Umberto Gauzberti, insuper volente et laudante nobili Adala Sustantionense comitissa, et aliis quamplurimis bonis hominibus Deo cognitis.

Si quis vero cujuslibet ordinis seu dignitatis contra hanc donationem venerit ad inrumpendum vel ad inquietandum aut contradicendo, omnipotentis Dei iram terribilem atque tremendam incurrat, atque cum Juda perfidissimo traditoro et cum Dathan et Abiron in inferno inferiori crucietur, omnibus insuper poenis quibus illi cruciantur qui recedunt a Deo puniantur et illi et eorum consentanei qui huic [Col. 0961A] donationi resistere voluerint, nisi resipuerint et ad emendationem venerint.

Signum domnae Almodis comitissae, et signum domni Raimundi comitis filii ejus, qui hanc chartam donationis scribere jussimus et testes firmare rogavimus.

    S. Rostagni de Poskeris.
    S. Adalberti Guitardi Barchinonensis.
    S. Berengerii de Barbarano.
    S. Elisiari Dalmatii.
    S. Joannis Gerundensis Capiscolii
    S. Bernardi capellani Sancti Aegidii.
    S. Rainardi Amati.
    S. Pontii de Nozeto.
    S. Fredelani Raimundi.


[Col. 0961B]

Bernardus monachus Auxiensis scripsit jussus die annoque quo supra.

Datum per manus Henrici monachi ad vicem cancellarii.




(Anno 1068)
V. Litterae Aimerici Ausciorum comitis et Bernardi ejus fratris filiorum Willelmi, quibus dant S. Hugoni abbati Cluniacensi monasterium Sancti Orientii ordinandum.
[Gall. chr. I, nov. Instr., 171.]

Noverint omnes quod ego Aimericus Auscensis comes, et frater meus Bernardus pro peccatis nostris et Willelmi patris nostri, donamus Deo et sancto Petro Cluniacensi in manu domini Hugonis abbatis, [Col. 0961C] et suis successoribus ordinandum et disponendum monasterium S. Orientii, et quidquid modo possidet, ac in futurum possidebit, etc. Hoc donum fecit simul Raimondus avunculus meus, etc. Actum in claustro S. Orientii in praesentia domni Hugonis abbatis Cluniacensis, et aliorum. S. domni Hugonis abbatis. S. domni Durandi Tolosani episcopi. S. domni Willelmi episcopi Convenarum. S. domni Raimundi episcopi Lacturensis. S. domni . . . abbatis S. Genii. S. domni Willelmi abbatis. S. Martini, fr. Malleavus. Actum Alexandro papa, Philippo Francorum rege, anno, ut puto, 1068, in synodo Auscensi hoc anno habita.




(Anno 1069)
VI. [Col. 0961D] Diploma pro ecclesia Sancti Michaelis de Monte-Alto.
[Chronique d'Auch, IIIe part., p. 68.]

In nomine Dei summi omnipotentis, Patris et Filii et Spiritus sancti, ego Wilhelmus, filius Bernardi et archiepiscopus Auxiorum, et fratres mei Raymundus, et Oddo, et Otgerius, et Giraldus, et Bertrandus pro peccatis nostris et parentum nostrorum donamus Deo Domino et sanctis apostolis ejus Petro et Paulo ad locum Cluniacum, cui domnus Hugo abbas praeesse videtur, ecclesiam Sancti Michaelis de Monte-Alto, cum appendentibus quinque ecclesiis et vineis, campis, et absque his quae pater meus ibi dedit in vita sua, dedimus nos unum molendinum in alveo Archo nomine et decem denaratas [Col. 0962A] de vinea indominicali, et medietatem silvae quae vocatur Nigrae Vallis, et mater nostra similiter medietatem ecclesiae quae est in villa quae vocatur Ulmus, et dominationem alterius ecclesiae in villa quae vocatur Cazeras; hae duae sunt in Leomania: unde rogamus per omnipotentem Deum omnes praesentes et succedentes, ut hoc donum collaudent, et integrum illibatum custodiant, et gratiam Dei acquirant, et in societate Cluniacensium fratrum, quam pro hoc dono suscepimus, participes fiant. Si quis autem hoc calumniare vel temerare praesumpserit, quod appetit non perficiat, insuper iram Dei omnipotentis incurrat, et cum Dathan et Abiron absorptus intereat.

Facta est haec charta mense Decembris, in praesentia domni Hugonis abbatis Cluniacensis, et Duranni [Col. 0962B] Tolosani episcopi, et Wilhelmi episcopi Convenarum, et Raymundi abbatis Sancti Lupercul Helizonae civitatis, et aliorum plurimorum, apostolicam sedem domno Alexandro summo pontifice, Philippo rege Francorum, gubernante; eo desuper regnante, cujus regnum et imperium sine fine permanet in saecula saeculorum.

    S. Wilhelmi archiepiscopi et fratrum ejus.
    S. Arnaldi Lupi et fratrum ejus.
    S. Raymundi de Algipoi.
    S. Floriani et fratrum ejus.
    S. Arnaldi de Argano.
    S. Bernardi Guermundi.






(Anno 1070)
VII. [Col. 0962C] Donatio ecclesiae S. Mariae de Arombodio Cluniacensi monasterio.
[Chronique de l'glise d'Auch, part. IIe, p. 55.]

Notum sit omnibus tam praesentibus quam futuris amicis et domesticis nostris, quod ego Bernardus, filius Guillelmi et Brachitae uxoris ejus pro remedio animae meae et parentum meorum, per consilium uxoris meae Anselinae et patris ejus Oddonis vicecomitis Leomaniae, et Bernardi comitis Armaniaci et monachi Cluniacensis, cognomento Turnaquelletii, et aliorum amicorum nostrorum, donamus Deo, S. Joanni de S. Monte, et domino Hugoni abbati Cluniacensi, et monachis ibidem Deo devote servientibus ecclesiam S. Mariae de Arombodio cum suis appendiciis, [Col. 0962D] etc. Et si quis illud infregerit, a Deo maledictus erit, nisi emendaverit, et bonum S. Petri soluturus sit. Post mortem igitur Sanxionis presbyteri donamus aliam ecclesiam de S. Martino de Rican: hoc est, duas partes, et senioratum terrae, ut inibi die noctuque Deo, a monachis et aliis catholicis serviatur. Si quis hoc donum calumniaverit vel contradixerit, nisi poenituerit, cum Juda Iscarioth et aliis damnatis demergatur in profundum inferni.

Facta est haec cartula mense Octobri, fer. V, luna XXX, scripta publice apud S. Montem, regnante Philippo rege, et Guillelmo, duce Aquitaniae, dominante provinciam Vasconiae, et Auscitana civitas a domno Guillelmo archiepiscopo tunc patrocinabatur. Hoc autem factum est in praesentia domni Guidonis Picta [Col. 0963A] viensis comitis totiusque Guasconiae, qui propria manu bonum suum tribuit: similiter in praesentia domni Bernardi Tumapaillerii avunculi mei, et D. Arnaldi Agginensis episcopi, denique Raymundi de Albio Condomiensis abbatis. Testes et visitores hujus rei sunt hi:

Oddo vicecomes Leomaniensis.
Gaillardus de Villera,
Bernhardus de Gailhardo,
Oddo de Pondenaso,
Oddo de Pardellano, et alii quamplurimi proceres.
Signum Fortis comitis Augisiensis [Ausciensis].
S. Geraldi comitis, et Arnaldi Bernardi fratris ejus




(Anno 107 . . .)
VIII. [Col. 0963B] Bernardus et uxor monasterium Sancti Joannis Baptistae ad Sanctum Montem vocatum Cluniacensibus dant.
[BALUZ. Miscell., ed. Luc., III, 44.]

Notum sit omnibus hominibus quod ego Bernardus comes et uxor mea Ermengardis et filii nostri Arnaldus atque Geraldus donamus Domino Deo et sanctis ejus apostolis Petro et Paulo ad locum Cluniacum, cui domnus abba Hugo magis prodesse quam praeesse videtur, quoddam monasterium juris nostri ad sanctum Joannem Baptistam in Sancto Monte vocatum cum omnibus ibi pertinentibus nunc et quaecunque ibi in perpetuum pertinebunt, ut faciant rectores ejusdem loci quidquid facere voluerint [Col. 0963C] amodo et usque in saeculum saeculi sine ulla contradictione. Si quis vero, quod absit, hanc nostram donationem contradicere vel irritam facere voluerit, quod infringere cupit non vindicet, sed sit super eum ira Dei omnipotentis et beati Joannis Baptistae et sanctorum apostolorum Petri et Pauli; veniantque super eum omnes maledictiones Veteris et Novi Testamenti, nisi resipuerit et ad emendationem venerit. Ut autem haec charta firma atque stabilis permaneat, manu propria firmavi, testibusque firmandam tradidi.

Signum domni Bernardi comitis, qui hanc donationem fecit.

    S. filiorum ejus Arnaldi atque Geraldi.
    S. Ermengardis comitissae.


[Col. 0963D]



(Anno 1073)
IX. Notitia de monasterio Sancti Montis.
[BALUZ., Miscell., edit. Luc., III, 43.]

GERALDUS, Dei gratia Ostiensis episcopus, cardinalis et apostolicae sedis legatus, omnibus catholicae Ecclesiae filiis perpetuam in Domino salutem.

Cum ex praecepto domini papae Alexandri II per Gasconiam iter agentes, in Hispanias tenderemus, in monasterio Sancti Montis hospitati sumus. Est autem Sanctus Mons monasterium pertinens ad Cluniacense coenobium, constructum a venerabili Bernardo comite et religiosa conjuge ejus Ermengarda et filio ejus Gerardo et altero ejus filio Arnaldo, [Col. 0964A] qui paternae jure haereditati successerunt. Praefati namque comes et comitissa coelestis vitae dulcedinem adamantes, transitorias contempserunt divitias, et in monasterio Cluniacensi, cui reverendissimus Hugo abbas tunc praeerat, sanctae religionis habitum susceperunt, aedificantes praedictum Sancti Montis monasterium in honorem sancti Joannis Baptistae, pro redemptione peccatorum suorum vel remedio animarum parentum suorum, tam qui de saeculo praesenti decesserant, quam et eorum qui adhuc successuri erant. Primum igitur praenominatus locus, utpote Cluniaco legitime donatus et traditus, beati Petri novella possessio erat, et nos, licet indigni, ejusdem principis apostolorum legatione fungebamur. Rogati sumus ab ejusdem loci [Col. 0964B] priore Adhemaro et reliquis fratribus ut beati Petri tutelam et defensionem omnibus monasterii possessionibus imponeremus. Quorum precibus acquiescentes, omnia ad idem monasterium loca pertinentia, ecclesias, praedia, villas, cum omnibus juste acquisitis vel acquirendis, auctoritate apostolica beati Petri tuitione munire statuimus, ut nulla deinceps persona vel ecclesiastica vel saecularis rebus praelibati loci violentiam aut torturam inferre praesumat aut iniquas consuetudines imponere audeat. Praeterea salvamentum quod infra limites constitutos ad securitatem eorum et immunitatem qui inhabitant vel ad id confugerint, sub banno beati Petri firmamus et corroboramus, ut quicunque temere et audacter terminos illos, id est cruces, [Col. 0964C] infringere aut violare praesumpserit aut invadere, beati Petri banni reum et auctoritate apostolica, nisi resipuerit, excommunicatum se cognoscat: insuper si quid banni intulit, infra quindecim dies plene restituat et componat, tum etiam satisfactiones et leges quas ecclesiasticae praecipiunt sanctiones, id est nongentos solidos persolvat. Quicunque vero in praedicti monasterii coemeterio sepeliri se fecerint, et de peccatis suis puram confessionem Deo obtulerint, veramque poenitentiam susceperint et egerint, eos apostolica auctoritate absolvimus et fraternarum orationum atque eleemosynarum participes esse laudamus. Hanc autem cartam, ut firmior habeatur, subtus propria manu nostra in hoc libro [Col. 0964D] seu in carta signavimus; conservatoribus ejus praemia sempiterna, contemptoribus autem et infractoribus supplicia sempiterna et damnatarum animarum tormenta.

Ego Geraldus Ostiensis episcopus et sedis apostolicae legatus relegi et subscripsi anno Incarnationis Dominicae 1073, indictione XI.




(Anno 1073)
X. Unaldi abbatis Moisiacensis testamentum de decimationibus a variis saecularibus ab eo redemptis.
[Gall. Christ. nov. Instr. I, p. 37.]

Pax origo universis Deus, scilicet majestatis, eruditorum cogitationum provisor, et consiliorum propagator, bonorumque factorum patrator, cujus [Col. 0965A] nutu reguntur universa, gubernatur quidquid est quod habet esse a Deo, saluti providet humanae, ut humanis casibus condescendat propria lege. Quapropter si suorum facta fidelium ad posteritatis memoriam traduntur aliquo modo, quod actum vel deliberatum est simplici oculo, non debet argui a subsannantibus ex improviso: quod enim communi proficit utilitati, omnium sine dubio expedit memoria teneri. Cum igitur saecularium testamenta vim multam obtineant ad rerum deliberandarum indagia, magis credi oportet religiosorum quorumcunque fidelium ad comparationem istorum valere exempla. Certus itaque redditus hujusmodi allegationibus, ob multorum profectum filiorum, ego Unaldus abbas dictus coenobii Moisiacensis, cum consilio fratrum [Col. 0965B] Dominum timentium, egi modis quibuscunque potui datis muneribus omnem decimationem, quam hactenus primates vel provinciales milites juste aut injuste possidere visi sunt, in nostram ducere ditionem: hoc tamen non ob avaritiae quaestum multiplicandum; sed restituendum, quod Deo jure debetur censum. Olim quippe ex legis praecepto non solum decimas, sed et primitias omnium rerum Deo ferre populus: indignus etenim judicabatur ejus conspectui, quisquis hoc auderet praetergredi. Unde ipse Salvator Pharisaeos arguit in Evangelio (Matth. XXIII, 23) applaudentes de sua justitia, quod haec quidem implentes minima, relinquerent quae legis essent graviora, decimas, inquiens, mentam et anetum et ciminum, et omne olus. Hoc idcirco non dicimus quod [Col. 0965C] ad Judaicae legis ritum Christianitatis velimus transducere cultum; sed ut fidelium populus de majori justitia sollicitus, de minori non audeat contra gloriari inimicus. Cum ergo ita sint, et non tantum divinis, sed etiam humanis promulgatum constet legibus, dubium non est reatu constringi praevaricationis, qui ex industria tollere conatur res Deo sacratas ausu nefariae temeritatis. Qua de re ego jam denominatus abbas Unaldus, ob hujusmodi coemptionem, largitus sum Bertranno abbati saeculari triginta solidos, simili modo Willelmo cognominato siccarii pro hoc adipiscendo duos equos, et unam unicam auri, ac solidos sexdecim; et contulit nobis intra hos terminos, scilicet ab ipsa Barta, sicut flumen [Col. 0965D] Tarni discurrit, et sicut parochia S. Michaelis determinatur, et ab alia parte subtus stratam, quae ducit ad S. Laurentium, sicut ipsa parochia S. Laurentii determinatur; et parochia S. Ansberti, ita dedit de omnibus, quae infra hos terminos ipse vel alii per eum tenere videbantur; et firmavit ipse, et uxor ejus, et filii ejus Raimundus et Siquerius. Eadem quoque ratione Raimundo de Podiolo dedimus unum equum, et dedit infra hos terminos ad ipsa Barta, et per ipsam tapiam descendendo, et in hac villa quidquid ipse vel alii per eum habere videbantur, et ita firmavit, et debet facere fratri suo eodem modo firmare. Qui videlicet Stephanus veniens ad mortem, cum consilio fratris sui ejusdem, Rajmundi scilicet, omnem suam decimationis partem, [Col. 0966A] pro hoc [ad] succurrendum monachus effectus, relinquendo firmavit: de vineis scilicet Falqueti et Armulfi. Pro hac eadem causa Stephano de illa Valleta similiter dedimus unum equum, et ipse dedit infra hos terminos, sicut strata publica quae ducit ad orientem, et determinatur cum terris Willelmi Siccarii de omnibus quae ipse vel alii per eum tenere videbitur, et ita firmavit ipse, et filius ejus Bernardo, seu Hugoni, et fratribus ejus de Anazago, nonaginta solidos, qui omnem suam quam habebant partem decimationis dederunt Deo, et S. Petro jure perpetuo possidere, quantum in parochia S. Michaelis, et alii per eos habere videbantur. Similiter Gaufredus de Belpoi omnem decimationem quam habebat ipse, vel per eum in parochia S. Michaelis [Col. 0966B] pro anima sua, ipse et filii ejus dederunt S. Petro. Simili modo Pontius Faber in infirmitate positus, omnem decimationem suam ipse et filius ejus dederunt S. Petro, Raymundus Geraldus et frater ejus omnem decimationem suam quam habebat in parochia S. Michaelis, totam ab integro dedit S. Petro et nobis, sicut et suprascripti alii, et dedimus et inde triginta solidos. Pro hac autem digna eorum mercede socios fraternitatis nostrae, et participes omnium benefactorum nostrorum dignos judicavimus esse: non solum vero illos, sed et posteros eorum per omnem jugiter aevum. Decrevimus etiam pro animabus eorum post finem vitae fieri generalem memoriam, officium scilicet decantandum, missam quoque celebriter peragendam omnibus annis in [Col. 0966C] vigilia S. Michaelis. Facta autem hujus cessionis vel donationis charta, anno Incarnationis 1073, regnante Philippo rege Francorum, in manibus domini Hugonis Cluniensium abbatis, et domini Unaldi abbatis, cujus providentia et dispositione haec omnia acta noscuntur, et aliorum fratrem plurimorum in ipso Moisiaco Deo famulantium. Nomina autem eorum, qui hanc donationem firmaverunt, haec sunt:

Bertrannus abbas saecularis firmavit.
Bernardus Hugo, et fratres ejus firmaverunt.
Willelmi Siccarii, uxor et filii ejus firmaverunt.
Raymundus de Podiolo, et alii multi firmaverunt.
[Col. 0966D]

Si quis autem hanc chartam juris cessionis adversariorum, vel certe filiorum illorum, qui eis haereditate successuri sunt, post obitum violare, seu depravare vel corrumpere, sive etiam loca eadem congredi aut depraedari tentaverit, hac sorte multetur: Non discedat a domo ejus plaga leprae, famis et pestilentiae, gladii ac mortis horrendae.




(Anno 1076)
XI. Abbatia sancti Arnulfi Crispeiensis datur Hugoni abbati Cluniacensi.
[Gall. Chr. X, 207, ex chartul. Cluniacensi.]

Venerando abbati HUGONI et omni congregationi Cluniacensis coenobii, SIMON comes vestrae sanctitatis servulus, salutem
[Col. 0967A]

Notum sit vestrae celsitudini, beatissime Pater, me vos plusquam omnes homines in carne viventes in Deum diligere, atque proficuum et honorem vestrum in quantum valeo quaerere. Concedo itaque vobis et omnibus successoribus vestris abbatiam Sancti Arnulfi quae constructa est in castello qui vocatur Crispi, ut omnino subjecta sit vobis, et ut ibi abbatem de vestris monachis eligatis, qui secundum Deum et regulam beati Benedicti illud monasterium regere possit. Volo ergo ut sciatis me fecisse cum consilio et cum voluntate meorum hominum, scilicet majorum, necnon et regem hanc meo deprecatu firmasse chartulam, Philippo videlicet astante, et concedente Silvanectensi pontifice Ivone. Testes Simon dapifer Simonis comitis, Milo, Orfanus.
[Col. 0967B]

Factum in domo Sanctae Mariae Parisiensis, die festivitatis Omnium Sanctorum.

+ Sign. Philippi regis.




(Anno 1077)
XII. Charta Fidis comitissae Narbonensis de dono ecclesiae S. Petri de Sermur facto Hugoni Cluniacensi et Unaldo abbati Moisiacensi.
[Gall. Chr. nov. I, Instr. 38.]

Noverint tam praesentes quam futuri, quod ego vicecomitissa Narbonae nomine Fidis, in Dei nomine sub hac descriptione dono Domino Deo et SS. apostolis Petro et Paulo, et Hugoni abbati Cluniacensi, et Unaldo abbati Moissiaci, et cunctis ejus succedentibus, et monasterio Moissiaco, et omnibus [Col. 0967C] ibi Deo servientibus, quandiu locus ipse in Dei servitio perstiterit, ecclesiam illam, quae fundata est in honore B. apostoli Petri, in loco qui vulgo vocatur Sermur super flumen Biauri, in episcopatu Ruthenensi, ut habeant et possideant ipsam ecclesiam cum omnibus ad eam ibi pertinentibus in perpetuum. Dono etiam et concedo ego supradicta Fidis vicecomitissa totum montem usque in collum alterius montis, qui vocatur del Poieth, a parte superiori a rivo Naosa, usque in Biaur, sicut ambo claudunt ambos montes, alodem et fevum, et vicariam undique silvam quae monti adjacet; vineas, hortos, domos, molendinos, piscarias, fontes, ingressus et egressus. Similiter dono caput mansum de Cesairent. [Col. 0967D] Hanc igitur donationem, ut firma ac stabilis perseveret facio, cum auctoritate domini Petri Ruthenensis episcopi, et consilio, et voluntate. Si quis vero nostrae vel cujuslibet propinquitatis hanc nostram donationem quam ego facio pro peccatis meis, et redemptione animae patris mei, et matris, et omnium parentum meorum, violare, aut alienare praesumpserit; in primis iram Dei, et omnium sanctorum incurrat; deinde domni papae illius temporis et cunctorum fidelium, quousque resipiscat et satisfaciat auctoritate et potestate damnentur. Facta donatio ista in manibus supradictorum abbatum et [Col. 0968A] Bernardi monachi cognomento Guillelmi, cujus studio hoc factum est, et Vitalis clerici, anno ab incarnatione Domini millesimo septuagesimo septimo, regnante Philippo rege, sedis Romae pontificatum tenente domno Alexandro papa [(147) 1Kb] .

Signum Fidis vicecomitissae, quae hanc chartam fieri jussit, et testibus firmare rogavit.
Signum Petri episcopi Ruthenensis, et Pontii de Cassanas, et Pontii de Panat.
Signum Hugonis Stephani. Amen.




(Anno 1077)
XIII. Charta Hugonis Stephani, presbyteri, de donatione eisdem facta.
[Histoire de Languedoc, II, Preuves, p. 295.]
[Col. 0968B]

Noverint omnes, etc., quod ego in Dei nomine dictus Hugo Stephani presbyter, dono sub hac descripta attestatione Cluniaco coenobio atque abbati ipsius loci domno Hugoni . . . . . . simulque monasterio Moissiaci . . . . ecclesiam illam quae fundata est in honore beati apostolorum principis Petri, in loco ubi vulgo dicitur Sermur super fluvium Biauri, in episcopatu Ruthenensi . . . hanc igitur meam donationem ut firma ac stabilis perseveret, cum auctoritate facio domni Petri Ruthenensis episcopi, simulque cum consilio et voluntate Fidis vicecomitissae cujus alodium erat locus ipse, et cum consensu simulque exhibitione Pontii de Cassanas, ac Pontii de Panat et fratris sui atque nepotum meorum omnium, Aicfredi quoque, Berengarii et fratris illius, qui honorem ipsum in [Col. 0968C] fevum possidebant. Concedo etiam ego ipse praenominatus Hugo cum omnibus supradictis militibus, etc., anno Incarnationis Domini 1077, regnante Philippo, Francorum rege, domno Alexandro [l. Gregorio] Romano pontifice, S. Fidis vicecomitissae, et Pontii de Cassanias, etc.




(Anno 1078)
XIV. Charta Bernardi comitis Bisuldunensis Campi-Rotundi, Arulensem, et S. Pauli de oleis abbatias Hugoni abbati Cluniacensis in manu Unaldi abbatis Moisiacensis consobrini sui reformandas subjicientis.
[Gall. Chr. nov. I, Instr. 39.]

Omnibus in aeternum manifestum sit quoniam [Col. 0968D] ego BERNARDUS comes Bisuldunensis videns quaedam monasteria, quae mihi succedebant ex propinquitate antecessorum meorum, a monastico ordine, et regulari vita penitus deviasse, pro remissione peccatorum meorum, atque remedio animarum patris mei et matris meae in melius ordinare disposui. Hoc igitur salubri consilio accepto, auctoritate meorum hominum dono sub legali descripto omnipotenti Deo, sanctisque apostolis ejus Petro et Paulo loco Cluniaco, atque abbati venerando domno Hugoni, et omnibus ejus successoribus, quandiu locus Cluniacus in ordine perstiterit; electionem, et dominationem [Col. 0969A] monasterii S. Petri Campi-Rotundi in Gerundensi territorio, atque monasterii B. Mariae quod dicitur Arulas, in Elenensi confinio: simulque monasterii S. Pauli in valle Oley, in Narbonensi pago; ut teneant et ordinent praedicta monasteria, secundum regulam S. Benedicti in perpetuum. Ut autem haec mea cessio stabilis permaneat, abbatiam S. Mariae de Arulis ab illis qui in fevum acquisierant redemi; scilicet a Guifredo Narbonensi archiepiscopo centum uncias auri, et ab Arnaldo Arnaldi centum uncias auri, et in vita sua dimisi ei de ipso honore capellaniam in ecclesia S. Petri de Albania, atque omnes fevos militum, quos in Bisuldunensi confinio S. Maria habebat absque fevo Bernardi Adalberti, et Willelmi Segarii. Similiter etiam abbatiam [Col. 0969B] S. Pauli a Petro vicecomite Fenolensium, quam in fevo acquisierat redemi centum uncias auri, et dum vixerit dimisi ei de ipso honore S. Pauli villam quae dicitur Mauri; insuper omnes malas consuetudines, botaticos, albergas, atque traginas, et omnes torturas, quas ego hactenus, vel omnes antecessores mei in ipsis honoribus praedictorum monasteriorum inquirere videbamur, funditus dimitto. Istam siquidem donationem, sicut jam dixi, ita jure perpetuo tenendam esse volo; ut si quis eam, quod absit, violare tentaverit, sub judicio Romani pontificis examinandum esse relinquo. Factum est autem hujus meae concessionis testamentum in manibus charissimi mei consobrini domni Hunaldi abbatis Moisiacensis, anno Dominicae Incarnationis [Col. 0969C] 1078, aera MCXVI, Gregorio VII papa pontificatum Romae tenente, Philippo Francorum rege regnante.

Testium vocabula, qui hoc affirmaverunt subtus sunt scripta

Ego Bertrandus comes affirmo, ac propriis manibus ita consigno.

    +S. Pontii Bledger.
    S. Udalardi vicecomitis
    S. Adalberti Gausberti.
    S. Arnaldi Geraldi.
    S. Petri Gausberti.
    S. Gausberti Petri.





XV. [Col. 0969D] Charta Gaufridi militis, fratris S. Hugonis, de Marciniaco in pago Augustodunensi. (Circa annum 1080.)
[MARTENE Anecdot. I, 243.]

Divinis decretis humana temeritas praejudicium facere non debet, praejudicium etenim fit, cum pro bonis mala redduntur. Bona siquidem cuncta divina largitas nobis abunde praesentat. Quae si non aequalia, et ut dignum est, tamen a suo plasmate cui omnia contulit, pro multis non dedignatur recipere breviora. Quo exemplo, si non ut decet, tamen juxta capacitatem mei intellectus, ego Gaufredus aliqua ex parte percitus, donationem facio Deo apostolorumque principi beato Petro, in cujus honore et reverentia Cluniacum constat aedificatum esse coenobium, [Col. 0970A] cui domnus Hugo noster germanus praeesse videtur, aliquam partem ex rebus meis, quae sitae sunt in pago Augustodunensi, et in villa quae vocatur Marciniacus, ecclesiam scilicet, quam pro redemptione peccaminum meorum ab ipsis fundamentis aedificare cupio, in perpetuum trado, necnon tres meas condeminas atque boscum meum, simulque pratum, terramque totam cultam et incultam, quam ibi videor habere dominicam. Hanc donationem dono Deo supradictoque loco pro remedio animae meae et parentum meorum, annuente comite Tetbaldo, fratribusque meis, Andrea et Dalmatio, cunctisque meis fidelibus astipulantibus.




(Anno 1082)
XVI. Litterae Guarini comitis Rosnacensis de Ecclesia Sanctae [Col. 0970B] Margaretae data monasterio Cluniacensi.
[BALUZ., Miscell. edit. Luc., III, 55.]

In nomine sanctae et individuae Trinitatis. Omnibus sanctae catholicae Ecclesiae filiis praesentibus atque futuris notissimum volo fieri, ego Guarinus dictus comes Rosnacensis territorii, quod propter gratiam ejusdem honoris transitorii, dum essem filius saeculi, cogitavi ut in alimoniam filiorum Dei, qui pro peccatis meis et totius populi creduntur orare pietatem Domini, donarem partem allodii mei et illud quod habebam in ecclesia Sanctae Margaretae Domino et sancto Petro Cluniacensis coenobii, quod praecogitatum Domino volente perfeci, constitutis inibi fratribus qui sub proposito regulari Domino [Col. 0970C] deservirent et sanctae virgini. Sed altare et quartam partem ipsius ecclesiae tunc temporis possidebant fratres Dervensis monasterii, ubi honorifice requiescit corpus venerabilis Bercharii. Ut ergo praedictam ecclesiam ex integro haberent Cluniacenses monachi, consilio habito cum domno apostolico Hildebranno nomine, in papatu autem dicto Gregorio, ut morerer mundo et viverem Deo, in remissionem omnium delictorum et ad salutem antecessorum meorum, cum benedictione apostolica, et cum licentia episcopi mei domni Hugonis Trecasini, et cum favore Theobaldi comitis palatini, cum laude etiam propinquorum meorum, dedi me cum allodiis meis principibus apostolorum Petro et Paulo, venerabili quoque Berchario, in praesentia [Col. 0970D] domni abbatis Brunonis et monachorum fideliumque suorum. Itaque jam dictus abbas et monachi annuerunt Cluniacensibus altare et quartam partem supra memoratae ecclesiae, acceptis sibi alodiis quae erant liberae conditionis, et absque jugo ullius advocationis, sine alicujus judiciaria potestate sive banno, ad postremum sine aliqua redhibitione omnis hominis. Haec igitur sunt alodia quae tradidi Deo et sanctis apostolis Petro et Paulo, beato quoque Berchario, monachisque suis perpetualiter habenda. Roserias, Muctium, Junchereium, cum appendiciis suis, videlicet servis et ancillis, terris cultis et incultis, silvis, pratis, aquis, aquarumque decursibus. Ut autem hoc meum donum eidem ecclesiae et fratribus [Col. 0971A] inibi Deo servientibus perpetuo habendum remaneat, et ut nullius calumniatoris injusta invasione rescindi valeat domnum Hugonem Lugdunensem archiepiscopum et apostolicae sedis legatum praecepto jam dicti domni apostolici Gregorii rogavi ut facta excommunicatione hanc chartam confirmaret sub testimonio et laude omnium episcoporum, abbatum, et caeterorum Dei fidelium concilio Meldensi astantium. Ipse vero libentissime annuens petitioni meae assensum praebuit, et communi decreto totius sancti Concilii ut petieram confirmavit sub districtione hujus anathematis. Auctoritate Dei omnipotentis et beatorum apostolorum Petri et Pauli excommunicamus, et a liminibus matris ecclesiae separamus et removemus, aeterna quoque [Col. 0971B] damnatione percutimus et damnamus eos quicunque de rebus supradictorum alodiorum comitis Guarini aliquam fraudem vel injustitiam fecerint ecclesiae Dervensis monasterii, nisi resipiscentes et eidem ecclesiae satisfacientes dignum poenitentiae fructum egerint.

    Signum Hugonis Diensis episcopi
    S. Amati vicarii papae Gregorii.
    S. Richardi archiepiscopi Bituricensis.
    S. Hugonis Trecasini episcopi.
    S. Rogeri Cathalaunensis episcopi.
    S. Rorici Ambianensis episcopi.
    S. Hugonis Grannopolitani episcopi.
    S. Hugonis Lingonensis episcopi.
    S. Haganonis Augustidunensis episcopi. [Col. 0971C]
    S. Hugonis Nivernensis episcopi.
    S. Arnulphi Suessionensis episcopi.
    S. Landrici Matisconensis episcopi.


Comes etiam Tebaldus, et uxor ejus Alaidis nomine, et Odo filius ejus laudaverunt et sua signa fecerunt.

    S. Tebaudi comitis. Alaidis uxoris ejus.
    S. Odonis filii ejus.






(Anno 1082)
XVII. Charta fundationis monasterii subtus Brunechildum castrum in pago Caturcino, Hunaldo abbati Moisiacensi et Hugoni Cluniacensi subjecti.
[Gall. Christ., nov. I, Instr. 39.]
[Col. 0971D]

Legibus instructi divinis, atque ecclesiasticae sanctionis roborati exemplis credimus, et confitemur impietates, atque delicta humanis excessibus commissa, eleemosynarum largitate simulque bonorum operum assiduitate per Dei dispositionem posse redimi atque mundari: ipsa veritate quae Deus est attestante, quae ait: Date eleemosynam, et omnia munda sunt vobis (Luc. II, 41). Et iterum Scriptura: Fili, inquit, benefac semper, et Deo dignas oblationes offer: memor esto, quoniam mors non tardat, et testamentum inferorum manifestabitur tibi (Eccli. XIV, 11, 12). His etiam, aliorumque divinorum eloquiorum admonitionibus provocati, nos videlicet Artmannus et Ademarius vicecomites cognominati, auxiliante Domino providemus, atque disponimus pro [Col. 0972A] omnibus peccatis nostris ex facultatibus propriis noviter monasterium construere, ad honorem ipsius omnipotentis Dei, et memoriam beatissimorum Petri et Pauli apostolorum principum, quibus a Domino collata est potestas ligandi atque solvendi, procul dubio pro defensione et melioratione nostrorum tam corporum quam animarum, simulque pro remedio animarum parentum nostrorum atque omnium tam vivorum quam defunctorum fidelium. Igitur instinctu, et consilio multorum nobilissimorum virorum, nos praenominati vicecomites Ademarus scilicet, atque Artmannus concedimus, atque donamus jure perpetuae concessionis Domino Deo, sanctae scilicet et individuae Trinitati, sanctissimisque ejus apostolis Petro et Paulo in locis ipsorum Cluniaco [Col. 0972B] atque Moisiaco, simulque abbatibus venerandis domno Hugoni, et domno Unaldo, et omnibus eorum successoribus abbatibus et monachis in supradictis locis Domino in perpetuum servientibus, locum ad haec praeerectum atque constitutum. Et est locus ipse in Caturcensi pago, in territorio subtus ipsum Brunechildum castrum; inter flumina Verae et Avarionis, ipsum locum cum universis appenditiis et adjacentiis suis, quidquid ibi vel alias ad hoc opus designavimus et donavimus, vel adhuc daturi sumus, et quodcunque ipsius loci habitatores, cum Dei auxilio, inibi acquirere potuerint, ut ita teneant et possideant coenobiorum supradictorum Cluniacensium et Moisiacensium habitatores, in proprio alode jure perpetuo. Damus etiam, et sub legali [Col. 0972C] descripto, et firma corroboratione illum mansum nostrum dictum de Monte Argillo in dominicatura propria, cum omnibus finibus suis, ingressibus et egressibus in proprio alodio possidendum. Haec autem omnia cum universis reditibus suis, quantum a nobis demonstratum est, vel quantum in futuro, Deo annuente, acquisitum ibi fuerit; scilicet in terris, vineis, aquis, silvis, pratis, cultis sive incultis, totum ab integro cum ingressibus et egressibus suis, ita cedimus et donamus firma, et stabili cessione supradictorum monasteriorum habitatoribus absque ulla omnino retentatione: ut ita habeant, teneant et possideant fideliter per cuncta succedentia tempora, tali quoque conditione, ut neque nos, neque ullus unquam homo nostrae vel alicujus [Col. 0972D] generationis, potestatem aliquam in supradictis honoribus requirat, neque justitiam, neque vicariam, aut aliquam violentiam inferre praesumat ipsius loci habitatoribus, quantum infra ipsos terminos designatum est; sed libera atque quieta haec omnia supradicta servis Dei in aeternum permaneant. Laudamus etiam et donamus, ut quicunque de beneficiis, et de fevis quae de nobis tenent aliquid dare voluerint, ejusdem loci in perpetuum teneant et possideant habitatores.

Volumus etiam atque rogamus de his omnibus privilegium fieri a domno papa Romanae Ecclesiae, ut firma et stabilis haec nostra eleemosyna semper permaneat, quam si quis violare praesumpserit, vel [Col. 0973A] aliquo modo invadere tentaverit, sentiat se esse damnandum et nunc, et in perpetuum.

Haec autem facta sunt cum consilio et auctoritate domni Geraldi Caturcenae Ecclesiae pontificis, anno scilicet Dominicae Incarnationis 1083, regnante Philippo rege Francorum, domno Gregorio VII pontificatum Romanae Ecclesiae tenente anno X, mense Septembrio, feria III, id est Nonas ipsius mensis, luna XIX, indictione VI, aera MCXXI.

    Sig+num Armanni et Ademari vicecomitum.
    Sig+num Remundi Amelii.
    Sig+num Pontii Matfredi.
    Sig+num Raterii.
    Sig+num Matfredi Amelii.
    Sig+num Amelii Justini. [Col. 0973B]
    Sig+num Bernardi filii sui, et Hugonis fratris sui.
    Sig+num Arnaldi de Mairaco, et filiorum ejus.
    Sig+num Petri, Stephani, et fratrum ejus.
    Sig+num Bernardi Hugonis, et fratrum ejus.






(Anno 1090)
XVIII. Testamentum domni Adefonsi regis Hispaniarum ad Cluniacum.
[BALUZ. Miscell., III, 44.]

In nomine Dei omnipotentis Patris et Filii et Spiritus sancti. ADEFONSUS, divina favente clementia, Hispaniarum rex.

Convenit majestati regiae praedecessorum regum virtutes et bene acta imitari, per quod et apud [Col. 0973C] Deum et apud homines inveniat gratiam, et in posteros amabilem nominis sui transmittat memoriam. Subiit itaque mihi regi Adefonso in mentem quid egregium inter caetera egerat pater meus rex Fredelandus pia recordatione semper commemorandus. Comperta namque coenobii Cluniacensis tam celebri, tam probata tam sancta religione, divino mox timore compunctus et amore societatem fratrum Deo et sancto Petro ibidem militantium humiliter expetiit, devotius accepit, fidelissime quoad vixit retinuit, non inaniter credens se participem fore in eorum spiritalibus, si de sua temporali abundantia indigentiae servorum Dei fuisset munificus. Unde censum annualem, mille videlicet aureos, quos vulgo mancales appellant, conventui Cluniacensi [Col. 0973D] ad vestiarium proprie dedit; quem censum eodem modo per successores suos praefato loco annuatim reddendum instituit et firmavit. Quia vero placuit omnipotentiae Creatoris in regno Hesperidum roborare solium meum, ego Dei gratia rex Adefonsus, sicut haeres paternae dignitatis, ita quoque bonae successor voluntatis, pactum fraternae societatis cum meis Cluniacensibus inii, statui, firmavi, censum quoque largitatis paternae duplicavi, duo millia mancales in censu annuali Cluniaco persolvens. Communicato etiam cum uxore mea regina consilio, et primum Toletano archiepiscopo et caeteris episcopis meis et primoribus regni mei fidelibus meis volentibus, consentientibus, laudantibus, [Col. 0974A] astipulantibus, constituo de praefato censu duplicato Cluniacensibus meis fratribus charissimis regiae auctoritatis praeceptum, a meipso quoad vixere firmissime tenendum, omnibusque succedentibus per saecula ventura in regno Hispaniae regibus perpetua lege servandum. Hanc autem constitutionem facio pro animae meae remedio, pro animabus patris mei et matris ac fratrum meorum, pro uxore ac liberis meis, ut et vivis prosit ad promerendam aeternalem vitam et defunctis proficiat ad possidendam requiem sempiternam. Si quis vero successorum meorum regum praecepti hujus, quod absit, temerator existens aut violator censum Cluniacensibus constitutum sive ex toto abnegare sive minuere tentaverit, sicut ego fido in Domino [Col. 0974B] Deo, a regno Dei se noverit alienum et judicio divino exhaeredandum, nisi velociter resipiscat et abnegatas vel diminutas census condigna satisfactione restituat pensiones. Ut autem inviolabile teneatur hoc meum praeceptum hanc chartam fieri conscriptionis jussi, quam regia manu et auctoritate subtus firmavi et corroboravi, atque firmandam aeque principibus ac fidelibus meis consequenter mandavi. Impetravi etiam a Cluniacensi abbate patre meo domno Hugone tunc temporis mecum in civitate Burgis commanente, ut omnibus superventuris abbatibus suis successoribus constituat praeceptum de commemoratione vel obsequio quod pro nobis, videlicet pro patre meo, pro matre, pro fratribus meis, pro me, pro uxore mea regina, et [Col. 0974C] liberis ipse domnus Hugo abbas apposuit et ordinavit tam pro vivis quam pro defunctis semper agendum.

Acta sunt Burgis in civitate.

Data apud Burgis civitatem anno ab Incarnatione Domini 1090, indictione XIII, Paschae diebus.




(Anno circiter 1095)
XIX. Litterae episcopi Silvanectensis de abbatia Crispeii.
[Gall. Chr. X; Instrum. 207.]

HUGO, Dei gratia Silvanectensis episcopus, domino et charissimo sibi Hugoni Cluniacensis monasterii abbati, salutem et servitium. Notum fieri volumus vestrae benignissimae et nobis dilectissimae sanctitati, libenti animo assensum praebuisse petitioni [Col. 0974D] domni Hugonis comitis de Crispeio super abbatia Sancti Arnulfi, favente conventu canonicorum sanctae sedis Silvanectensis. Concedimus itaque ut monasterium Sancti Arnulfi de Crispeio sub vestrae sanctissimae dominationis vestraeque religiosissimae sanctitatis omnibus modis subdatur imperio. Et quia exoptamus nobis affinitatem vestrae bonitatis, in ditione vestra situm sit ponendi et auferendi cujuscunque personae volueritis, et hoc quandiu vita ista fruemini. Concedimus praeterea gratia vestri, ut post decessum vestrum successor vester abbas, videlicet Cluniacensis, habeat potestatem ponendi abbatem in supradicta ecclesia secundum electionem Cluniacensis capituli: Ita tamen ut Silvanectensis [Col. 0975A] Ecclesia et ejusdem episcopus, ea quae secundum Deum et auctoritatem SS. Patrum obtinere debent, non amittant; verum ea secundum quod canonicus ordo postulaverit, obtineant. Ne quid autem grave videatur vestrae benignissimae paternitati in hujusmodi constitutione, mandamus quia dum praesentialiter insimul locuti fuerimus, Deo volente, secundum discretionis vestrae consilium quod emendandum fuerit emendabimus; vos autem in praesenti ecclesiae consulite.




(Anno 1096)
XX. Acta concordiae initae in concilio Claromontano inter Hugonem abbatem Cluniacensem et Pontium abbatem Casae-Dei. [Col. 0975B]
[BALUZ., Miscell., III, 56.]

Noverint omnes Ecclesiae Dei fideles, tam praesentes quam posteri, qualiter domnus Hugo abbas Cluniacensis et domnus Pontius abbas Casae-Dei, fratresque eorum in Claromontensi concilio per manum domini papae Urbani secundi et venerabilium archiepiscoporum domni Hugonis Lugdunensis et domni Aldeberti Bituricensis aliorumque multorum religiosorum virorum, sopita omni simultate quae inter eos ex quibusdam occasionibus emerserat, in pacem et concordiam redierint. Sciendum est itaque quia domnus abbas Pontius et fratres Casae-Dei concesserunt domno Hugoni abbati et fratribus Cluniacensibus Boortense monasterium et ecclesiam de Amberto, ecclesiam quoque Sancti [Col. 0975C] Stephani de Castello, et ecclesiam Digneio, atque ecclesiam de Cosantia, ecclesiamque de Vongeio, et ecclesiam de Prisceio, atque ecclesiam de Snireiaco, cum omnibus earum appendiciis, tam in terris et possessionibus quam in decimis caeterisque redditibus, et partem decimae de ecclesia Cosiaci, partem quoque decimae quam habebant in Ecclesia de Judaeis, ut habeant deinceps haec omnia in perpetuum. E converso domnus abbas Cluniacensis et fratres ejus concesserunt domno abbati Casae-Dei et fratribus ejus obedientiam de Castellione juxta castrum Corziacum et ecclesiam de Casa Mediana cum omnibus ad eas pertinentibus ut possideant ea omnia in perpetuum, ita tamen ut in Casa Mediana habitantes monachi praeter duos aut tres non habeantur, [Col. 0975D] habitantes autem in castello quod vocatur Castellutium habeant facultatem sepeliendi vel in coemeterio capellae ipsius castelli vel in ecclesia de Auzac, quae est parochialis. Caetera vero omnia quae eo die in quo haec concordia facta est aliqua investitura tam fratres Cluniacenses quam fratres Casae-Dei tenebant finierunt sibi in perpetua pace, nec sibi deinceps ea ad invicem calumniabuntur. Convenerunt etiam inter se ut quaecunque de caetero terrae vel possessiones sibi darentur ab illis qui eas aliqua investitura tenerent, fratres illi qui inde qualecunque donum susceperint, eas sibi sine calumnia et quaestione aliorum habeant. In Ecclesiis vero acquirendis, quicunque eorum primum partem adipisci [Col. 0976A] dono ejus qui investitus est poterit, tenebit eam in pace, nec quilibet alterius congregationis vim aut calumniam inferre poterit, nec acquirendi vel aedificandi ecclesiam in ipsa parrochia licentiam vel facultatem habebit. Clericorum autem vel militum quisquis in extremis positus, cuicunque loco eorum sese ad sepeliendum destinaverit, ibi sine calumnia sepelietur, et quaecunque dederit locus ipse in pace retinebit, etiamsi se vel sua prius alteri parti devoverit, excepto quod si aliqua aliis cum investitura primum dedit, non licebit ea nisi ipsis qui inde investiti fuerant habere. Cupientium venire ad monasticum ordinem et habitum, nulli suscipiendi aditus, quocunque ire velit, ab altero prohibebitur, etiamsi se ei primum devoverit. Et si qua [Col. 0976B] tunc largitus fuerit, locus ipse quem ingreditur in pace possidebit, exceptis his quae cum investitura aliis primum contulit. Suscepti ad habitum transire ab uno ad alterum monasterium non poterunt, nisi forte cum licentia abbatis sui.

Actum publice apud Clarum-montem et laudatum atque confirmatum auctoritate domni papae Urbani II, ut sic ab utrisque inconvulse teneatur, anno ab Incarnatione Domini 1095. Kal. Decembris, indictione IV.




(Anno 1101)
XXI. Raimundi vicecomitis Cadurcensis vitam monasticam in Moisiacensi coenobio amplectentis, et duas ecclesias Ansquitilio abbati condonantis. [Col. 0976C]
[Gall. Chr., nov. Instr. 40.]

Cum manifestum sit beatius esse dare quam accipere (Act. XX, 35), et moneat unumquemque Scriptura: Miserere animae tuae placens Deo (Eccli. XXX, 24), ego in Dei nomine RAIMUNDUS vicecomes dictus, qui toties ab aliis male acceperam tandem aliquando bene dare dispono, atque miserae animae meae inspiratione divina misereri eligo. Nam vitam meam qua tam inique vivebam, ut Christianis omnibus audire tantum nefarium sit, relinquens omnia, religione monastica commutavi. Ecclesias vero quae dicuntur de Calzada, quas parentes et antecessores mei per Simoniacam haeresim prave distraxerant, ut oblationes earum, non per manus pauperum, sed, quod turpe erat, per manus concubinarum, distribuerentur, [Col. 0976D] in dispositione Deo servientium ordinatione divina constitui atque composui. Has igitur ecclesias quae in Caturcensi pago constructae videntur, major in honore et nomine B. Mariae semper virginis: minor vero in honore sancti Audoeni confessoris; cum suis coemeteriis et oblationibus, terris, vineis, aquis, molendinis, seu omni ecclesiastico honore, et omnibus ubique ad ipsas pertinentibus, ego supradictus Raimundus, simulque filii mei Pontius et Petrus, donamus et relinquimus Domino Deo universorum, et beatissimis apostolis ejus Petro et Paulo, in locis venerabilibus Cluniaco et Moissiaco, abbatibus quoque praesentibus domno Hugoni et domno Asquitilio, cunctisque eorum successoribus, [Col. 0977A] tam abbatibus quam monachis in ipsis locis Deo servientibus, ut habeant, teneant et possideant in perpetuum alodum omni tempore, quandiu coelum imminet terrae. Haec, inquam, admonitione et industria summi et illustris viri domni Geraldi nostri, id est Caturcensis pontificis: instantia vero atque diuturnis ad Deum orationibus venerandi abbatis Asquitilii, cunctaeque congregationis Moissiacensis, exhortatione quoque, et ut ita dicam, partim violentia filiorum suorum Petri et Pontii, consilio etiam et voluntate amicorum meorum, ac multorum nobilium virorum, tali tantaque devotione peregi. Si quis itaque hanc nostram donationem irrumpere, violare, aut in aliquo minuere tentaverit, in primis iram Dei viventis incurrat, ac cum Dathan et Abiron [Col. 0977B] damnatione perpetua damnandum se sentiat in infernum. Cui autem melior apparuerit filius, aut propinquus meus, potentia sua totum ab integro restituat sancto Petro in supradicto loco Moissiaco, ut participes hujus meae eleemosynae sit et haereditatis meae haeres legalis permaneat; scilicet, ut quod de manu laicali, ubi hactenus erat, in omnipotentis Dei et servorum ejus stipendia commutamus atque transducimus, absque perturbatione et inquietudine ratum sit, et inconvulsum consistat omni tempore.

Facta cessio descriptionis hujus auctoritate et consilio domni Geraldi sanctae Caturcenae Ecclesiae episcopi, ac clericorum ejus, anno Dominicae Incarnationis [Col. 0977C] 1101, indictione nona, praesidente in Romana Ecclesia Paschale secundo papa, regnante Philippo Francorum rege, in praesentia et corroboratione multorum testium.

Ego ipse Raimundus supradictus vicecomes, et filii mei Pontius et Petrus vicecomites, ita firmamus et corroboramus tenendum in perpetuum.

Ego Ademarus Ramo dictus, qui ipsas per successionem parentum meorum male tenebam et injuste possidebam, ita libere et absolute dono atque derelinquo, simul cum filio meo in manibus et praesentia supradicti abbatis domni Asquitilii, atque aliorum multorum testium, tam monachorum quam laicorum.

    Signum Aimonis Eliae. [Col. 0977D]
    Signum Gauffredi militis de Calszeda.
    Signum Petri Amelii.
    Signum Sicardi.
    Signum Hugonis vicarii.






(Anno 1103)
XXII. Concilium Massiliense confirmat placitum quod fecit Norgaudus episcopus Aeduensis cum domno abbate Hugone et monachis Cluniacensibus.
[MARTEN. Thes. Anecd., IV, 125, ex chartario Cluniacensi.]

In nomine sanctae et individuae Trinitatis, Patris, et Filii, et Spiritus sancti, amen. Omnes sanctae universitatis Ecclesiae filios volumus scire quam pacem quamve concordiam, Aeduensis episcopus Norgaudus [Col. 0978A] domno Hugoni Cluniacensium venerando abbati filiisque ejus Cluniacensibus fratribus tandem post diutinam controversiam fecerit, qua litterave factam corroboraverit. Querimoniae inter Cluniacenses fratres et praedictum Aeduensem episcopum N. pro illatis ab eodem episcopo injuriis exortae fuerunt, et inter caetera injuriarum damna idem episcopus, necnon et Matiscensis praesul domnus Berardus quaedam nova fecerunt privilegia, quae videbantur contraria quaedam contra Cluniacensis Ecclesiae privilegia continere. Ut autem domnus Paschalis II papa hoc comperit amore domni Patris Hugonis et Cluniacensium fratrum charitate excitus, scriptis suis illa contraria quae memorata jam dictorum episcoporum privilegia codtinebant damnare curavit; et [Col. 0978B] ad haec damnanda, atque simul Romanae Ecclesiae negotia peragenda et pertractanda Praenestinum episcopum domnum Milonem, totius Galliae legatione injuncta, ad Gallias mittere studuit. Idem vero legatus Cluniacum veniens, certo die inter praefatum episcopum fratresque Cluniacenses placitum denominatum statuit, in quo placito, quidquid supradictorum privilegia episcoporum contrarium adversum Cluniacensis Ecclesiae privilegia sonabant, praecepto Domini papae in praesentia episcoporum quos subintitulabimus, et cunctorum qui aderant exclusit ac damnavit, ecclesiaeque Cluniacensis privilegia firmavit et corroboravit. In hoc quoque placito praememoratus Aeduensis episcopus N. decreto [Col. 0978C] et litteris domini papae Paschalis II commonitus, justitiaque quam in ecclesiis subnominatis fratres Cluniacenses habebant exigente, domno Patri Hugoni fratribusque Cluniacensibus donavit, concessit ac laudavit ecclesiam de Carrellis, et ecclesias de castro de Lorma, scilicet ecclesiam S. Albani, et capellam ejusdem castri, ecclesiamque de Molinis, et ecclesiam de Trevello. Ecclesiam autem de Moncellis simili modo donavit, similiter concedit et laudavit. Statutum est tamen ut pro hac ipsa ecclesia duorum solidorum census annuatim reddatur. De hac iterum eadem ecclesia haec convenientia habetur, ut si a Corbiniacensibus monachis fratres Cluniacenses interpellati de rectitudine fuerint, ubi Cluniacenses testificatorem suum poterint habere, [Col. 0978D] non differant in curia memorati episcopi Aeduensis N. justitiam exsequi rectitudinis. Omnes etiam ecclesias quas vel praedecessoris sui domni Aganonis tempore tenuerant, vel de quibus donum vel investituram, aut assensum habuerant laudavit. Praeceptum est quoque domini papae Paschalis praecepto et praefixum ac per praefatum Romanae sedis legatum Praenestinae episcopum domum Milonem corroboratum, ut sicut in praefati papae Paschalis videlicet II privilegio Cluniaco impertito continetur, tam ecclesiae quam presbyteri ecclesiarum et res Cluniacensium universae sine inquietudine liberae et inviolatae permaneant. Haec vero de Vizeliacensi abbatia statuta sunt et praefixa. Statutum est et praeceptum ut Aeduensis episcopus a Vizeliacensi abbate [Col. 0979A] professionem vel obedientiam non exigat, nec abbas ei ullo modo faciat. Fratres vero Vizeliacenses sacros ordines ab ipso suscipient, si tamen episcopus canonice ordinatus fuerit. Quod si eos ordinare renuerit, a quolibet alio episcopo canonice ordinato ordinabuntur. Presbyteris quoque qui eidem abbatiae deserviunt, chrisma largietur absque aliqua retractatione.

Anno ab Incarnatione Domini 1103 acta sunt haec apud Massiliam per manum domni Milonis Praenestini episcopi et S. R. E. sedis legati in praesentia episcoporum, scilicet Matiscensis B. qui cum tunc episcopatu suo Lugdunensis archiepiscopi domni Hu[gonis] vices agebat, et hujus praefati Aeduensis episcopi N. in praesentia quoque archiepiscopi de [Col. 0979B] Evroic domni Gerardi, et episcopi de Titfort domni Herberti, et episcopi Cestrensis domni Roberti, ac episcopi Belensis domni Poncii, hoc placitum et has conventiones donorum praefatus Aeduensis episcopus N. sicut in praesentia supradictorum episcoporum per manum domni M. cardinalis saepedicti firmaverat, sic Cluniaci in communi capitulo fratrum firmavit, laudavit et corroboravit, praesente Vizeliacensi abbate domno Artaldo, domnoque Gaufredo priore claustri, et domno Bernardo camerario, praesente etiam conventu.




(Anno 1107)
XXIII. Charta Willelmi Burgundionum et Matiscensium comitis, qua donationes antecessorum suorum Cluniaco factas confirmat, aliasque de suo addit, commemorans [Col. 0979C] progenitores et antecessores suos. (Anno 1107.)
MABILL. Annal. Bened., V, 511.]

Notum sit cunctis amantibus veritatem et pacem, quod ego Willelmus, Burgundionum comes et Mathicensium, laudo et confirmo ad Cluniacum omnes donationes quas antecessores mei Burgundionum comites et comites Mathicensium loco illi venerabili usque hodie contulerunt: videlicet Rainaldus pater meus, filius Willelmi; et ipse Willelmus, filius alterius Rainaldi; et ipse Rainaldus, filius alterius Willelmi; et quae illic dedit Stephanus comes, patruus meus. Possessionem quoque in pago Leodiensi, quam Aywalliam vocant, quam mater mea Regina, [Col. 0979D] quae fuit uxor Ralnaldi Mathicensium comitis dedit ad Marciniacum, ubi et ipsa multis jam annis in sanctimoniali habitu servit Deo sub disciplina domni ac venerabilis Hugonis abbatis. Nam de mea parte dono ad praefatum locum Cluniacum quidquid jure haereditario a majoribus meis mihi obvenit apud Bellum montem, qui locus est in episcopatu Lausanensi, et insulam proximam, quam dicunt Insulam comitum, quantum ad me res ipsa pertinet in hominibus, in terris, in vineis, in piscariis, vel caeteris redditibus. Sic laudo, sic offero res nominatas pro redemptione animae meae, et avi ac nutritoris [Col. 0980A] mei Cononis comitis et reliquo rum parentum meorum, etc.

Actum publice apud Berziacum villam (Verzy) in manu domni Hugonis Cluniacensis abbatis, anno Dominicae Incarnationis 1107 indictione XV, anno domni Paschalis papae secundi VIII, anno II Henrici regis quarti, anno vero ordinationis domni Hugonis abbatis Cluniacensis LIX [(148) 1Kb] .



XXIV Charta donationis pro monasterio Cluniacensi a Willelmo et uxore sua Adeleyda.
[BALUZE, Histoire d' Auvergne, tom. II, preuv. p. 30.

Cum divinae nobis Scripturae per Salomonem testetur auctoritas, divitiae viri redemptio animae [Col. 0980B] ejus, etc., has divinae admonitionis sententias considerantes, ego Willelmus et uxor mea Adeleyda ob remedium animarum nostrarum et antecessorum nostrorum de amplitudine praediorum quae dedit nobis Deus beatis apostolis ejus Petro et Paulo ad monasterium Cluniacense, cui venerabilis abbas Hugo praeesse videtur, donare aliquid statuimus in pago Limagniae, terram scilicet Caurossam cum continentia sua et finibus suis, ea ratione ut jus alodiale et quidquid proprietatis aut dominicaturae in ea possideo praedicto loco et monachis ibi Deo famulantibus delegem et transfundam perpetualiter obtinendum. Et ut haec traditionis charta firma et inviolabilis permaneat nostra auctoritate roboravimus, et fidelium nostrorum assensu laudari [Col. 0980C] et astipulari fecimus.

    S. Willelmi filii ejus.
    S. Stephani fratris ejus.





XXV. Charta donationis Willelmi de Thierno eidem Cluniacensi monasterio.
[Histoire d' Auvergne, ibid.]

Dum constet certissimum fore cunctis recte sapientibus quod videlicet omnis praesentis saeculi gloria sive, ut verius dicatur, vana et deceptoria fallaciae tota transit, etc. Haec igitur ego Willelmus de Thierno mente versans simulque multitudinem peccatorum in quibus nunc usque sum diversatus lacrymoso [Col. 0980D] corde considerans, ratum duxi ut juxta Danielis consilium peccata mea eleemosynis redimerem, et quia a viriditate bonae actionis, heu proh dolor! pene arui aestu saecularium voluptatum, illos saltem sustentarem quorum pia vita fructum offert bonarum jugiter virtutum, eo quod a Christo velut lignum fructiferum sint plantatae juxta fluenta sanctarum Scripturarum. Dum enim me sentiam fascibus iniquitatum mearum immersum, cunctis pietatis exspoliatum esse plumis, illorum qui cunctarum mundi cupiditatum visco exuti assumunt pennas ut aquilae et ad superna indeficienter evolant, mentis [Col. 0981A] contemplatione me confido ad regna coelorum sustolli pennis. Hujus ergo rei gratia dono Deo et sanctis apostolis Petro et Paulo patrique et domino meo Hugoni abbati, et caeteris senioribus fratribus Cluniacensibus quaedam ex meis rebus, ut ipsi deinceps ea jure perpetuo possideant et prout voluerint disponant. Sunt vero haec: In primis quidquid in ecclesia vel villa de Carmis in dominium possideo, redditus videlicet, vel consuetudines omnes et vicarias omnes ibi pertinentes, quicunque illas habeat ut sicut ego huc usque nunc tenui, ita deinceps eas seniores Cluniacenses teneant. Dono etiam villam de Siurac, sicut eam tenebam, et consuetudines et vicarias ibidem pertinentes similiter. Simili modo villam de Espentegui cum consuetudinibus et vicariis [Col. 0981B] omnibus. Medietatem quoque de clauso de Vensac cum vicaria sua. Item quidquid habebam apud sanctum Porcianum de Borno cum vicariis et consuetudinibus et quantum una leuca tenet de silva de Borno in loco ubi ipsi monachi elegerint. Item quadraginta modios debitales de vino omni anno in Thiernensi pago, et decem cervisiae, et unum semimodium de melle, et quinquaginta rusticos cum consuetudinibus quas debebant, et quinquaginta porcos, totidemque multones.

Petrus de Artona, Eldinus de Montalegra, Petrus de Terzac. Isti sunt testes qui hoc viderunt et audierunt.



XXVI. [Col. 0981C] Charta donationis ecclesiae Sancti Saturnini Tolosani Cluniacensi monasterio facta ab Isarno episcopo Tolosano.
[CATEL, Mmoires de l'hist. du Languedoc, p. 873.]

In nomine Dei Patris omnipotentis, et Filii, et Spiritus sancti, in quo quidquid facimus in verbo, vel in opere facere jubemur, et qui totius boni initium est et finis.

Ad notitiam praesentium et futurorum scribitur haec convenientia, quam ego Isarnus Dei gratia Tolosae episcopus statuo et firmo, cum Hunaldo abbate Moyssacensi de loco Sancti Saturnini, quem ego laudo et committo domino Hugoni abbati Cluniacensi, et Hunaldo suprascripto abbati, ut ibi Domino [Col. 0981D] sub monastica regula omni tempore serviatur. Hoc videlicet pacto quod habendum semper retineo quartam partem omnium oblationum Ecclesiae supradicti martyris, et proprium custodem altaris, et victum ipsius custodis de claustro accipiendum, et domum ad opus custodis prope ostium ecclesiae ad placitum meum. Retineo quoque clavem sepulcri martyris et clavem ante altare Sancti Ascicli. Et de omnibus quae in praedicta Ecclesia acquirentur a populo, retineo tertiam partem ad opera ecclesiae, et tertiam partem episcopi, et unum cubitum candelae episcopalem, alium praepositi, alium decani et alium sacristae, et alium ad opera ejusdem ecclesiae, et luminaria ad prandium mihi necessaria, quae ex consuetudine habere soleo, et tota opera fabricae [Col. 0982A] ecclesiae suprascriptae retineo in dominio dum vivo. Post obitum meum convenit inter nos, ut medietas operis ipsius ecclesiae remaneat in potestate Sancti Stephani, et canonicorum ejusdem sedis. Consummata vero fabrica praedictae ecclesiae medietas omnium oblationum praefatae ecclesiae, illarum scilicet rerum quae consueverunt dividi inter episcopum, et opera, et congregationem ejusdem loci, sit Sancti Stephani et episcopi ac canonicorum illius sedis. Retineo etiam pastum, quem recipere soleo in festum Sancti Saturnini sicut constitutum est, et tertiam partem omnium rerum quae pro sepultura mortuorum praedictae ecclesiae conferentur vel dabuntur, ultra quinque solido. Retineo similiter mihi dum vixero omnem honorem praepositurae, decaniae, sacristaniae. [Col. 0982B] Post obitum meum quidquid ex praedictis honoribus solent tenere laici per manum episcopi remaneat Sancto Saturnino. Retineo et omnes stationes festivitatum sicut ab antiquitus sunt constitutae fieri apud sedem. Retineo etiam hoc laudante et conveniente Hulnaldo praedicto abbate et congregatione ipsius loci, ut quicunque ex civitate voluerit sepeliri in coemeterio nostrae sedis, sine omni calumnia et contradictione recipiatur ac sepeliatur ibi. Omnia haec supra scripta ego Isarnus episcopus jam supra nominatus, retineo ad opus Sancti Stephani nostrae sedis, et ad meum opus, et canonicorum ejusdem opus, et canonicorum ejusdem sedis propter laicalem fevum superius dixi, ut sit Sancti Saturnini, [Col. 0982C] et ex omnibus istis quae mihi et sedi meae atque canonicis retineo, convenit inter nos ut nihil unquam impediam neque alias transfundam, neque ullam difficultatem contra sedem meam, et canonicos ipsius sedis: similem conventionem facio de omnibus illis quae remanent juris Sancti Saturnini. Propter hoc placitum, et propter constitutionem supradicti ordinis quod episcopus praenominatus Isarnus consentit ac permittit institui monasticam regulam in loco Sancti Saturnini, ego Guillelmus Tolosanus comes dono et laudo et firmo ipsi episcopo Isarno, ut propter excommunicationem apostolici, vel ejus legati nunquam contra pellam illi honorem neque auferam, neque ullam vim inferam, et propter hoc idem placitum dono et firmo illi, ut ab hodierno die [Col. 0982D] de nullo clerico accipiam justitiam qui habitet in suburbio vel in civitate postquam coronam habuerit in capite, neque accipiam justitiam de Bajulis, neque de servientibus suis qui sint in civitate, vel in burgo. Haec omnia sicut in hac charta scripta sunt, ita dono ego supradictus comes, et laudo et firmo Deo et sancto Stephano praedictae sedis, et episcopo Isarno praenominato, atque canonicis ejusdem sedis praesentibus et futuris, et ut nunquam irrumpere possim, sed semper firma stabilitate teneam et fideliter observem, in nomine sanctae fidei osculatus sum praedictum episcopum Isarnum, et canonicos ejus sedis. Praeterea constituimus, et perpetua observatione definimus, ut in praenominato loco Sancti Saturnini nunquam instituatur abbas, sed semper [Col. 0983A] habeat et teneat illum cum priore suo suprascriptus abbas Cluniacensis, ac successores ejus per manum episcopi, et canonicorum ipsius sedis, exceptis illis quae superius nominatim expressa retenta sunt, ad opus episcopi et canonicorum ejusdem sedis, salva auctoritate ipsorum.

Hoc totum factum est in praesentia Hunaldi suprascripti abbatis, et Arnaldi abbatis sancti Audardi, et Petri prioris Sancti Stephani, et Ramundi ejusdem loci canonici, et Petri Benedicti, et Bernardi Benedicti, et Pontii Bernardi de Lavauro, et Isarni Revel et Pontii Ebrardi.



XXVII. Charta donationis Ecclesiae sancti Petri Cetonensis Cluniacensi coenobio. [Col. 0983B]
[BRY DE LA CLERGERIE, Hist. des comts d'Alenon et du Perche, pag. 72.]

In nomine Patris et Filii et Spiritus sancti.

Notum esse volumus omnibus sanctae Dei Ecclesiae Dei fidelibus tam praesentibus quam subsequentibus, quod ego Galterius Chesnellus dono domino Deo omnipotenti, et sancto Petro apostolo Christi atque monachis Cluniacensibus qui sunt positi ad sanctum Dyonisium in Nogento castro de Pertico, Ecclesiae sancti Petri Cetonensis, cum omnibus appenditiis suis, omnia quae deintus vel de foris videbar habere, videlicet omnem terram cultam et incultam quae Ecclesiae videbatur jure pertinere, coemeterium ad faciendum aedes monachorum, burgum etiam deforis [Col. 0983C] ad faciendas domos ad quoscunque homines illorum et ad totam voluntatem suam faciendam; stagnum etiam ad usus monachorum inibi habitantium ad piscandum, et in omnes alias aquas meas piscationem. Volturam etiam molendini qui in ipso stagno situs est, de annonis suis concedo eis, et aream molendini in aqua Marosaia subtus montem Tedbarti. Adjungo etiam ecclesiam sanctissimi Nicolai cum omnibus appendiciis suis, terram cultam et incultam atque molendini aream subtus ecclesiam; posnadium quoque remitto omnium porcorum monachorum et hominum illorum qui in domo illi deserviunt per omnes saltus meos, excepta sola foresta quae dicitur Corbonum. Quod si in illa foresta porci [Col. 0983D] mei discurrerint, similiter quoque in illa porci monachorum discurrant. Ad aedificia quoque eorum vel omnium hominum illorum facienda, et ad calefaciendum in omnes saltus meos ligna concedo, excepto foresta Corbono. Dono etiam omnem partem [Col. 0984A] meam decimae de terra Cetonis, et de omnibus nemoribus meis si messes in eis factae fuerint. Si qui vero de feudo meo habuerint, et inde dare seu etiam vendere, vel in vadimonium voluerint mittere libentissime concedo, ea scilicet ratione, ut nullam donationem vel venditionem ad alium locum possint facere nisi monachis S. Petri Cluniensis Adhuc etiam addo tantum de pratis meis ecclesiae supradictae Sancti Petri, quantum sufficere possit herba uni aratro per totum annum. Facio hoc donum pro redemptione animae meae et patris mei, et matris, atque pro omnibus parentibus meis, tam vivis quam et defunctis, ut Dominus, intercedentibus omnibus sanctis, in praesenti saeculo et in futuro misereatur omnibus nobis. Facio autem hoc donum una [Col. 0984B] cum assensu fratris mei Ivonis Chesnelli, qui unum equum pro laudatione postea habuit, cum quo in Hierusalem perrexit. Laudavit etiam Dominus comes Rogerius, et corroboravit, atque filiis suis domno Roberto et domno Hugoni confirmari fecit. Si quis autem donum calumniari voluerit, pietatem ex hoc non habebit, et nisi resipuerit et ad satisfactionem confugerit pereat in aeterna damnatione cum diabolo et ejus angelis. Ego quoque expugnare cum Dei adjutorio curabo, quousque convictus et ad nihilum deductus judiciaria potestate cogatur, ut triginta libras auri persolvat. Et ut haec charta firma permaneat, inde sunt testes qui hoc viderunt et audierunt, domnus Hoellus Cenomanensis episcopus, Guicherius decanus, Gauffridus, et alius Gauffridus [Col. 0984C] archidiaconi, Fulchradus archipresbyter, Guandabertus archidiaconus, Hubertus archipresbyter, Oddo et Hesgodres canonici, Hildebertus et Orricus, Rodulfus atque Gradulfus canonici. Domnus Rogerius comes, et domnus Robertus atque domnus Hugo filii ejus, Guillelmus Goiettus, Gulferus de Vilereio, Bernardus de Feritate, Rotrocus de Monteforti, Guillelmus Anatomus, Guillelmus Guittardus, Bladinus praepositus, Gerogius de Ulmo, Richerius et Girardus Forestarius, Ivo Paganus, de Villa-perdita, Durannus homo Gerogii.

Hoc autem sciant omnes catholici, quod in om nibus supradictis donis et in meo dominio et in omnibus quae mei homines dederunt vel daturi [Col. 0984D] sunt, dedi et concessi cum assensu fratris mei Yvonis omnes consuetudines meas quas in eis habebam: teloneum, scilicet, vicariam, furtum, incendium raptum et quidquid consuetudinis in hac terra solet inquiri vel nominari.


[Col. 0985]

ANNO DOMINI MCX
VALRAMUS EPISCOPUS NUMBURGENSIS




[Col. 0985]
NOTITIA HISTORICA
(FABRIC. Bibliotheca mediae et inf. Latinitatis, t. VI, p. 313)

Walramus, ab aliis scribitur Waleramus, Gualeramus, Walrabanus, episcopus Numburgensis ab a. 1090 ad 1110. Ejus sunt:

1. Epistola ad Ludovicum, Thuringiae Landgravium, qua ipsum monet ut, pontifice deserto, imperatori fidem exhibeat. Ediderunt eam Dodechinus in Appendice ad Marianum Scotum a. 1090; Baronius h. a., n. 8; Goldastus in Apologia pro Henrico IV, p. 51; Lunigius in Spicilegio ecclesiastico Archivi imperialis part. II, Append., p. 146; Leuckfeldius in Antiqq. Halberstadensibus, p. 693. Verum Ludovicus, in responsione quam Herrandus episcopus Halberstadensis scripsisse dicitur, nostrum acerbe refutat.

2. De unitate Ecclesiae conservanda, et de schismate inter imperatorem et pontificem. Inventus est primum ab Ulrico Hutteno et 1520 Monguntiae, in-4o editus: postea Simon Schardius inseruit collectioni De jurisdictione et auctoritate imperii, primum illi locum tribuens: deinde Goldastus Apologiae pro Henrico IV, p. 53. Vide Jac. Burckhardum de Vita Hutteni, part. II, p. 28, et nostrum supra libro III, p. 420.

3. De investitura episcoporum per imperatores facienda libellus in Collectione Schardii De jurisdictione imperiali, n. 14.

4. Epistolam ejus de S. Leonardo confessore ediderunt Martne et Durand Collect. amplissimae tom. I, p. 635. Data est autem ad serenissimam matronam domnam Gertrudem, quae fuit, ut conjiciunt editores, Ecberti marchionis Saxoniae (vel Misniae potius) filia, relicta Henrici comitis de Northeim, avia Lotharii imperatoris.

5. Aliam epistolam ad Anselmum Cantuariensem, quae in hujus Operibus p. 137 sqq. exstat additis notis p. 578, supra tomo I, p. 112, memorat Fabricius.

6. Ejus quoque epistola ad Ecclesiam Bambergensem, qua excommunicatum aliquem vitandum esse indicat, in codice Udalriciano, tomo II Corporis scriptorum medii aevi Joan. Georgii Eccardi, p. 263.

Adde de ipso Acta et Facta praesulum Nuenburgensium in Syntagmate Paulliniano, p. 133; Sagittarii Historiam episcoporum Numburgensium  11.



VALRAMI EPISTOLA AD LUDOVICUM THURINGIAE LANDGRAVIUM CUM REFUTATIONE Quam sub nomine Lanogravii edidit Stephanus Halverstadiensis episcopus.
(BARON. Annal. ad an. 1090, n. 8.)




[Col. 0985A]
[COMMENTARIUM.]

Hoc pariter anno, illustres confessores Catholicorum propugnatores ex hac vita migrasse Herimannum Metensem episcopum, et Adalberonem Wirceburgensem antistitem, Bertholdus affirmat; Eggebertum marchionem, nec non Bertholdum ducem pariter ex humanis sublatos strenuos propugnatores Catholicorum idem asserit. Unde patuit via ut Henricus imperator in Italiam denuo se conferret adversus Mathildem. Ita collabentibus in Germania rebus Catholicorum, data est occasio Valramo episcopo Magdeburgensi scribendi litteras ad Ludovicum comitem . . . . . quibus hortatus est eum, ut deficiens a Catholicis Henrico regi inhaereret. Recitat eas Dodechinus in Appendice ad Marianum, simulque adversarias ei redditas, quibus scite prudenterque eadem causa disseritur, quarum in primis quae data [Col. 0986A] est a Valramo Magdeburgensi episcopo, sic se habet:




[Col. 0985]
EPISTOLA VALRAMI.

VALRAMUS, Dei gratia id quod est, LUDOVICO serenissimo principi, cum instantia orationum semetipsum ad omnia devotissimum.

Omni regno utilis est concordia, desiderabilis est justitia; haec enim virtus mater est probitatis, et conservatio totius honestatis. Qui autem, intestina grassando dissensione, ad humani sanguinis alios irritat effusionem, profecto vir sanguinum est, atque illius particeps, qui, nostrum sanguinem sitiens, semper circuit quaerens quem devoret (I Petr. V). [Col. 0987A] Tu igitur, gloriosissime princeps, attendens quomodo Deus pacis est, et non dissensionis (I Cor. XIV) quod ex te est, pacem cum omnibus habeas. Deus charitas est, diabolus odium. Tota lex et prophetae in dilectione pendent (Matth. XII). Qui autem odit fratrem suum, homicida est (I Joan. III), nec habet partem in Christi regno et Dei.

Hoc ipsa Veritas, hoc discipulus ille Veritatis protestatur, qui de pectore Dominico Evangelii profundius potatus veritatem, fluminis impetu laetificat abundantius civitatem Dei. Sed ille, vas electionis, qui usque ad tertium coelum raptus, non secundum hominem, sed per revelationem Jesu Christi Evangelium suum didicit. Omnis, inquit, anima potestatibus sublimioribus subdita sit; non enim est potestas [Col. 0987B] nisi a Deo. Qui autem resistit potestati, Dei ordinationi resistit (Rom. XIII). Sicut amici nostri inter mulierculas et simplex vulgus somniant, regiae potestati subdi non oportere, falsum esse ergo quod omnem animam potestati subdi oporteat. Sed nunquid Veritas mendacii arguenda est? An experimentum quaerimus ejus qui in Apostolo loquebatur Christus? An aemulamur Dominum? Nunquid fortiores illo sumus? (I Cor. X.) Fortiorem se confidit, qui Dei ordinationi resistit, quoniam non est potestas nisi a Deo. Sed quid ait propheta? Confundantur omnes, qui pugnant adversum te, Domine (Isa. XLI). Et: Peribunt viri qui resistunt tibi (ibidem). Rudolphus, Hildebrandus, Eggebertus et innumeri principes Dei ordinationi in Henrico imperatore [Col. 0987C] restiterunt, et ecce quasi non fuerint, perierunt, quia profecto necesse est malum fuisse principium, quorum finis pessimus subsecutus est.

Nunc ergo quoniam, qui ex adversa sunt parte suis adversum nos eminus digladiantur ratiocinationibus, vestro judicio, ubi jus, vel etiam in vestro judicio conferamus, domicilio tantum non suo usuario, sed Christi et antiquorum Patrum utamur testimonio. Ac ne forte recusetur, lex hujus esto certaminis, vel me in populorum transire sententiam, vel ex nostro triumpho vos Domino nostro imperatori lucri faciamus. Attendatur et illud: Si quis aliter evangelizat praeter quod evangelizatum est vobis, anathema sit (Gal. I.). Hoc anathema non de profanae vanitatis usuario, sed de tertio intonuit [Col. 0987D] coelo. De istis autem, qui ignorantes Dei justitiam, et quaerentes suam statuere, justitiae Dei non sunt subjecti (Rom. X), fiducialiter dixerim: Maledicent illi, et tu benedices, qui insurgunt in me confundantur. Servus autem tuus laetabitur (Psal. CVIII), quoniam, ut ait Dominus sine me nihil potestis facere (Joan. XV), nec damnas justum cum judicabitur illi. Tu quis es, qui judicas alienum servum? Suo domino stat, aut cadit (Rom. XIV).




[Col. 0987]
[COMMENTARIUM.]

Hucusque litterae Valrami, quem nostri saeculi politici statuant sibi sui ipsorum dogmatis auctorem et defensorem.---Has sane litteras (pergit Dedochinus) praedictus comes Ludovicus suscipiens, vocato ad se venerabili Stephano (qui et Herrandus) Habverstadensi episcopo eas tradidit legendas, rogavitque [Col. 0988A] eum quatenus his diligenti examinatione perspectis, juxta rationem veritatis congrua obviaret responsione, et linguam blasphemantis (Rom. III), os quoque iniqua proferentis contra justitiam auctoritate sancti Spiritus, et testimonio Scripturarum obstrueret, ne amplius contra Ecclesiam Dei latratus proferret insanos, et fureret. Venerabilis autem episcopus secundum petitionem comitis susceptis litteris, ac diligenti examinatione perspectis, vocato notario epistolam dictavit, in qua primum Valramum episcopum haereticum, Simoniacum redarguit, regem etiam Henricum haereticum et excommunicatum, ideoque nec regem dicendum comprobavit, episcopatus pro pecunia, pro gladio, pro adulterio, pro Sodomitica immunditia vendentem declaravit. Sed ipsius jam epistolae textus exponatur, ut illius venerabilis viri fervor in tenore justitiae agnoscatur.




[Col. 0988B]
LUDOVICI RESPONSIO.

Comes LUDOVICUS, domino VALRAMO, quidquid tali vocabulo dignum est.

Sicut bonus homo de bono thesauro cordis sui profert bonum, ita malus homo de malo thesauro profert malum. Unde tibi tanta arrogantia ut me ad indignationem tam injuriosis injuriis provocares? Etenim dominos et patres meos, qui me in via justitiae confortant, viros sanguinum similes Satanae oblique appellas, et monita salutis, quae suggerunt, inter mulierculas et simplex vulgus somniare dicis. Nunquid Deus indiget tuo judicio, ut pro illo loquaris dolos? Docuit iniquitas os tuum, et imitaris linguam blasphemantium, ita ut recte de te dicat Propheta: Noluit intelligere, ut bene ageret, iniquitatem meditatus est in cubili suo (Psal. XXXV). [Col. 0988C] Quamvis ergo quantum perversus, tantum perversa locutus sis, nos tamen ori nostro custodiam ponere decrevimus, et siluimus cum consisteret peccator adversum nos (Psal. XXXVIII). Sed excitat nos sermo divinus, dicens: Responde stulto secundum stultitiam suam, ne sibi sapiens videatur (Prov. XXVI). Nunquid enim fatuitas personabit, et sapientia obmutescet? Nunquid loquetur mendacium, et veritas silebit? Nunquid tenebrae operient terram, et Dominus non orietur? Imo lux in tenebris lucet, et tenebrae eam non comprehenderunt (Joan. I). Qua consideratione concaluit cor nostrum, et in meditatione nostra exarsit ignis (Psal. XXXVIII). Loquimur igitur et clamamus, vulpesque parvulas, quae vineas Domini demoliuntur (Cant. II), [Col. 0988D] quantum possumus, arcemus, timentes prophetiam illam exprobrantem: Non ascendistis ex adverso, nec opposuistis murum pro domo Israel, ut staretis in praelio in die Domini (Ezech. XIII). Audiant, non tu qui aures habes et non audis, qui oculos habes, et non vides (Psal. CXIII), qui lumen quod in te est, tenebras fecisti: audiant, inquam, omnes cordati, qui aures audiendi habent, quam alte aut non intelligas, aut intelligere dissimules, neque quid loquaris, neque de quibus affirmes (I Tim. I).

Ad subjectionem domini Henrici, quem imperatorem dicunt, nos invitas, et (in quantum intelligere datur) ut per omnia subditi simus, quasi apostolico argumento necessitatem imponis, dicens: Omnis [Col. 0989A] anima potestatibus sublimioribus subdita sit; non est enim potestas, nisi a Deo. Qui ergo potestati resistit, Dei ordinationi resistit (Rom. XIII). Quam Apostoli sententiam te male intelligere, pejus interpretari, dicimus. Si enim omnis potestas a Deo est, ut tu intelligis, quid est quod de quibusdam dicit Dominus per prophetam: Ipsi regnaverunt, et non ex me; principes exstiterunt, et non cognovi eos? (Ose. VIII). Si omnis potestas a Deo est (ut tu intelligis), quid est quod ait Dominus: Si oculus tuus scandalizaverit te, erue eum et projice abs te? (Marc. IX.) Quid enim est potestas, nisi oculus? Certe Augustinus in expositione apostolicae sententiae (Rom. XIII), Omnis anima potestatibus sublimioribus subdita sit: Quod si potestas, inquit, aliquid jubeat [Col. 0989B] quod contra Deum sit, hic contemne potestatem; timendo [non timendo] potestatem: alioquin, nunquid iniquitas apud Dominum? (Rom. IX.) nunquid Christus peccati minister est? Absit! Quid ergo dicemus? Nunquid ab Apostolo diversa sententia prophetiae evulgatur? Augustinus: Minime. Diversas tibias inflat spiritus unus.

Itaque audiamus Apostolum concordantem, et seipsum exponentem, et inimicum ultoremque suum destruentem: Non est, inquit, potestas, nisi a Deo. Quid sequitur? Qui ergo, inquis, potestati resistit (Rom. XIII), et reliqua. Absit! Non hoc sequitur, sed quid sequitur? Quae autem sunt, a Deo ordinata sunt (ibid.). Nempe hoc est quod quaerimus. O lingua dolosa! o cor machinans malum, [Col. 0989C] spiritus vadens et non rediens, cur mentitus es Spiritui sancto? Arguat te conscientia tua. Ecce fugit impius nemine persequente. Cur ut deciperes, supprimere veritatem voluisti? Cur medullam, cur animam hujus sententiae furatus est? Nam, si haec verba de medio sententiae apostolicae tollantur, contraria sibi inconveniens et exanimis jacebit. Impletur sermo divinus: Qui parat proximo suo foveam, incidet in eam (Prov. XXVI). Certe nec culpam forti nec poenam evadere poteris. Quid infelix, quid judici venturo, cum a servis negotiatoribus locum [f. lucrum] requiret, responsurus es, qui Dominicae pecuniae fraudator in medium produxeris? Quare non judicium et laqueum proditoris timuisti, [Col. 0989D] ne similem reatum similis vindicta sequeretur? Praevidens per Spiritum sanctum Apostolus te, tuique similes haereticos in Ecclesia emersuros, qui bonum malum, et malum bonum dicerent, qui tenebras lucem, et lucem tenebras ponerent (Isa. V), qui de sententiis veritatis occasionem inducendi erroris captarent cum praemisisset: Non est potestas, nisi a Deo, ut conjecturam reprobi intellectus amputaret: Quae autem sunt, inquit, a Deo ordinata sunt. Da igitur potestatem ordinatam, et non resistemus, imo dabimus illico manus.

Miror autem, si in te vel gutta sanguinis est, quod non erubescis dominum Henricum regem dicere, vel ordinem habere. An ordo tibi videtur jus dare sceleri, fas nefasque divina et humana confundere? [Col. 0990A] An ordo videtur tibi, in corpus suum peccare? videlicet (proh pudor, proh nefas!) uxorem propriam sceleri omnibus saeculis mundi inaudito lupanar facere? An ordo tibi videtur, cum Dominus dicat: Defendite viduam (Isa. I), viduas judicii aequitatem postulantes nefanda contaminatione prostituere? Haec qui ordinata, qui sana dixerit, hunc insani capitis esse, insanus jurat Orestes. Usque ad haec miserrima tempora natura secretum amavit, sed traditus in reprobum sensum rex vester naturae involucrum detexit, qui omnem pudorem ponit in propatulo. Ut autem illa, quae sine numero sunt, taceamus, videlicet, concremationes ecclesiarum, depraedationes, homicidia, incendia, truncationes, et his similia, quae ille potest, nos enumerare [Col. 0990B] non possumus: ea, quae maxime Ecclesiam Dei gravant, loquamur. Audi ergo vera, non fucata, audi fortia, non faceta. Omnis qui dignitates spirituales vendit, haereticus est. Dominus autem Henricus, quem regem dicunt, episcopatus et abbatias vendit; etenim Constantiensem, Babenbergensem, Moguntinensem, et plures alias pro pecunia, Ratisponensem, Augustensem, Strazburgensem pro gladio, abbatiam Fuldensem pro adulterio, monasteriensem episcopatum (quod dicere et audire nefas est) pro Sodomitica immunditia vendidit. Quae si impudenter negare volueris, teste terra, omnes etiam a furno redeuntes scioli concludent. Ergo dominus Henricus haereticus est. Pro quibus nefandis malis ab apostolica sede excommunicatus, nec regnum, nec [Col. 0990C] potestatem aliquam super nos, quia Catholici sumus, poterit obtinere.

Sane, quia fratrum nos odiis fatigas, intellige nulli nos odium de inaffectione, sed de pietate intendere. Absit ut dicamus: Henricus inter fratres aut Christianos reputetur, qui toties corripientem Ecclesiam non audiens, sicut ethnicus et publicanus habetur. Cujus odium pro magno sacrificio Deo offerimus, dicente cum Psalmista: Nonne qui oderunt te, Domine, oderam, et super inimicos tuos tabescebam? perfecto odio oderam illos, et inimici facti sunt mihi (Psal. CXXXVIII). Cujus odii dignitatem Veritas commendans, ait: Si quis non oderit patrem, et matrem, et fratres et sorores, adhuc [Col. 0990D] autem et animam suam, non potest meus esse discipulus (Luc. XIV). Non ergo de odio juste reprehendunt, qui animam nostram, cum a via Dei exorbitamus, qui patrem et matrem, et omnem affectum, qui nobis in via Dei obstat, odisse praecipimur. Inde est quod omni studio, omni conatu laboramus, ut hostes Ecclesiae nos quoque ut adversarios caveamus, et non quia nostri, sed quia Dei inimici sunt, odio habeamus. Porro quod de pace cum omnibus hominibus habenda persuades, meminisse debes, quia praemisit Apostolus: Si fieri potest (Rom. XII).

Fieri autem non potest ut cum iis qui Deo contrarii sunt pacem habeamus. Quis autem nesciat Dominum Salvatorem, non solum pacem commendare, [Col. 0991A] cum dicit: Pacem meam do vobis, pacem relinquo vobis (Joan. XIV), sed etiam ipsam pacem existere, sicut ait Apostolus, ipse est pax nostra, qui fecit utraque unum? (Ephes. II.) Quid ergo ait pax nostra commendans pacem? Nolite, inquit, arbitrari, quia veni mittere pacem in terram; non veni pacem mittere, sed gladium (Matth. X). Quid est hoc? Quare pax gladium? quare pax bellum indicit? Nimirum ut destruatur pax diaboli. Habet enim et diabolus pacem suam, de qua Dominus dicit: Cum fortis armatus custodit atrium suum, in pace sunt ea, quae possidet (Luc. XII). O quam potenter per vos satellites suos atrium suum hoc tempore diabolus custodit, qui scuto falsitatis et galea perfidiae protecti, nulla veritatis jacula, [Col. 0991B] nulla fidei spicula admittitis! Potest tamen Dominus noster, utpote fortior armatus superveniens, fortem vestrum vincere, et arma in quibus confidit auferre. Non ergo correcte culpamur, si pacem illam omni bello crudeliorem detestamur, quam ipsa Veritas super Hierusalem flendo reprobat, dicens: Et quidem in hac die, quae ad pacem tibi (Luc. XIX). Et quam psalmus: Super iniquos zelavi, pacem peccatorum videns (Psal. LXXII).

Quod vero papam Gregoriam, regem Rodulphum, marchionem Eggebertum pessimi interitus damnas, et dominum tuum, quia illis superstes est, bonificas liquet profecto ab omni spirituali te consideratione manere vacuum. Nonne beatius est bene mori quam male vivere? Beati enim qui persecutionem patiuntur [Col. 0992A] propter justitiam (Matth. V). Jam et Neronem, quia apostolis Petro et Paulo, jam et Herodem quia Jacobo apostolo, jam et Pilatum quia Domino Jesu Christo supervixerint, beatos aestimas. Qua opinione quid insanius aut infelicius dici potest? Quapropter et ab hac blasphemia linguam magniloquam compesce, nisi forte in numero illorum te constituis qui in fine, justorum videntes gloriam, seram et infructuosam agentes poenitentiam, prae angustia spiritus gementes dicent: Hi sunt, quos aliquando habuimus in derisum, et in similitudinem improperii; nos insensati vitam illorum aestimabanus insaniam, et finem illorum sine honore. Ecce quomodo computati sunt inter filios Dei, et inter sanctos sors illorum est. Ergo erravimus a via veritatis, [Col. 0992B] et sol justitiae non luxit nobis. Quid nobis profuit superbia, et divitiarum jactantia quid contulit nobis? Transierunt omnia velut umbra (Sap. V). Quae nos verba in memoria adamantina scribentes, omnem similitudinem extollentem se adversus veritatem Dei contemnimus, et gloriantes in tribulationibus, calumniari, proscribi, et exterminari, denique occidi possumus, flecti vel vinci non possumus. Et cum magno tripudio illud, quod tu puer adolescens, juvenis frequentatus nondum corde senex concepisti, de patribus nostris exsultamus, qui, contemnentes jussa principum, meruerunt praemia aeterna. Porro sententias tuas diligenti curiositate trutinantes, quasi spiritualia spiritualibus comparare volumus. Sed sicut, et reliqua non pauca.




[Col. 0991B]
VALRAMI EPISTOLA AD ECCLESIAM BAMBERGENSEM.
(ECCARD, Corpus historic. medii aevi, t. II, p. 263.)
[Col. 0991C]

Serenissimis dominis sanctae Babenbergensis Ecclesiae reverentissimis fratribus, G. V. Niumburgensis episcopus, cum orationis instantia servile obsequium ac semetipsum ad omnia deditissimum.

Fraternum est fratrem adjuvare, omnesque bonos condecet malignantium violentiam propulsare. Notificamus fraternitati vestrae quod H cum suis sateltitibus meam praeposituram depraedatus est. Quem, quoniam canonicis induciis ad satisfactionem vocavimus, [Col. 0992C] et venire non vult, intime vos rogamus, et pro eodem fraternae vicissitudinis obsequio monemus, quatenus ille, quicunque inter vos hanc habet potestatem, in sua praelatione notificet, quoniam et a limitibus Ecclesiae et a fidelium consortio canonice est excommunicatus; vos etiam excommunicatum habetote, et ut rebellem et blasphemum compellite ad satisfactionem.




[Col. 0993A]
VALRAMI EPISTOLA DE VITA S. LEONARDI CONFESSORIS.
(MARTNE, ampl. Collect., I 635.)
[Col. 0993A]

VALERAMUS, Dei gratia Huenburgensis episcopus, serenissimae matronae domnae GERTRUDI [(1) 1Kb] , devotum servitium, instantiam orationum ac semetipsum omnino in omnibus deditissimum.

Mirabilis Deus in sanctis suis, et cujus mens divinitus est inflammata, saepius divina praedicanda sunt miracula. Optimam partem dicitur Maria elegisse, quia, sedens secus pedes Domini, audiebat verbum illius; pro multiplici administratione corporeae refectionis Martha notatur nimium sollicitari, et erga plurima turbari. Porro, inquit, unum est necessarium, quod in partes scinditur, ad finem tendit; unum vero summum bonum est vera aeternitas et beatitudo in idipsum. Raptentur insipientes circa [Col. 0993B] viles hujus saeculi vanitates; tibi vero, juxta Salvatoris admonitionem, unum videatur necessarium, ut inhabites in domo Domini omnibus diebus vitae tuae, et videas voluntatem Domini, et visites templum ejus. Filiae Babylonis quibus ignorant congregant divitias; tu vero, thesaurizando in coelo, supergressa es universas. Age igitur quod agis, operare quod operaris, domum Christo, sacrarium Spiritui sancto, ut cum terrestris hujus habitationis domus solvatur, domum non manu factam invenias in coelis, urbem fortitudinis nostrae Sion salvatorem, Jerusalem coelestem, cujus participatio ejus in idipsum. Beata quae credis, quia quod oculis vidisti, operibus exsequeris. Sic sanctus Leonardus in honorem sanctae Mariae parvulam primo fundavit ecclesiam, ubi omnibus [Col. 0993C] diebus vitae suae inhabitans, tandem de hac valle translatus est ad montem virtutum, ubi sicut laetantium habitatio est omnium. Benedictus Deus, quia et tu quasi turtur, invenisti nidum altare Domini virtutum, ubi, utinam! per intercessionem sancti Leonardi in salutem totius patriae virtutes fiant, sicut ubique in oratoriis sancti Leonardi aspicimus, nisi incredulitas omnium obstet virtutibus. Haereticorum perversitas adversus Christianos maxime [Col. 0994A] temporibus sancti Leonardi incanduerat, ideoque, sicut viva voce fratrum percepimus, eorum malitia mirifica sancti Leonardi in hac vita, et opera penitus sunt abolita, vel sinistra interpretatione, sicut in ipso Salvatore nostro, infamata. Post transitum vero ejus eorumdem invidia scelus addidit sceleri, et, ut memoria ejus penitus auferretur de terra, Vita ejus, ubicunque inveniri potuit, est concremata. Quam magna, quam inusitata, quam denique incredibilia quotidie per eum fiunt mirabilia, nulla prorsus antiquitatis, ut opinor, pandit historia. Sanctus Leonardus, sicut ipse veraciter perpendi, ad invocationem desolatorum semper est adjutor, clementissimus in opportunitatibus, in tribulatione, [Col. 0994B] descendens de coelo vultu instar solis rutilo, oculis stellantibus, habitu candidissimo; ad tactum ejus quilibet ferri rigor velut cera a facie ignis mollitur, sicque captivi, a vinculis absoluti, inter fugiendum fluminibus obstantibus divinitus transvectantur. Plurima id genus ejus sunt mirabilia fidem excedentia, sed nulli prorsus fidelium inficienda: sicut per sanctum Leonardum Boamundus de paganorum captivitate, et rex Anglicus de fratris sui tyrannide integre suam recuperarunt potestatem, ita per eumdem mirificum sanctum dilatet etiam Dominus te ad orientem et ad occidentem, septentrionem et meridiem, crescatque vestra probitas in mille millia. Possideat semen vestrum portas inimicorum suorum et benedicantur in te omnes tribus Germaniae. Fideliter [Col. 0994C] credas et nullatenus dubites, quia, quod de reliquiis ipsius mirifici sancti tecum partitus sum, auditu ipsius vocis sum adeptus, sive in corpore, sive extra corpus, nescio, Deus scit. Et ne falsarium redarguant increduli, confido in ejus bonitate, quomodo pro tua devotione tibi idem continget experiri, praesertim cum multorum testimonio comprobatum sit clementissimum sanctum cum desolatis, quasi aliquem cum amico suo sermocinari.




[Col. 0993C]
VALRAMI EPISTOLA AD S. ANSELMUM.

Conqueritur de varietate caeremoniarum inter altaris sacrificium varie a variis observari solitarum. (Exstat inter Opera S. Anselmi, tractatui De sacramentorum diversitate praemissa. Vide Patrologia, tom. CLVIII.)




CIRCA ANNUM DOMINI MCX
GILBERTUS EPISCOPUS IN HIBERNIA LUNICENSIS
[Col. 0995]



[Col. 0995]
NOTITIA HISTORICA
(FABRIC. Bibliotheca mediae et infimae Latinit., III, 57)

Gilbertus, episcopus in Hibernia Lunicensis [al. Lumnicensis] hodie Limericensis circa annum 1110, superstes adhuc anno 1139, scripsit libellum De statu Ecclesioe, editum ab Usserio in Epistolis Hibernicis p. 78, et Gilberto Crispino perperam tributum a Pitseo p. 196. Praemisit Usserius ejusdem Gilberti epistolam ad episcopos et presbyteros Hiberniae p. 77, subjuncta 88 altera brevi ad Anselmum Cantuariensem.




[Col. 0995]
GILBERTI LUNICENSIS AD EPISCOPOS HIBERNIAE DE USU ECCLESIASTICO
(USSERIUS, Epist. Hibern., p. 77.)
[Col. 0995A]

Episcopis [et] presbyteris totius Hiberniae, infimus praesulum GILLE Lunicensis in Christo salutem.

Rogatu, nec non et praecepto multorum ex vobis, charissimi, canonicalem consuetudinem in discendis horis et peragendo totius ecclesiasticis ordinis officio scribere conatus sum, non praesumptivo, sed vestrae cupiens parere piissimae jussioni, ut diversi et schismatici illi ordines, quibus Hibernia pene tota delusa est, uni catholico et Romano cedant Officio. Quid enim magis indecens aut schismaticum dici poterit. quam doctissimum unius ordinis in alterius Ecclesia idiotam et laicum fieri? Quicunque ergo catholicae membrum se profitetur Ecclesiae, sicut una fide, spe, charitate, in corpore jungitur, ita Deum ore et ordine cum caeteris membris laudare jubetur. Unde [Col. 0995B] Apostolus: Ut unanimes uno ore honorificetis Deum (Rom. XV, 6). Sicut igitur linguarum per superbiam [Col. 0996A] facta dispersio, ad unitatem in apostolica humilitate ducta est, sic ordinum per negligentiam et praesumptionem exorta confusio, ad consecratam Romanae Ecclesiae regulam per vestrum studium et humilitatem ducenda est. Quantum ergo debeat morum unitas servari a fidelibus, quamvis ex multis locis sacrae Scripturae manifestum sit, praesens tamen Ecclesiae depicta imago oculis subjecta patenter ostendit. Namque omnia Ecclesiae membra uni episcopo videlicet Christo, ejusque vicario beato Petro apostolo, atque in ejus sede praesidenti apostolico, subjici et ab eis manifestat gubernari. Haec tandem praemia pro tantulo opere a vobis omnibus expostulo; ut, sicut hic Deum uno corde et ore laudare debemus, sic ei, vestris precibus adjutus, una vobiscum [Col. 0996B] psallere in coelestibus valere merear. Amen [(1) 10Kb] .




[Col. 0997]
GILBERTI LUNICENSIS LIBER DE STATU ECCLESIAE.
(USSERIUS, ibid., p. 78.)
[Col. 0997A]

Imago generalis Ecclesiae supra notata, primas nominum litteras pro ipsis nominibus idcirco continet; quia spatium scribendi ipsa nomina tota non habet. Infima tamen linea tria haec tota vocabula describit, moniales, canonicales, vel universales. Et tota quidem imago pyramidis formam praetendit; quia inferius ampla est, ubi carnales et conjugatos recipit; superius autem acuta, ubi arctam viam religiosis et ordinatis proponit. Nec sola generalis forma superius arctatur; sed et singulares formulae, quas ipsa continet, in supremo acuuntur.

Prima ergo pyramide (quam in sinistra parte respicis, P. subscriptum) parochiam nominant; quae in summo sacerdotem habet, et sub ipso diaconum, tertium subdiaconum, quartum acolytum, quintum [Col. 0997B] exorcistam, sextum lectorem, septimum ostiarium. Amelarius tamen novem dicit gradus Ecclesiae; addens psalmistam et episcopum. Sed tamen episcopus, archiepiscopus, patriarchae et prophetae, generalis Ecclesiae gradus sunt; singularis vero ideo illis tantum superioribus perfecta est; quia in baptismate et corpore Domini veniam largiendo, filios suos fideles ad coelestem patriam transmittit. Quia vero quilibet de choro sola jussione presbyteri potest officio psalmistae fungi, psallere scilicet sive cantare, in numero graduum Ecclesiae psalmistas non ponimus. Septem ergo gradus a septiformi spiritu singulis collati sunt Ecclesiis; quia quamvis singulae in eis personae non serviant, omnes tamen septem gradus [Col. 0997C] sustinens solus sacerdos, Omnipotenti gratanter ministrat.

Qui autem sub his gradibus intra sinum parochialis Ecclesiae continentur, trifarie dividuntur. Ex quibus superiores in pyramide oratores intellige; et quia quidam ex eis conjugati sunt, ideo viros et feminas nominavimus. Sinistrales vero in pyramide aratores sunt, tam viri quam feminae. Dextrales quoque bellatores sunt, viri atque feminae. Nec dico feminarum esse officium orare, arare, aut certe bellare; sed tamen his conjugatae sunt atque subserviunt, qui orant, et arant et pugnant. Nec sejunctas ab Ecclesia putamus praesenti, quas Christus cum matre sua collocat in coelesti. Et hos tres legitimos fidelium ordines ab initio admittit Ecclesia, ut pars [Col. 0997D] in ea (clerus videlicet) orationi vacans, alios ab impetu fallacis inimici defendat; alia, labore desudans, [Col. 0998A] ab aliis victus penuriam repellat; tertia militiae studio dedita, caeteros a corporis hostibus securos reddat.

Secunda vero pyramis subscribitur monasterium; et habet in acumine abbatem, et sub ipso sex gradus; qui ipse sacerdos est, atque sub hiis oratores tantum; quoniam non est monachorum baptizare, communicare, aut aliquod ecclesiasticum laicis ministrare; nisi forte, cogente necessitate, imperanti episcopo obediant. Quorum propositum est soli Deo, relictis saecularibus, in oratione vacare.

Has itaque duas pyramides (parochiam scilicet et coenobium) subjectas possidet pontificalis Ecclesia; quae et ipsa, in modum pyramidis, ad basim duabus minoribus ampla, in supremo acuitur et subscribitur [Col. 0998B] episcopatus, pro eo quod episcopo in summa sede dirigitur. Cui, pro parvitate spatii, parvula punctis notata supponitur pyramis; ut declaret episcopum in ecclesia propriae sedis habere sacerdotes et caeteros sex gradus, et tres supradictos fidelium ordines; quod ex numero punctorum patet. Nec idcirco duae tantum Ecclesiae pontifici subjiciuntur, quod duabus possit esse contentus; sed per unam omnes parochias, et per alteram omnes abbatias, quas regit, obtinere figuratur. Obtinet enim ut minimum decem Ecclesias, ut plurimum vero mille.

Hoc eodem ordine duas sequentes pyramides (parochiam videlicet et monasterium) secundo suppositas episcopo constat. Qui rursum duo episcopi, cum [Col. 0998C] suis Ecclesiis uni archiepiscopo subjunguntur. Cujus Ecclesia subscribitur dioecesis: et habet in propria sede septem gradus, et tres ordines fidelium. Habet ergo extra parochias et monasterium: et ut plurimum viginti episcopos regit, ut minimum vero tres. Ad eumdem modum alii duo episcopi subnectuntur alteri archiepiscopo. Sed et duo archiepiscopi cum suis ecclesiis et episcopis obediunt uni primati. Cujus Ecclesia subscribitur primatus: et habet in propria sede septem gradus et tres ordines fidelium, extra vero parochiam et monasterium; et ut plurimum obediunt ei sex archiepiscopi, ut minimum unus. Eodem quoque modo alteri primati in secunda pagina, obediunt duo archiepiscopi cum suis episcopis quatuor.
[Col. 0998D]

Qui postremum duo primates serviunt uni et summo Romano pontifici papae, cujus Ecclesia subscribitur [Col. 0999A] generalis, et habet parochiam, monasterium, episcopos, et dioeceses. Noe etiam secum in summum arcae residet: quia, sicut Noe arcae praeerat inter undas diluvii, ita Romanus pontifex regit Ecclesiam in fluctibus saeculi. Quibus utrisque praeeminet Christus; qui utriusque Testamenti legislator est, et utraque fecit unum (Ephes. II, 14); summus Paterfamilias, qui excubantes fideliter in hoc tabernaculo honorifice coronat in regno. Conjungitur autem imperator papae, rex primati, dux archipontifici, comes episcopo, miles sacerdoti, quia istae personae pares illis saecularibus jure decernuntur.

Expeditis ergo in communi speculatione figuris, et membris et capite Ecclesiae, nunc qui singulis ordinibus conveniat explicemus. Conjungatorum est, [Col. 0999B] nullam usque in sextam vel etiam septimam progeniem sanguine sibi conjunctam, aut illi quam habuerit aut quam habuit sibi proximus, vel commatrem ducere uxorem; cum quibus enim semel juncta est Ecclesia, cum eisdem iterum replicare illicitum dicit [ducit] Ecclesia. Conjugatis etiam praeceptum est, ut et ipsi domum Domini frequentent, ibique Deum suppliciter adorent et precentur; primitias, oblationes, et decimas suas fideliter persolvant; mala solerter devitent, bona desideranter inquirant, et omnino pastoribus suis obediant.

Ostiariorum vero est, certas horas observando designare, et ecclesiam, cum his quae in ea recluduntur, servare; ut nullus Judaeus, vel gentilis, sive catechumenus, hora sacrificii intersit, nec omnino [Col. 0999C] canis aut aliquis immundus sive sanguinolentus in eam intret, cavere; excommunicatos eliminare. Lectorum autem est, aperte et distincte in ecclesia omnia, praeter Epistolam et Evangelium, legere. Exorcistarum est etiam, fiducialiter adjurando et imperando in nomine Domini, de obsessis corporibus daemones effugare; sive catechumeni sint, sive baptizati. Acolytorum est, luminaria certis horis accendere et exstinguere; altaris et sacrificii necessaria ad manum subdiaconi praeparata habere. Atque hi quatuor ordines in officiis suis solent indui superhumerali, alba et cingulo, et tamen possunt perfrui conjugio.

Subdiaconorum est, epistolam legere, aquam et vinum calici infundere, oblatam patenae imponere, et [Col. 0999D] sic ad altare diacono deferre; et idcirco castos esse. Cum supradictis autem vestibus, in sinistra manu fannonem, et quasi scopam tergendi altare et quoddam onus Domini leve portant; et tunicam strictis manicis in solemniis induunt. Diaconorum est dicere: Exeant qui non communicant; et: Humiliate vos ad benedictionem; et: Humiliate capita vestra Deo; et: Ite missa est; et: Benedicamus Domino; et Evangelium legere et pronuntiare, sacrificia super corporalia statuere, sacerdoti ministrare, paschalem cereum benedicere; et in absentia presbyteri baptizare, et horas celebrare, stolam etiam super sinistrum humerum ferre, et indui dalmatica in solemnibus, id est, tunica amplis manicis. In festivis autem, Quadragesimae [Col. 1000A] induuntur diaconus et subdiaconus casulis in tota missa, nisi cum legunt.

Sacerdotum autem sunt quatuordecim officia, praeesse, subesse, orare, offerre, praedicare, docere, baptizare, benedicere, excommunicare, reconciliare, ungere, communicare, animas Deo commendare, corpora sepelire de quibus singulis pertractandum est. Praeesse ergo sacerdotis est; juste de singulis subjectis dicernere, poenitentiam recte et misericorditer injungere, et praecipere mansuete. Subesse vero est, episcopo ex animo humiliari et servire. Offerre autem ejus est; panem et vinum cum aqua singulis diebus immolare, et in solemniis Te Deum, et Benedictus, et Magnificat, et ante sacrificium thus super et circa altare et sacrificium incendere. Diaconus [Col. 1000B] enim ante Evangelium incensat altare. Orare quoque ipsius est; suppliciter Deum adorare (ut factura sua) et pro admirandis operibus laudare, et benedicere pro perceptis beneficiis gratias agere, et pro percipiendis deprecari. Quod totum maxime in celebrandis horis et missa peragitur; de quibus, quia breviter non potest, in sequentibus tractabitur. Praedicare etiam ejus est; gentiles, Judaeos, infideles vel catechumenos ad gratiam baptismi vocare, et haereticos ad catholicam fidem revocare.

Baptizare ejus est; exorcizatos credentes, et sanctam Trinitatem confitentes, sub trina mersione sacro fonti intingere. Quod, sicut et missa, in ecclesia debet fieri; nisi prohibeat necessitas. Et sacrificium quidem corporis et sanguinis Domini saepe fit, ob [Col. 1000C] recordationem passionis ejus, sicut ipse praecepit, dicens: Hoc est corpus meum, et sanguis meus; haec facite, quotiescunque sumitis, in meam commemorationem (I Cor. XI, 24, 25). Baptisma vero non iteratur, ne invocatio sanctae Trinitatis exinanita putetur; quia Christus pro peccatis nostris semel mortuus est (I Petr. III, 18). Docere ejus est; baptizatos qualiter contra superbiam humilitate, contra inanem gloriam dejectione, contra invidiam benevolentia, contra iram modestia, contra tristitiam hilaritate, contra avaritiam largitate, contra gulam abstinentia, contra luxuriam castitate muniantur, instruere. Haec enim octo vitia, et omnia quae ex eis nascuntur, quamvis peccata non sint, tamen semper peccare [Col. 1000D] suggerunt, ipsis videlicet consentire; quandiu namque non consentit eis animus, nequaquam transgreditur, sed potius coronatur. Docere etiam ejus, singulis Dominicis, quibus in hebdomada diebus abstinere et feriare fideles debeant, praedicare.

Benedicere potest, praesente episcopo, aquam et sal in Dominicis sacerdos; et prandium, et sponsum, et sponsam, et lecturos lectiones praeter Evangelium, et [(2) 1Kb] aquam judicii vel panem et caetera. In absentia vero episcopi; potest benedicere coronam clerici et velum viduae, novos fructus, candelas in Purificatione sanctae Mariae, cineres in capite jejunii, ramos in Dominica Palmarum, et peregrinaturos, et lecturum Evangelium, et populum cum dimittitur; aquam [Col. 1001A] benedictam aspergit, ad benedicendas novas domos et caetera nova. Excommunicare ejus est, criminibus lapsos, semel, bis et tertio revocatos; et non poenitentes a communione fidelium eliminare, ut nec in victu nec in loquela quisquam eis communicet. Reconciliare ejus est; poenitentes prope mortem de criminalibus, ex consensu tamen episcopi, ad unitatem fidelium recipere. Ungere potest quemlibet fidelem semel in quolibet gravi dolore, quia unctio sancta non solum animae, sed et corporis saepe medelam tribuit. Communicare statim debet baptizatos, et fideles omnes ter in anno (in Pascha, in Pentecoste, et Natali Domini) et prope mortem positos, si quaesierint verbo vel signo, vel teste fideli quod prius quaesissent.
[Col. 1001B]

Commendare debet orando animas fideles de corporibus egredientes, et earum memoriam in missa et orationibus frequentare. Quamvis enim promissa sit indulgentia peccatori quacunque hora poeniteret, tamen poena peccantem quaelibet exspectat; purgatorius videlicet ignis, qui corpore statim egressos et minus per lamenta poenitentiae purgatos ad plenitudinem recipit purgandos. Quod ergo pro eis hic fit in orationibus et eleemosynis, proficit eis ad purgationem, quia sudor vivorum requies est mortuorum. Sepelire corpora fidelium, ultimum est sacerdotis officium; ipse enim tertio terram super corpus cum fossore infundit, dicendo: De terra plasmasti me. Adjacent etiam coemeteriis sanctorum alia loca, in quibus submersorum et occisorum fidelium corpora [Col. 1001C] conduntur, quia ipsorum animae Deo commendari non prohibentur. Nam infidelium et sceleratorum corpora longe sunt a fidelium projicienda; quibus enim vivis non communicamus; nec mortuis.

Enumeratis autem atque descriptis sacerdotis officiis; quibus in his uti debeat vestibus perspiciamus. Sicut ergo septem gradus sunt, quibus sacerdos elevatur, ita septem sunt vestes quibus ordinatur: indumentum quotidianum, amicta, alba, cingulum. fannon, stola et casula. Et caetera quidem omnia officia sine casula, et cum stola sola aliquando potest. Quodiana ad missam, ut paucissima, sunt quatuor: camisia, tunica, femoralia, calceamenta. Addunt tamen Romani caligas. Dicit quoque Amalarius [Col. 1001D] sacerdotem debere indui sandaliis et dalmatica; sed pontifices apud nos his utuntur.

Octo sunt ergo quibus sustentatur sacerdos; parochia, mansus, atrium, coemeterium, templum, altare, calix cum patena, corpus cum sanguine; quia singulae sibi, subjectis quasi quibusdam gradibus, honore et dignitate praeferuntur. Parochiam appello populum, primitias, oblationes et decimas persolventem. Mansum dico terram aratri, quam ad minus debet habere sacerdos, atrium cum domibus suis clausuram. Haec autem sunt utensilia sacerdoti oportuna, quae sine benedictione episcopi sufficiunt: aqua [Col. 1002A] benedicta aspergit [aspersorium], textus sancti Evangelii, psalterium, missale, horarius, manuale, et synodalis liber, vela, candelabra cum candelis, arca vestimentorum, pixis cum oblatis et ferrum eorum, ampulla cum vino et altera cum aqua, pelvis ad manus lavandas cum manutergio, truncus aut lapis cavus ubi aqua unde sacra lavantur effunditur, absconsa etiam sub candela, et lecturiale sub libro.

Et superiores quique gradus possunt inferiorum officia ministrare. Episcopus ergo sacerdotis singula ministrat; licet, etiam ipso praesente, quasi quoddam sit proprium sacerdotis offerre, baptizare, horas celebrare, ungere, communicare, commendare, sepelire. Sunt praeterea septem praesulis officia, confirmare, benedicere, absolvere, synodum tenere, dedicare, [Col. 1002B] consecrare, ordinare. Confirmare ejus est; frontes fidelium baptizatorum chrismate ungere. Benedicere autem dico praesulem ea quae non sunt utensilia ecclesiae; consecrare vero ipsa utensilia. Benedicit ergo pontifex reginam et virginem cum velatur, et quemlibet fidelem benedici postulantem, et totum populum ante pacem; benedicit etiam supramemorata, quae non licet sacerdoti in ejus praesentia. Absolvit praesul populum de venialibus in capite jejunii, de criminalibus in Coena Domini. Tenet quoque synodum bis in anno, in aestate et in autumno. Hoc modo congregatis omnibus presbyteris totius episcopatus, perscrutatur episcopus ne quid alicui eorum desit in omni ordine, vel utensilibus ecclesiae, neve quisquam eorum alteri quidquam fecerit injuriae; [Col. 1002C] quod tribus diebus sit. Pacatis itaque omnibus, absoluti permittuntur abire in pace.

Dedicat etiam pontifex atrium, templum, altare, tabulam altaris. Dedicare enim est locum Deo afferre, benedicere et sanctificare. Consecrat autem episcopus utensilia ecclesiae (quae fere omnia sacerdotibus sunt communia) vestimenta videlicet sacerdotalia et pontificalia, altaris velamina, calicem, patenam et corporalia, vasculum Eucharistiae, chrisma, oleum et vas chrismale, thus et thuribulum, baptisterium, arcam vel scrinium reliquiarum, cimbarium (id est, altaris umbraculum) crucem, tintinnabulum et ferrum judiciale [(3) 12Kb] . Ea enim tantum consecrat, quae a communi usu in cultum divinum separantur. Ordinat [Col. 1002D] episcopus abbatem, abbatissam, sacerdotem, et caeteros sex gradus. Utitur etiam episcopus, pro dignitatis honore, baculo et annulo, chirothecis et mitra, balteo, dalmatica, et sandaliis. Oportet autem eum sacram Scripturam et traditiones Patrum habere, ut possit de singulis juste discernere, et quaelibet quaerentibus rationabiliter respondere.

Archiepiscopo omnia supradicta conveniunt; insuper pallio honoris induitur; quia ipse, adjutus tamen ab omnibus dioecesis suae episcopis, ordinat episcopum. Si quis enim ipsorum ordinationi adesse non possit, litteris suis se excusans atque legatis, assensum [Col. 1003A] suum in ordinandis facere confirmat. Primas quoque et ipse archiepiscopus est; nec ipse archiepiscopum ordinat. Utrumque enim, archiepiscopum et primatem, oportet Romae ab apostolico ordinari, aut a Roma eis a papa pallium afferri, qua [atque a] coepiscopis sublimari; quae tunc tantum datur licentia, si forte infirmitatis vel belli aut aliqua alia causa necessaria intercesserit. Eo tantum ergo praeest primas archiepiscopo; quod cum multi sint in eadem regione archiepiscopi, solus ex eis qui regem ordinat; et in tribus solemnitatibus coronat, et apud quem concilio pro veritate peraguntur, ipse eorum primatum tenet.

Locum itaque quem apud orientales patriarchae [Col. 1004A] possident, hunc apud nos primates quodammodo obtinere videntur; utrique Romano pontifici primo gradu supponuntur. Sed, quia patriarchae sedibus praesident apostolicis (ut Hierosolymitanus, Antiochenus, Alexandrinus), idcirco archiepiscopo ordinant, et pares quodammodo Romano ascribuntur. Soli tamen Petro dictum est: Tu es Petrus, et super hanc petram aedificabo Ecclesiam meam (Matth. X, 13). Papa ergo solus universali praeeminet Ecclesiae; et ipse omnes ordinat et judicat; et ab omnibus ordinatur, quia ex consensu totius Ecclesiae Romani eum sublimant qui quotidie chlamide coccinea induitur, ut semper martyrio paratus probetur.




[Col. 1003A]
GILBERTI EPISTOLA AD S. ANSELMUM

(Vide supra in S. Anselmo, lib. IV, epist. 86.)




INTRA ANNUM MCX-MCXVII
GISLEBERTUS CRISPINUS ABBAS WESTMONASTERIENSIS




[Col. 1003A]
NOTITIA HISTORICA IN GISLEBERTUM
(FARRIC., Bibl. med. et inf. lat., III, 55)

Gislebertus, propter habitudinem capillorum Crispinus, ab an. C. 1084 ad 1117 abbas Westmonasteriensis, ordinis Benedictini, scripsit teste Trithemio cap. 353, et II, 105, illustr. Benedictin. ad Anselmum, Cantuariensem archiepiscopum, altercationem Christiani cum Judaeo quodam (quem Judaeum eruditum Moguntiacensem fuisse Baleus et Lelandus cap. 152 testantur) de fide Christiana, interlocutoribus Gamaliele et Paulo: quae Gisleberto etiam tribuitur a Lelando et Baleo, et in codicibus mss. [(1) 1Kb] ex quorum fide illam una cum praemissa ad Anselmum epistola [(2) 1Kb] edidit Gabriel Gerberonius, in praeclara sua Anselmi editione Paris. an. 1675, recusa an. 1721, pag. 512. De hoc Gisleberto videndus Joannes Picardus in notis ad lib. II Epist. Anselmi, epist. 16. Altercatio haec sine nomine auctoris prodierat Colon. 1537, fol., et contracta atque interpolata cum praefatione ad Alexandrum Lincolniensem episcopum, sub nomine Guilelmi de Campellis in tomo XX Bibl. Patrum Lugd., pag. 1884. Caetera Gisleberti scripta laudantur: Commentarius in Isaiam et Jeremiam; Homiliae in Canticum canticorum; De casu diaboli, De anima, Contra peccata cogitationis, locutionis et operis. In prologos S. Hieronymi in Biblia, et liber ad Cantorem Sagiensem. Denique Vita Herluini abbatis Beccensis, de quo Guil. Gemmeticensis lib. VII Hist. Northmannorum cap. 22, pag. 279: Si quis, inquit, conversionem et conversationem ipsius plenius nosse desiderat, librum qui de Vita ejusdem Patris venerandi, eleganti sermone conscriptus est a viro religioso Gisleberto Crispino, postea abbate Westmonasterii, et tam nobilitate generis, quam scientia saeculari et divina pollenti perquirens relegat, in quo sufficienter reperiet unde suo desiderio satisfaciat. Haec Vita edita a Dacherio ad calcem Lanfranci Operum Paris. 1648, fol. Librum De statu Ecclesiae, quem huic Gisleberto Pitseus tribuit, Gilberti Lunicensis esse, Oudinus tom. II, p. 929 et 957, Caveus ad annum 1101 aliique adnotarunt.

Alterius, ut videtur, Gillieberti Disputatio Ecclesiae et Synagogae in lucem data ab Edmundo Martene et Ursino Durando tom. V Thesauri anecdotorum, pag. 1497, 1506.



DISPUTATIO JUDAEI CUM CHRISTIANO DE FIDE CHRISTIANA, SCRIPTA A DOMNO GISLEBERTO ABBATE WESTMONASTERII
(Opp. S. Anselmi Cantuariensis, curante D. Gerberonio, p. 512, in ms. biblioth. S. Remig. B. 10 et ex ms. Victorino CC. 9, et ex ms. San Germanensi.)




[Col. 1005]
EPISTOLA NUNCUPATORIA. Gislebertus hanc disputationem examinandam ad S. Anselmum transmittit.
[Col. 1005A]

Reverendo Patri et domino ANSELMO sanctae Cantuariensis Ecclesiae archiepiscopo, servus et filius suus frater GISLEBERTUS, Westmonasterii coenobii procurator et servus, prosperam in hac vita diuturnitatem, et beatam in futura [1 1Kb] aeternitatem.

Paternitati et prudentiae vestrae [2 1Kb] discutiendum mitto libellum, quem nuper scripsi paginae commendans quae Judaeus quidam olim mecum disputans, contra fidem nostram de lege sua proferebat, et quae ego ad objecta illius pro fide nostra respondebam. Nescio unde ortus, sed apud Moguntiam litteris educatus, legis et litterarum etiam nostrarum bene sciens erat, et exercitatum in Scripturis atque disputationibus contra nos ingenium habebat. Plurimum mihi familiaris saepe ad me veniebat, tum negotii sui causa, [Col. 1005B] tum me videndi gratia, quoniam in aliquibus illi multum necessarius eram, et quoties conveniebamus, mox de Scripturis, ac de fide nostra sermonem amico [3 1Kb] animo habebamus. Quadam ergo die solito majus mihi et illi Deus otium [4 1Kb] concessit; et mox unde solebamus inter nos quaestionem coepimus. Et quoniam quae opponebat, convenienter satis et consequenter opponebat; et ea quae opposuerat, non minus convenienter prosequendo explicabat; nostra vero responsio vicino satis pede ad opposita [5 1Kb] illius respondebat, et Scripturarum aeque testimonio [Col. 1006A] nitens eadem [6 1Kb] ipsi concessu [7 1Kb] facilis esse videbatur, et approbanda, rogaverunt quidam, qui aderant, ut memoriae darem nostram hanc disceptationem [8 1Kb] fortasse aliquibus profuturam. Scripsi igitur, et tacito mei et ipsius nomine scripsi sub persona Judaei cum Christiano de fide nostra disceptantis, scriptumque et exaratum hoc opus vestrae transmitto examinandum censurae. Si res approbanda est, vestro placebit approbata judicio; si vero respuenda est, seu tota, seu pars ejus aliqua, quidquid respuendum erit, accipite amico dictum in aure; et quia soli amico innotuit, silentio supprimatur, nec alicui haec ad legendum pagina communicetur, salvo quidem amore mutuo et integra prorsus pace mutua, deleatur quidquid delendum esse vobis placuerit, [Col. 1006B] aut corrigatur, si quid est quod corrigi [9 1Kb] posse tibi visum fuerit. Fateor quamlibet protuleritis sententiam, animo libenti excipiam, et aure obtemperanti audiam. Tamen quidam ex Judaeis, qui tunc Londoniae erant, opitulante misericordia Dei, ad fidem Christianam se convertit apud Westmonasterium, coram omnibus fidem Christi professus baptismum petiit, accepit, et baptizatus Deo se inibi serviturum devovit, et monachus factus nobiscum remansit.

Sic ergo Judaeus ille disputator, aliis pluribus interpositis, me provocando adorsus est.




[Col. 1007]
DISPUTATIO JUDAEI CUM CHRISTIANO DE FIDE CHRISTIANA, SCRIPTA A DOMNO GISLEBERTO ABBATE WESTMONASTERII.


[Col. 1007A]
JUDAEUS [10 1Kb] .

Quia Christiani dicunt te litteris eruditum et facultate dicendi expeditum, vellem ut toleranti animo mecum agas, qua ope rationis et quo auctoritatis testimonio Judaeos culparis, quia legem a Deo datam observamus, et Moysi legislatori obsecundamus. Si enim lex bona, et a Deo data est, observanda est; cujus enim decretum observandum erit, si Dei mandatum non est observandum? Si vero lex observanda est [11 1Kb] , cur ejus observatores canibus assimulatis fustibus extrusos usquequaque insectatis? Si vero eam minime observandam dicitis, culpandus est Moyses, qui nobis eam adeo inani vanitate tradidit observandam. Quod si partem excipiendo, id observandum [Col. 1007B] esse dicitis, illud vero minime observandum vel abolendum esse censetis, date consilium quomodo effugiemus illud indictum a Deo maledictum: Maledictus qui non permanserit in omnibus quae in lege scripta sunt (Deut. XXVII, 26). Legislator nihil excipit, sed universaliter ea omnia mandat observari. Vos autem ad vestrum arbitrium, legis et mandatorum observantiam determinatis. Et, ut scias quia his in rebus rationi potius vacare volo quam contentioni, ab aliis secedamus, et cui nostrum favor audientium applaudat omnino recusemus [12 1Kb] .



CHRISTIANUS.

Rationabiliter satis haec omnia tu requiris, et haec omnia quaeri convenit; sed a te vice pari [13 1Kb] requiro [Col. 1007C] ut mecum animo patienti agas. Nam si modus altercationis nostrae is habeatur, ut concedas quidquid tuae legis pagina testatur, vel ratione tam evidenti astruitur, ut a te nulla evidentiori refutetur, praesto sum ut de his tecum agam, et undecunque volueris, [Col. 1008A] idque potius veri causa [14 1Kb] et tui amore [15 1Kb] facio, quam studio disputandi, nec hominum acclamationes curo; sed vincat cui ratio attestabitur, et Scripturae auctoritas contestabitur. Primum itaque legem bonam et a Deo datam esse dicimus, tenemus, astruimus; ac proinde quidquid in ea scriptum est, divino sensu intellectum, suis temporibus observatum et observandum esse sancimus. Divino quidem sensu legis mandata intelligenda esse dicimus, quia, si humano sensu ea omnia et ad litteram accipimus, multa sibi invicem adversantia et multum repugnantia videmus. Cum enim peracta creatione mundi Moyses dicat: Vidit Deus cuncta quae fecerat, et erant valde bona (Gen. I, 31). Quomodo in discretione [16 1Kb] [Col. 1008B] animalium postea scribit haec munda, et illa animalia esse immunda, his uti permittit, illa non solum non tangere, sed eum qui tetigerit morte multari et puniri mandat? Quomodo enim est immundum quod est valde bonum? Ubi enim cuncta nominavit, et valde bona esse dixit, neque hoc, neque illud animal excepit. Quomodo igitur Deus cuncta creavit valde bona animalia, et postea vetat comedi haec vel illa animalia, et causam reddit, dicens ea esse immunda animalia? [ [17 1Kb] Nec solum ea prohibuit quae sui natura homini ad vescendum noxia sunt; verum et multa quae gustu jucunda, et usu aeque salubria ad comedendum existunt. Aliquid ergo sacramenti haec in se continent, quae, licet a Deo dicta sint, tamen a se invicem ad litteram omnino dissident. [Col. 1008C] Sacramentum sacrae rei latens signum esse dicimus.] Item scimus quia dixit Deus ad Adam: Ecce dedi vobis omnem herbam afferentem super terram [18 1Kb] semen, et universa ligna quae habent in semetipsis sementem [19 1Kb] generis sui, ut sint vobis in [Col. 1009A] escam (Gen. I, 29). Qua igitur ratione dedit Deus primo homini universa ligna in escam, et statim postea prohibuit ne sumat de ligno scientiae boni et mali in escam? Ubi universaliter ligna concessa homini commendat, nullum exceptum fuisse lignum insinuat. Non igitur absque mysterio id accipiendum est. In Exodo inter alia praecepta de faciendo altari Dominus Moysi ita praecepit: Altare de terra facietis mihi, et offeretis super illud holocausta et pacifica vestra (Exod. XX, 24). Et de qua materia altare fieri liceret, et quomodo ita subdidit: Quod si de lapidibus illud aedificare volueritis, de non sectis lapidibus aedificabitis illud (Ibid., 25). In expletione autem tabernaculi, et vasorum, atque utensilium tabernaculi, ita legitur: Fecit [Col. 1009B] Moyses altare thymiamatis de lignis setim, habens per quadrum singulos cubitos, et in altitudine duos (Exod. XXXVII, 25). Et post pauca: Fecit et altare holocausti de lignis setim, quinque cubitorum per quadrum, et in altitudine trium (Exod. XVIII, 1). Non temerario quidem ausu seu praesumptione fiebat, quod tam discreta dimensione altitudinis et quadraturae fiebat. Item post aliquanta: Fudit bases aeneas in introitu tabernaculi, et altare aeneum cum craticula sua (Ibid., 30) Item in fine: Candelabrum stabit cum lucernis suis, et altare aureum, in quo adoletur incensum coram arca testimonii (Exod. XL, 5). Quomodo ergo jubet Deus ut altare de terra faciatis, et super illud holocausta vestra offeratis, [Col. 1009C] econtra Moyses altare thymiamatis fecit ligneum, fecit et altare holocausti ligneum, fecit altare aeneum, fecit et aureum, fecit etiam aliquando lapideum? Multum itaque adversum videtur ut aliud et aliter quam Dominus per Moysem jubet: ab ipso Moyse agatur aliter ergo quam littera sonat, et hoc accipi oportet. Rursum cum ea omnia humanis usibus Deum creasse Moyses dicat, eaque omnia homini subdidisse commemoret, ut praesit, inquit, piscibus maris, volatilibus coeli, animantibus terrae, et omni reptili quod movetur in terra (Gen. I, 26), cur postea vetat ne homo aret in bove et asino? onus aliquod, quodcunque tibi placet, asino imponere licet, et ponere jugum bovi cum asino quare non licet? Ad pascua ducere bovem [Col. 1009D] cum asino licebit, et in pascuis ea simul esse et compasci lex permittit, et arare ea simul prohibet et interdicit. Si autem propterea venit, quia hoc immundum animal lex dicit, quare circa illud caetera quae dicta sunt permittit, solum arare excipit? Equus in lege immundum animal esse perhibetur, et alia multa, nec tamen arare bovem cum equo vel alio animali immundo prohibetur in lege. Hanc non solum in his quae dicta sunt mandatis, sed etiam in quampluribus aliis legalibus caeremoniis [20 1Kb] contrarietatem [Col. 1010A] videmus; nisi ea competenti sensu intellexerimus. Discreto itaque et divino sensu haec intelligenda et discutienda sunt, quia fieri non potest ut ad litteram sumpta ea omnia impleantur. Si vero legem debito sensu accipimus, omnia legis mandata debita observatione observare poterimus, quaedam ad litteram, et sine ullo figurarum profundo, quaedam figurarum velamine adumbrata esse intelligo. Quaedam ad tempus observari jussa sunt. quaedam sine ulla temporum determinatione observanda sunt. Quae enim sacramenti [21 1Kb] alicujus praenuntiativa erant, et veritatis futurae figura, suo tempore manifestata rei atque veritatis praesentia, non oportuit ut eorum remaneret praenuntiatio et figura. Num, sicut ipso usu loquendi, verborum [Col. 1010B] utimur vicissitudinibus dicendo, erit, quandiu futurum est, ipsumque erit, prorsus omittentes, in praesenti, est assumimus, quodque ipsum jam praeteriisse significantes, utimur fuit, sic in rebus praenuntiativis alicujus sacramenti, ubi praesens manifestatur sacramentum, ejus jam superfluo servaretur seu figura seu signum? Quae vero alicujus mysterii significativa non erant, sed aperte seu fidei veritatem insinuant, seu charitatis [22 1Kb] aedificationem commendant, ea et a nobis et a vobis non ad tempus, sed in perpetuum observanda sunt, eorumque transgressio nullatenus esse potest inulta. Harum quae in lege erant figurarum veritas tandiu et per tot saecula exspectata, tandem erat aliquando [Col. 1010C] exhibenda. Nunquid semper promittendum erat: Aperiam in parabolis os meum; loquar propositiones ab initio (Psal. LXXVII, 2). Nunquid semper futurum erat: Donec veniat qui mittendus est, et ipse erit exspectatio gentium? (Gen. XLIX, 10.) Tandem ergo praedestinatis a Deo temporibus venit, Mediator Dei et hominum, homo Christus Jesus aperiens nobis sensum, ut intelligeremus Scripturas, dissolvens profunda mysteria, quae de eo in lege et prophetis scripta erant, in quem te oportet credere.



JUDAEUS.

Si ad tempus hoc vel illud sermo Dei servandus est, eoque tunc annullato, item alius ad aliud tempus [Col. 1010D] observandus est, sicque per temporum vicissitudines, divinae immutantur sanctiones, quomodo stabit semel locutus est Deus? (Psal. LXI, 12.) Quo pacto ratum erit in aeternum, Domine, verbum tuum permanet in coelo? (Psal. CXVIII, 89.) Quid, quaeso, mea interest cur Deus hoc animal mundum, illud immundum judicet, hoc uti permittat, illo uti prohibeat? Quis enim adjuvit Spiritum Domini, aut quis consiliarius ejus fuit, ut istud agi permittat, illud fieri prohibeat. Jussit. Obsequendum [23 1Kb] igitur [Col. 1011A] est, eique obsequi summa virtus est. Prohibuit. Fieri igitur jam non licet; idque si postea fiat, peccatum esse dicimus, ac debita poena puniendum. Ut ergo servemus litterae figuram, contemnemus litteram? ut servemus alterum, quae ratio est damnare [24 1Kb] alterum? Servemus litteram, servemus et litterae figuram. Maneat parvo sensui nostro littera, maneat et vestro, atque addatur spiritualis et concessa nobis [25 1Kb] a Deo mysterii latentis intelligentia. Abstineamus a porco, quia lex jubet, abstineamus et ab eo si quod est quod per porcum significatur, peccato [26 1Kb] . Non aremus in bove et asino, quia id legislator prohibuit, et, si qua evitanda intellexeris [27 1Kb] per hanc asini et bovis copulam, fas est evitare, imo peccatum est non evitare. Ita et de caeteris. Ita [Col. 1011B] enim lex adimpletur, et adimplenda esse censetur. Sed ita his praelibatis ad Christum veniamus, in quo quaestionis et controversiae causa tota consistit; nam eum novi cultus, novarum institutionum ac legis prorsus immutatae dicitis vos habere auctorem, in quem dicis quia oportet me credere. Christum credo prophetam quidem omni virtutum praerogativa excellentissimum, et Christo credam; sed in Christum neque credo, neque credam, quia non credo nisi in Deum, et in unum. Audi, inquit, Israel, Deus tuus, Deus unus est (Deut. VI, 4): unus, non triplex, sicut vos Christiani et negando dicitis, et dicendo negatis. Dicitis enim, Deus est Pater, Deus est Filius, Deus est Spiritus sanctus; alius Pater, alius [Col. 1011C] Filius, alius Spiritus sanctus; et tamen non tres Dii, sed unus est Deus. Dicitis utrumque: qui vult credat vel alterum, vel utrumque. Israel vero nostra gens audit et credit: Deus tuus, Deus unus est, non creatus in tempore, non factus ex muliere, quoniam si proprie dici posset, antequam tempus fuit, ipse fuit; tempus ipse creavit, et sub tempore coelum, et terram et quae in eis sunt omnia ipse creavit. Sequitur aliud in Decalogo mandatum: Non assumes nomen Dei tui in vanum (Exod. XX, 7). In vanum nomen Dei assumit, qui homini nomen cultumque divinitatis attribuit. Nam si [28 1Kb] vanitas est omnis homo vivens; qui hominem Deum credit, et Deum appellat, homini nomen cultumque divinitatis attribuit. Non igitur credo in Christum, neque spes [Col. 1011D] mea est in Christo, quoniam: Beatus vir, cujus est nomen Domini spes ejus (Psal. XXXIX, 5). Sed Christum credo, et Christo credam, cum venerit, quoniam de eo Moyses testatur et dicit: Prophetam suscitabit vobis Deus de fratribus vestris, tanquam me audietis eum (Deut. XVIII, 15). Et quoniam votis omnibus optandum erat ut veniret, et quo signo adventus ejus dignosci posset, audi quid super hoc Isaias propheta denuntiat: Erit in novissimis [Col. 1012A] diebus praeparatus mons domus Domini in verticem montium, et fluent ad eum omnes gentes, et dicent: Venite, ascendamus ad montem Domini, et ad domum Dei Jacob (Isa. II, 2, 3). Si ergo Christus jam venit, ubi in toto orbe terrarum, praeter pauculam gentem Judaeorum, dicitur: Ascendamus ad domum Dei Jacob  Alii vestrum dicunt, eamus ad domum Petri, alii ad domum Martini. Nulli vero dicunt: Eamus ad domum Dei Jacob. Audi adhuc de adventu Christi sequentia: Et conflabunt gladios suos in vomeres, et lanceas suas in falces. Non levabit gens contra gentem gladium, nec exercebuntur ultra ad praelium (Ibid., 4). Nunquidnam ordo militaris nostra hac aetate conflat gladios suos in vomeres, et lanceas in falces? Vix fabri [Col. 1012B] sufficiunt, vix ferrum sufficit fabricandis militaribus armis. Ubi terrarum inveniri potest, non levabit gens contra gentem gladium, nec exercebuntur ultra ad praelium? Ubique orbis terrarum vicinus insidiatur vicino, opprimit, necat; gens contra gentem effusis viribus praeliatur, regnum adversus regnum excitatur, et ab ineunte ipsa puerili aetate quisque exercetur ad praelium. Constat ergo quia vos Christiani, longe de Christo et de ejus adventu erratis.



CHRISTIANUS.

Revera semel locutus est Deus, et nefas est ut unquam ullus sermo Dei annulletur, divinae sanctiones non immutantur per ullas temporum vicissitudines, [Col. 1012C] quia Christus non venit legem solvere, sed adimplere.---Amen, inquit, dico vobis, iota unum, aut unus apex, non praeteribit a lege, donec omnia fiant (Matth. V, 18). Nunquid vult Christus legem damnare, qui comminatur inquiens, iota unum aut unus apex non praeteribit a lege donec omnia fiant? Non eam igitur vult solvere, sed adimplere. Lex prohibet homicidium, Christus iram et odium; Lex prohibet adulterium carnis, Christus ipsum etiam appetitum cordis [29 1Kb] . Vobis lex prohibet uti porcinae: et ea tunc ab eo animante abstinentia vobis necessaria erat [30 1Kb] , quoniam veritatis futurae figura erat, et figura servanda erat, donec adesset ipsa Veritas. Nunc autem nobis seu vobis necessaria non est, quoniam ipsa figurae veritas jam praesens [Col. 1012D] adest. Quamvis abstinere liceat, et multi nostrum abstineant non solum ab ea, verum et ab omni carne alia, magno et eodem judice, quisquis nostrum se tuetur. Moyses carnem suillam immundam appellat, ut ea prohibet, et propterea dicitis quia ea uti non licet. Moyses non alius, sed idem ipse carnem suillam dicit mundam et valde bonam, et eam ad vescendam sicut caetera scribit Deum fecisse bonam, et ideo dicimus quia uti ea licet. [Col. 1013A] Postquam enim enuntiaverat [31 1Kb] Deum creasse universa, pisces maris, volucres coeli, cuncta animantia terrae, in quibus est anima vivens, non longe infra subdidit: Vidit Deus cuncta quae fecerat, et erant valde bona (Gen. I, 31). Quod valde bonum est, ex nulla parte malum est. Quod vero nulla ex parte malum est, quomodo malum et immundum est? Quidquid ergo naturae a Deo factae in carne suilla consideratur, mundum et valde bonum est, atque uti licet. Quia vero per hoc animal, voluptas et immunditia figuratur, immundum, propter hoc, hoc animal esse designatur [ [32 1Kb] ut vitium hoc studiosius caveatur, etiam animal ad vescendum interdicitur, per quod designatur], et ea immunditia uti non licet. Si ergo [33 1Kb] mundum et immundum esse hoc animal [Col. 1013B] intelligitur, et eo uti et non uti a Deo nobis permittitur, unde et sacra testatur auctoritas: Non quod intrat in os, coinquinat hominem, sed quae [34 1Kb] de corde exeunt fornicationes et caetera, quae enarrat vitia, ea coinquinant hominem (Matth. XV, 11). Non itaque caro suilla, quae in os intrat, coinquinat hominem, sed voluptas, et immunda [35 1Kb] voluptatis cujuslibet concupiscentia, quae de corde procedit, ea coinquinat hominem. Propter hoc apostolus quoque Paulus ait: Omnia, quae vobis apponuntur ad vescendum, sumite cum gratiarum actione, nihil interrogantes propter conscientiam [36 1Kb] (I Cor. X, 27). Eadem ratione licet arare in bove et asino, et prohibetur [37 1Kb] ne aremus in bove et asino. Nunquid de bobus, ut ait apostolus Paulus, cura est Deo? (I [Col. 1013C] Cor. IX, 9.) An propter nos lex hoc dicit? Qui ergo terram colit, aret in bove et asino, si melius non potest, quia Deus permittit, quia omnia haec humanis usibus creavit. Sed quia bos ungulam findit et ruminat, et ad excolendam terram omnino est idoneum animal, rectorem in Ecclesia designat discretum, in his quae agit sensum habentem, qui rectum discernit a pravo, et qui mandata Dei, quae audit et quae legit, meditatur, et meditando ruminat apud se die ac nocte, nec solum sibi utilis existit, sed alios aedificat, et docendo instruit. Huic tam idoneo praedicatori non est associandus ad praedicandum verbum Dei alter moribus indiscretus, seu idiota et litteris imperitus, quia non solum sibi male vivendo est inutilis, sed malo suo exemplo et immunde vivendo [Col. 1013D] aliis noxius existit. Porro haec vitia per asinum designantur, qui neque ungulam findit, neque ruminat, et omnino est inertissimum animal. Quae vero dicta sunt de faciendo altari, et quare Dominus prohibuit ne homo comederet de ligno scientiae boni et mali, profundum in se continet mysterium, sed alias et ad alios haec discutienda pertinent. Haec quidem in figura contingebant, et dicebantur vobis; [Col. 1014A] scripta sunt autem ad correptionem nostram, in quos fines saeculorum devenerunt, sicut dicit Paulus ex vestra gente noster apostolus (I Cor. X, 11). Fines saeculorum sunt novissimi dies, de quibus Isaias praenuntiat, dicens: Erit in novissimis diebus praeparatus mons domus Domini in vertice montium (Isai. II, 2), ad quem revera confluent omnes gentes, sicut Psalmista quoque praedixerat: Reminiscentur, et convertentur ad Dominum universi fines terrae, et adorabunt in conspectu ejus universae familiae gentium (Psal. XXI, 28). Universi [38 1Kb] fines terrae jam credunt in Deum [39 1Kb] , jam adorant Christum universae familiae gentium, una et concordi voce dicunt. Eamus ad montem Domini et ad domum Dei Jacob (Isai. II, 3), non ad domum [Col. 1014B] Jacob, sed ad domum Dei Jacob, hoc est, ad domum Dei quem coluit Abraham, quem coluit Isaac, quem coluit Jacob, quem coluit Moyses quoque et Aaron, ut ostendant unum Deum esse et eorum qui ante legem fideles fuerunt, et eorum qui sub lege exstiterunt, et eorum qui nunc existunt credentes in Deum universae multitudinis gentium Quod autem dicere nos arguis: Eamus ad domum Petri, eamus ad domum Pauli et ad domum Martini, nullus, qui sane sapit, hoc ita dictum esse intelligit: nullam quippe domum Petro seu Paulo facimus, sed in honorem atque memoriam Petri seu Pauli Deo eam condimus. Nec ulli pontificum fas est dicere in consecrationibus ecclesiarum: Tibi Petro, seu Paulo, hanc domum, vel hoc altare consecramus. [Col. 1014C] [ [40 1Kb] Sed tibi Deo in honore Petri seu Pauli hanc domum vel hoc altare consecramus.] Propterea vero haec domus potissimum appellatur domus Dei Jacob, ac specialiter nominatur Jacob, quia primus omnium legitur Jacob Deo instituisse hanc domum. Erexit, inquit, Jacob lapidem in titulum, fundens oleum desuper, et dixit, vere locus iste sanctus est (Gen. XXVIII, 18), et enumeratis quae viderat coelestibus mysteriis obstupefactus addidit: Quam terribilis est locus iste, non est hic aliud nisi domus Dei et porta coeli (Ibid., 17). Domus ergo Dei nostri est domus Dei Jacob, quia Deum, quem colimus, coluit Abraham, Isaac quoque et Jacob. In hac domo Dei quotidie divinus sermo recitatur, populus fidelis, quae bona appetat, et quae mala fugiat, [Col. 1014D] edocetur, ac simul quae appetendorum sint praemia, et quae mala quae agunt poena comitetur. Inde et forenses causae a Christianis aguntur, a proximis proximorum calumniae audiuntur, ac debita cuique reatui poena infertur. Non occides, inquit lex (Exod. XX, 13): qui autem [41 1Kb] occiderit, imo sicut Christus ipse adjecit, qui irascitur fratri suo, reus erit judicio (Matth. V, 22). Cui ergo [42 1Kb] [Col. 1015A] ira et odium tollitur, uti gladio et lancea non per mittitur. Qui abrenuntiat irae et odio, facillimum est ut abrenuntiet lanceae et gladio. Multo quippe facilius est conflare gladium suum in vomerem, et lanceam suam in falcem, quam tumore cordis submisso, humilem fieri ex superbo, servum ex libero; abnegare uxorem, filios, domum, arma, agros, equos, et omnia quae possidet, adhuc autem ut se ipsum abneget. Quod tamen saepenumero fieri videmus, videtis et vos, quia multi olim in rebus saeculi agentes, superbi et potentes, ad bella instructissimi et pugnaces, rapiendis aliorum rebus inhiantes, propter Deum abnegatis omnibus pompis saecularibus, pauperrimi sponte per diversa peregrinantes [Col. 1015B] loca, sanctorum suffragia requirunt, aut quolibet inclusi specu agunt vitam sub aliquo [43 1Kb] praelato. In hujusmodi vero servorum Dei cohabitatione adimpletur etiam illud denuntiatum per Isaiam prophetam miraculum: Vitulus, leo et ovis simul morabuntur; et puer parvulus minabit eos (Isai. XI, 6). Puer parvulus leonem et ursum cum agno minat, cum in domo Dei pastor aeque nobili quondam et ignobili, potenti et impotenti, forti et infirmo imperat. Puer non sensu, sed malitia; parvulus non justo regiminis vigore, sed ab omni fastu saeculari aut generis indignitate. Ut igitur breviter dicam, haec est institutio vitae [44 1Kb] Christianorum, ut quisque diligat proximum, sicut seipsum, et quod sibi fieri non vult, aliis non faciat. Hoc est verbum, de quo ait [Col. 1015C] apostolus Paulus: Verbum consummans et abbrevians in aequitate posuit Dominus super terram (Rom. IX, 28). De hac verbi consummatione Isaias propheta dicit: Consummatio abbreviata inundabit justitiam (Isai. X, 22); consummationem enim et abbreviationem Dominus Deus exercituum faciet in medio terrae. De hoc etiam Verbo idem propheta Isaias praedixerat: Venite, inquit, ascendamus ad montem Domini, et ad domum Dei Jacob; et docebit nos vias suas Dominus, et ambulabimus in semitis ejus, quia de Sion exibit lex, et verbum Domini de Jerusalem (Isai. II, 3). Quae, inquam, lex alia de Sion exitura praedicatur? Quod, inquam, verbum Domini de Jerusalem exiturum esse praenuntiatur? [Col. 1015D] lex, quae per Moysen data est, non ex monte Sion exiit, quia non in monte Sion data est, sed in monte Sinai. Quae igitur lex exiit de Sion, nisi lex Novi Testamenti per Christum data, quae de monte Sion exiit, quoniam de monte Sion Christus coelum ascensurus discipulis suis legem per mundum universum praedicandam commendavit: Euntes [45 1Kb] , inquit, in mundum universum praedicate Evangelium omni creaturae (Marc. XXIV, 49). Hoc est [46 1Kb] illud bonum verbum, id est, Evangelium, quod de Jerusalem [Col. 1016A] exiit: praedicate Evangelium omni creaturae: qui crediderit et baptizatus fuerit, salvus erit (Ibid., 16). In quo Evangelio vias suas, vias novas edocuit Dominus, viae veteres fuerunt, oculum pro oculo. dentem pro dente (Exod. XXI, 24). Viae novae sunt, si quis te percusserit in unam maxillam, praebe ei et alteram; auferenti tunicam, dimitte et pallium (Matth. V, 39). Viae veteres fuerunt, diliges amicum tuum, et odio habebis inimicum tuum (Ibid. 43). Viae novae sunt, si esurierit inimicus tuus, ciba illum; si sitit, potum da illi (Rom. XII, 20). Hae sunt viae Domini, hae sunt semitae Domini, per quas perfecti ambulant Christiani [ [47 1Kb] hanc Christianae institutionis vitam licet nunc pauci servent Christiani], quondam servabant reges, et cum regibus [Col. 1016B] subditae eis nationes. Quid vero si potens aliquis, si violentus aliquis prave agit, et corrigi non vult? Mihi vindictam, dicit Dominus, et ego retribuam (Hebr. X, 30). Et quanta erit illa divinae animadversionis severitas? Audi Psalmistam: Deus manifeste veniet, Deus noster, et non silebit. Ignis in conspectu ejus exardescet, et in circuitu ejus tempestas valida (Psal. XLIX, 3, 4). Tamen, circa novissima dierum illorum, cirea saeculi consummationem haec mala et multo duriora praenuntiata sunt a Christo, et a prophetis ante Christum. Surget, inquit in Evangelio, gens contra gentem, et regnum adversus regnum, et erunt pestilentiae et fames, et signa magna erunt (Luc. XXI, 10); et nisi abbreviati essent dies illi, non fieret salva omnis caro (Matth. [Col. 1016C] XXIV, 22). Unde in postrema visione Danielis de extremo temporum et tribulatione illa intolerabili circa finem saeculi ita legitur: Et faciet Rex juxta voluntatem suam et elevabitur, et magnificabitur adversum omnem Deum [48 1Kb] , et adversus Deum deorum: loquetur magnifica: et diriget, donec compleatur iracundia (Dan. XI, 36). Et post pauca: Veniet, inquit, tempus, quale non fuit ab initio, usque ad tempus illud (Dan. XII, I). De abbreviatione quoque tribulationis ita subdidit: Usquequo horum finis mirabilium. Et audivi virum, qui erat indutus lineis, jurantem per Viventem in aeternum. quia in tempus, et tempora, et dimidium temporis (Ibid., 6, 7). In novissimis ergo diebus, id est,vergente [Col. 1016D] mundi vespera, quando venit plenitudo temporis, in qua misit Deus Filium suum in terris, pax illa, superius dicta, in Ecclesia Dei primitiva fuit, diuque longe lateque permansit. Circa vero finem saeculi, hoc est, circa novissimorum finem dierum, dissensio illa per mundum, et tribulatio, quae superius [49 1Kb] dicta est, ebulliet, et saevissima erit, atque jam ebullire coepit. Paucis et succincte nunc ad ea, quae de adventu Christi proposuisti, respondimus, responsuri plenius, cum ad id et tempus nos et [Col. 1017A] ratio perduxerit. Ad Christum redeamus, in quem dixi et dico quia oportet te credere.

Quamvis enim pace mea concedo esse dictum, et salva fidei assertione contestor esse approbandum [50 1Kb] , quia non debemus credere nisi in Deum et in unum, tamen dixi et dico quia in Christum te oportet credere.

Nomen Dei in vanum nequaquam assumimus, quia nulli creaturae nomen cultumque divinitatis attribuimus; et si quis attribuendam dicit esse, omnino redarguimus. Et tamen dixi et dico quia in Christum oportet te credere, quia Christum constat Deum et hominem esse. Licet enim credamus Deum assumpsisse hominem in unitatem personae, et Christum credamus Deum et hominem esse, tamen duas [Col. 1017B] naturas in eo credimus, et omnino discretas utriusque naturae proprietates asserimus. Manens quippe incommutabiliter Deus id quod erat, assumpsit quod non erat. Verbum quod erat in principio apud Deum, per quod omnia facta sunt, et sine quo factum est nihil, caro factum est, et habitavit in nobis (Joan. I, 1, 14). Quia ergo Christus Deus est, Filius Dei est virtute, non gratia, Patri consubstantialis, par et coaeternus, ante omnia existens tempora, et in eum credimus. [ [51 1Kb] Quia vero] factus in tempore, homo est, Filius Dei est, non virtute, sed gratia, Deo inferior, minoratus etiam paulo minus ab angelis, sub tempore factus, natus ex muliere [52 1Kb] , et in eum scilicet hominem assumptum non credimus. Item: quia Deus est, nec mori, nec pati, nec [Col. 1017C] nasci potuit; quia homo est, et mori et pati, et nasci potuit, et voluit; et per passionis suae mysterium a morte nos redemit. Propheta ipse Isaias Deum et hominem futurum esse Christum praenuntians, ait: Ecce, inquit Dominus, ponam in fundamentis Sion lapidem probatum, angularem, pretiosum; qui crediderit in eum, non confundetur (Isai. XVIII, 16). Lapidem dicit, et aperte subsequitur, qui crediderit in eum, non confundetur. [53 1Kb] Per lapidem itaque sic probatum, angularem, pretiosum, summum aliquem, Christum utique designat hominem. Sed, si homo tantum esset, profecto idololatriam et profanari profheta suaderet, qui in hominem credi oportere nos admonet. Quia vero non [Col. 1017D] est homo tantum, verum et Deus, cui in psalmo dicitur: qui sustinent et, non confundentur (Psal. XXIV, 3), ideo addidit, qui crediderit in eum, non confundetur. Igitur Christus, quia homo est, positus est in Sion lapis probatus, angularis, pretiosus, lapis probatus; quia peccatum non fecit, nec inventus est dolus in ore ejus, lapis angularis, quia circumcisionem justificat ex fide, et praeputium per fidem, utrumque parietem in se colligens, [Col. 1018A] atque utrumque populum in se unum faciens, lapis pretiosus, quia mors ejus apud Deum tanti exstitit, ut peccata totius tolleret mundi. Sed, quamvis lapis probatus, angularis, pretiosus fuerit, non in eum, sed ei debita observatione credimus. Quia et Deus est (unde et consequitur: qui crediderit in eum non confundetur) et ei et in eum debito divinitatis cultu credimus. Quod autem [54 1Kb] dicis et nos negando dicere, et dicendo negare unum et triplicem Deum, modis omnibus negamus unum et triplicem dici, quia in Deo nullam dicimus triplicitatem, sed unum trinum dicimus, quia in deitatis unitate personarum credimus trinitatem. Quare autem dici non debet triplicitas, et quare dici potest trinitas, suo loco dicemus, et quod dicemus, ratione et auctoritate [Col. 1018B] astruemus.



JUDAEUS.

Quae me ratio [55 1Kb] , quae me Scripturarum cogit auctoritas ut credam quod Deus homo fieri queat, vel homo factus jam existat? Si nulla apud Deum est transmutatio, nec ulla vicissitudinis obumbratio (Jac. I, 17), quomodo penes eum tanta rerum fieri potest alteratio [56 1Kb] , ut Deus homo fiat, Creator creatura, et incorruptibilis credatur factus esse corruptela? Quomodo, quaeso, accipitur: In principio, Domine, terram fundasti, et opera manum tuarum sunt coeli. Ipsi peribunt; tu autem permanebis. Mutabis eos, et mutabuntur; tu autem semper idem ipse es? (Psal. CI, 26, 27.) Quomodo Deus semper idem ipse est, si alteratus homo fieri potest? si [Col. 1018C] Deus est immensus, quomodo vili et parva humanorum dimensione membrorum potuit dimensus circumscribi? si Deus est incircumscriptus, quo argumentationis genere dicetur quod dimensione corporea circumscriptus totus sub angusto matris utero potuit comprehensus teneri? Ad haec, si Deus est quo nihil majus sive sufficientius cogitari potest, qua necessitate coactus humanae calamitatis particeps, et tantorum factus est consors et patiens malorum? Denique si Deus homo factus est, quomodo stabit quod ipse locutus ad Moysen dixit: Non enim videbit me homo, et vivet? (Exod. XXXIII, 20.) Multum repugnare videtur ut Deus homo factus sit [57 1Kb] et ab homine vel ab ipsa matre sua videri non [Col. 1018D] potuerit. Absit enim ut circa Deum aliquid phantasticum fuisse dixeris! Unde fatemur quia nullo modo fas est de Deo talia excogitare, nedum dicere aut praedicare, quoniam nec ratio id posse fieri sinit, nec ulla Scripturae auctoritas occurrit, quae huic errori vestro assentanea seu vicina sit. Nam illud Isaiae vaticinium, quod ad vestrum accipiendo sensum male omnino depravatis: Ecce virgo concipiet et pariet filium; et vocabitur nomen ejus Emmanuel, [Col. 1019A] hoc est, nobiscum Deus! (Isai. VII, 14.) Quid ad rem unde agimus? nunquid ab homine nunquam corrupta, sed viro nupta, virgo adhuc existens concipiet et pariet filium? Animo libenti accipimus de Christo dictum, et vocabitur nomen ejus, nobiscum Deus, hoc est, tantae dignitatis et gratiae erit apud Deum, ut in eo et per eum Dominus, id est, Domini virtus sit nobiscum. Nunquid quoties ad vestrarum solemnia missarum dicitis: Dominus vobiscum, statim consequitur ut Deus homo fiat, vel in turba homo factus consistat [58 1Kb] ? Propheta igitur rem sacram [59 1Kb] commemorans, et nascituri Christi eminentiam praenuntians, nihil de eo absurdum, nihil de eo contra naturam dixit esse futurum, nihil pravae suspicationis relinquens: Ecce, inquit, virgo concipiet. [Col. 1019B] Qua ergo temeritatis praesumptione quisquam hominum audet scribere quod nullo modo fuit propheta ausus dicere, quod de Deo [60 1Kb] femina conciperet, et conceptum de eo [61 1Kb] filium pareret. Propheta dixit, concepit et peperit filium (Isai. VIII, 3), vos ex vestro sensu conjicitis, et commentatum usquequaque divulgatis: Et post partum virgo permansit, quod nusquam a propheta dictum accipitis [62 1Kb] . Injuriosum igitur est quod fronte tam impudenti sacra prophetarum eloquia, ad hominum voluntatem commentando, ita interpretamini.



CHRISTIANUS.

Nullam in hoc sacramento repugnantiam rerum metuimus, nullam Scripturarum dissonantiam veremur. [Col. 1019C] Sed Scripturarum interim [63 1Kb] omittamus auctoritates, quibus, Deo adjuvante [64 1Kb] , omnimodis astruemus quia Deus homo factus est, et ab hominibus visus est. Nam aperte exclusa omni aequivocationis ambiguitate, ita [65 1Kb] Jeremias propheta denuntiat: Hic est Deus noster, et non aestimabitur alius ad [66 1Kb] eum. Hic adinvenit omnem viam disciplinae, et dedit [67 1Kb] eam Jacob puero suo, et Israel electo [68 1Kb] suo, [ [69 1Kb] Post haec in terris visus est, et cum hominibus conversatus est (Baruch. III, 36-38). Post haec, post legem, inquit, datam, post viam disciplinae datam Jacob puero suo, et Israel electo suo.] Deus homo factus est, et cum hominibus conversatus est, natus ex virgine, clauso matris utero, salva omni dignitatis [70 1Kb] integritate. Unde [Col. 1019D] propheta Ezechiel dicit: Et dixit Dominus ad me; porta haec clausa erit, et non aperietur; et vir non transibit per eam [ [71 1Kb] sed Dominus Deus Israel ingressus est per eam, et clausa erit principi. Princeps ipse sedebit in ea, ut comedat panem suum coram Domino (Ezech. XLIV, 3). Virgo igitur concepit, quia porta clausa erit, et vir non transibit per eam]. Post partum virgo permansit, quia Dominus [Col. 1020A] Deus Israel ingressus est per eam, et clausa erit. Ipse Dominus Deus Israel ingressus est per eam, factus homo sicut psalmus dicit: Tanquam sponsus procedens de thalamo suo (Psal. XVIII 6). Et quamvis homo, tamen princeps. Et sicut alius psalmus dicit: Inter mortuos liber (Psal. LXXXVII, 6) sedebit, ut comedat panem coram Domino (Ezech. XLVI. 3). Quem panem? meus, inquit, cibus est, ut faciam voluntatem Patris mei, qui in coelis est (Joan. IV, 34). Nobiscum Deus, non sicut ad missarum solemnia, dicimus, Dominus vobiscum, sed, sicut apertius alibi Isaias dicit: [ [72 1Kb] Puer natus est nobis et filius datus est nobis, et] vocabitur nomen ejus Admirabilis, Consiliarius, Deus, fortis, Pater futuri saeculi, Princeps pacis (Isai. IX, [Col. 1020B] 62). Quia conceptus ille novus nec usitatus, et magnae rei mysterium erat; idcirco propheta praemisit: Propter hoc dabit Dominus ipse vobis signum: Ecce virgo concipiet, et pariet filium (Isai. VII, 14). Illam enim absurditatem sensu vestro conceptam et adinventam, quod de Dei substantia conceperit, nulli fidelium fas est dicere vel cogitare [ [73 1Kb] quia de Deo, hoc est potentia [74 1Kb] , et virtute Dei concepit, quoniam non humano usu [75 1Kb] , nec ullo viri semine concepit]. Qui enim sine viri semine ex nihilo primum creavit hominem, sine viri semine, ex aliquo, id est, ex matris carne hominem Christum creare potuit. Et quoniam humano usu conceptus, a peccato originali immunis non fuisset, nec inter [Col. 1020C] mortuos liber, ut inter mortuos solus liber sit, sicut Psalmista dicit, et a peccato immunis, ideo eum nasci sine peccato, hoc est sine viri coitu ex virgine oportuit. Ut ergo haec sine praejudicio dicta sint, quia Scripturarum testimonia suo loco servamus ponenda, necessitas quoque summa et ratio exposcebat ut Deus homo fieret, et per humanitatis suae mysterium ad vitam nos restitueret. Homo igitur factus est, non id desinens esse quod erat, sed id assumens quod non erat. Non conversione divinitatis in carnem, sed assumptione humanitatis in Deum, dicimus Deum hominem factum. Et sicut anima rationalis et caro, propter unitatem personae, unus est homo [76 1Kb] , quamvis omnino alterius est naturae anima et alterius caro, nec anima convertitur in [Col. 1020D] carnem, seu in animam caro, sed, manente utraque natura, personae conservatur unitas. Deus et homo, propter unitatem personae, unus est Christus; quamvis Deus nec in hominem conversus fuerit, nec in Deum homo; sed divisa [77 1Kb] Dei et hominis natura, indivisa Dei et hominis personae conservatur [78 1Kb] et odoratur unitas. Neque enim omnia quae aliquo modo fiunt aliud quam erant, desinunt esse id quod [Col. 1021A] erant. In accidentium enim quorumdam alteratione, ut cum homo niger fit albus, seu albus niger, superveniente altero, petit omnino alterum. At cum homo fit armatus, sive exarmatus, vel ex nudo indutus, seu ex induto nudus, nihil prorsus in se sic alteratus homo vel accipit, vel amittit. Suscepit ergo Deus hominem in unitatem personae, ingenita bonitate sua, non nostra, et multa necessitate, non sua, sed nostra, et ratione magna, tibique approbanda, si audita vis vel rationaliter admittere, vel rationabiliter excludere. Scripturarum vero auctoritas exacto [79 1Kb] sensu interpretata, sed tam evidens tibi apponetur [80 1Kb] , ut nil excogitare queas, quod contra opponatur [81 1Kb] . Nosti quoniam Genesis apertissime commendat qualiter homo primus sit conditus, qua [Col. 1021B] dignitate sui praestans, et qua eminentia supra caetera terrae animantia erat positus. Dominamini, inquit, piscibus maris, et volatilibus coeli, bestiis terrae et omni reptili quod movetur in terra (Gen. I, 28). Unde accepit a Deo vetiti mandatum: Ex omni, inquit, ligno paradisi comede; de ligno autem scientiae boni et mali ne comedas. In quacunque die comederis ex eo [82 1Kb] , morte morieris (Gen. II, 16, 17). Non leviter erat accipiendum quod sub tanto invectionis maledicto vetitum erat. Nulla tamen necessitate coactus, sed propria voluntate subactus, morem gerens uxori, obedire maluit uxori quam praecepto Dei. Tetigerat illa, et comederat; dedit viro, et comedit; et utrique mordendo vetitum, mortis et damnationis subierunt maledictum. Inobediens [Col. 1021C] Deo Adam effectus est, protinus concessum omne jus amisit, excussum ditionis suae jugum a caeteris animantibus sensit, et dignitatem sui jam amittendo, nuditatem suam erubuit, et currens ad folia fici, pudendam membrorum turpitudinem operuit. Ab hoste igitur seducti, hostique turpiter subacti, mox de paradiso voluptatis, in quo erant, sunt expulsi, obseratus est paradisi aditus, positus est, ad custodiendam viam ligni vitae, gladius ille versatilis et flammeus. Gratias Deo quia licet ille gladius flammeus [83 1Kb] erat, non tamen in perpetuum fixus, sed versatilis erat, quia quandoque misericordia Dei erat removendus. Infelices itaque et miseri parentes genuerunt filios sub eadem mortis et miseriarum [Col. 1021D] conditione genitos. Ad laborem nascebatur homo, ad laborem moriebatur homo; in peccatis concipiebatur, in doloribus parturiebatur, miser ad aerumnas et labores nascebatur. In sudore vultus tui, dixit Dominus ad Adam, vesceris pane tuo, donec revertaris ad terram de qua sumptus es, quia terra es, et in terram reverteris (Gen. III, 19). Unde et beatus Job ait: Homo, natus de muliere, brevi vivens tempore, repletur multis miseriis; qui quasi flos egreditur, et conteritur, et fugit velut [Col. 1022A] umbra, et nunquam in eodem statu permanet (Job XIV, 1, 2). Post hanc denique qualemcunque vitam, morientes quo tunc ibant? Nemo in coelum, sed omnes in infernum; tamen justi spe bona quod ab inferis per Christum eruerentur, et per Christum ad superos in coelum revehi mererentur. Audi Patres eminentissimos id aperta voce contestantes: Descendam, inquit Jacob patriarcha, lugens filium meum in infernum (Gen. XXXVII. 35). Et alibi ad filios suos: Deducetis canos meos cum dolore ad inferos (Gen. XLII, 38). Unde et beatus Job, cui, Domino attestante [84 1Kb] , vir non erat in terra similis (Job I, 8): Infernus, inquit, domus mea est, et in tenebris stravi lectum meum (Job XVII, 13). Tamen liberationis spe arreptus, paulo [Col. 1022B] post addidit: Scio quod Redemptor meus vivit, et in novissimo die de terra surrecturus sum (Job XIX, 25). Qui Redemptorem attestatur, venundatum seu captivatum se fuisse [85 1Kb] , et redemptum esse non inficiatur. Audi et beatum David: Deus redimet animam meam de manu inferi, cum acceperit me (Psal. XLVIII, 16); et acceptam dicit ab inferis animam suam et redimendam ab infero. Unde et alibi exsultans dicit: Domine, eduxisti ab inferno animam meam, salvasti me a descendentibus in lacum (Psal. XXIX, 5). Cui dicit, eduxisti, salvasti, nisi ei [86 1Kb] de quo in alio psalmo dicit: Iter facite ei, qui ascendit super occasum, Dominus nomen illi (Psal. LXVII, 5). Et quoniam solus ascendere super occasum noluit, audi quod [Col. 1022C] Psalmista addidit [87 1Kb] : Ascendens in altum, captivam duxit captivitatem (Psal. LXVII, 19; Ephes. IV, 8). Ezechias quoque moriturus ait: Ego dixi in dimidio dierum meorum: Vadam ad portas inferi (Isai. XXXVIII, 18). Et postea subdidit: Tu autem eruisti animam meam, ut non periret (Ibid., 17). Haec, inquam, spes justorum erat tunc morientium nemo ergo in coelum; sed omnes, qui tunc moriebantur, descendebant in infernum. Originalis itaque [88 1Kb] delicti expiationem, et malorum tantorum evacuationem fieri oportebat, nullo quidem creati hominis merito, sed ingenita optimi Creatoris bonitate et gratia. Ne ergo in aeternum homo periret, restitui hominem oportebat: restitui autem non [Col. 1022D] poterat, nisi Deus hominem assumeret, necessitatem nostram subiret, noster causidicus contra adversarium ipse fieret, et nostrae actionis negotium agens, non suadendo [89 1Kb] , sed justo rationis judicio adversarium excludens, causam nostram finiret. Restituendus itaque Deo homo erat, ac per hominem qui Deo semetipsum abstulerat. Quis autem hominum de communi massa perditionis natus id explere posset, ut reliquam humani generis massam restitueret? Vix enim sibi justitia cujusque sufficit; non est immunis [Col. 1023A] a peccato infans, cujus vita est unius diei super terram. Quod si novus, vel aliunde natus homo [ [90 1Kb] seu angelus factus homo] hominem liberaret non sic ad pristinum [91 1Kb] dignitatis ingenitae statum restitui posset. Cum enim angelis homo par creatus, non natura, sed rationis et concessae libertatis gratia, soli Deo Creatori ad serviendum erat obnoxius, ad eumdem libertatis statum, seu per hominem, seu per angelum restitui non valebat. A quo enim quis a servitute redimitur, ei obnoxius esse ad servendum judicatur. Quia ergo per alium plena hominis restitutio fieri non valebat, necesse fuit ut Creator creaturae subveniret, creaturam Creator subiret, ut per ipsum Creatorem homo restitutus, soli Creatori ad serviendum obnoxius remaneret, [Col. 1023B] et hostis jure ditionem supra genus humanum habitam amitteret. Nihil enim in Christo suum hostis invenerat, qui, neque in iniquitatibus conceptus erat, neque in peccatis partus fuerat, neque ullam prorsus peccati maculam vivendo contraxerat. Qua igitur praesumptione injusta mors in eum feriendo deliquit, in quo nihil suum repererat, nihil omnino juris habebat, jure amisit eam jurisdictionem, quam peccato primi hominis in hominem primum ejusque posteritatem obtinuerat. Mors itaque Christi, et originalis peccati apud Patrem hostia et propitiatio fuit, atque humani generis plena integraque restitutio exstitit. Reseratus est in ejus obitu paradisi aditus, remotus est gladius ille versatilis et [Col. 1023C] flammeus. Jam in crucis patibulo affixus et moriens ait ad Latronem: Hodie mecum eris in paradiso (Luc. XXIII, 43). Tunc quoque adimpletum est quod per Osee prophetam dictum est: O mors, ero mors tua; morsus tuus ero, inferne (Ose. XIII, 14). Hujus igitur nostrae restitutionis sacramentum, in prophetis habebamus promissum, aliquando per figuras rerum, aliquando per verborum aenigmata, aliquando evidenti promissione et aperta. Primis illis temporibus loquens Deus ad Abraham de hoc sacramento ait: In semine tuo benedicentur omnes gentes terrae (Gen. XXVI, 4). [ [92 1Kb] In Christo enim, qui de semine ejus oriundus erat, benedicentur omnes gentes terrae.] Quandoquidem universum genus humanum sub maledicto primi [Col. 1023D] parentis oppressum, per eum [93 1Kb] ab illo maledicto absolvitur, et benedictioni atque gratiae priori restituitur. Nam in Isaac gens nulla benedicitur, nulla gens ejus ditioni subacta fuisse legitur. In David vero et Salomone qui regum terrae illius fortiores aliis et potentiores exstitere, quomodo omnes gentes benedicuntur; cum omnes circumquaque, praeter Judaicam, gentes eis [94 1Kb] adversae et contra eos [95 1Kb] dimicantes semper fuere. De successoribus eorum [Col. 1024A] regibus regno fugatis, captivis, exhaeredatis frustra mentio ulla haberetur. In Christo itaque restat ut haec intelligantur, et intellecta omnibus modis adimpleantur.



JUDAEUS.

Violentiam Scripturae infers, et ad fidei vestrae assertionem Scripturas intorques. Nam Ezechiel propheta aperte [96 1Kb] portam appellat, et de porta loquitur; tu feminam appellas, et de femina ad voluntatem tuam disputas Res hae omnino sunt remotae, et nulla sibi invicem similitudine sunt admotae. Hoc denique ultimo exemplo aperte tota tua de Christi ortu refellitur disputatio. Nam Deus dixit ad Abraham: In semine tuo, hoc est, in Christo, qui de semine ejus oriundus erat, benedicentur omnes gentes [Col. 1024B] terrae (Gen. XXII, 8). Deus dixit Christum de semine Abrahae oriundum, tu dicis eum sine ullo viri semine fuisse ortum. Sed procede ad reliqua Scripturarum exempla, utrum aliqua apertius dicta sint et [97 1Kb] sententiae atque fidei vestrae magis assentanea.



CHRISTIANUS.

Commode ad opposita respondet, quisquis vicino pede prosequitur atque respondet. Dicimus Ezechielem prophetam figurate fuisse locutum de porta illa, quoniam nullo modo ad litteram accipi possunt quae locutus est de porta illa: Et dixit, inquit, Dominus ad me: Porta haec clausa erit, et non aperietur; et vir non transibit per eam, quoniam Dominus Deus [Col. 1024C] Israel ingressus est per eam, et erit clausa principi. Princeps ipse sedebit in ea, ut comedat panem coram Domino. Per viam vestibuli portae ingredietur, et per viam ejus egredietur (Ezech. XLIV, 1-3). Haec ad litteram nemo explere potest, nam si Dominus Deus Israel, qui per prophetam loquitur: Coelum mihi sedes est, et terra scabellum pedum meorum (Act. VII, 49); et alibi: Coelum et terram ego impleo (Jer. XXIII, 24), si, inquam, Dominus Deus Israel totus ubique est, unde ingressus est per portam, et quo egressus est per portam illam? Si Deus est incircumscriptus, quomodo eum in porta sedere ad litteram accipi potest? quomodo erit clausa principi, si princeps ipse Dominus Deus Israel ingressus per eam sedebit in ea, ut comedat panem coram Domino? [Col. 1024D] Quem panem, vel cujusmodi panem, unde factum, vel unde delatum comedat Dominus Deus Israel, et coram Domino. Quis est alius iste Dominus, ut coram eo panem comedat Dominus Deus Israel? Quia ergo haec ad litteram accipi non possunt; per portam illud intelligi oportet, ut haec omnia considerentur, et considerata fieri posse convenienter intelligantur. Dominus ergo Deus Israel ingressus per portam illam, ad nos egressus exiit, [Col. 1025A] quia Deus homo factus in utero virginis, ex carne virginis. Nam aliter ab originali peccato non fieret immunis, sicut in psalmo legitur: Tanquam sponsus procedens de thalamo suo (Psal. XVIII, 6). Ad nos homo exiit atque, Jeremia teste, in terris visus est, et cum hominibus conversatus est (Baruch, III, 38). Porta clausa erit, quia viro clausa [98 1Kb] erit, nec vir transibit per eam. Clausa principi servabitur, ut per eam ingrediatur, quia Dominus Deus Israel ingressus est per eam. Neque enim ante conceptionem et partum Christi mater ejus viro [99 1Kb] cognita fuit, quoniam porta clausa erit, atque clausa principi servabitur. Et quoniam totum hoc Incarnationis Dominicae mysterium sola virtute divina sine humano contagio peractum est, alibi propheta Isaias dicit: [Col. 1025B] Rorate, coeli, desuper, et nubes pluant justum; aperiatur terra, et germinet Salvatorem (Isa. XLV, 7, 8). Rore, inquit, et nube coelesti, hoc est sola creatione et operatione Dei, sicut paulo post subdidit: Ego Dominus creavi eum: aperta est terra, uterus videlicet virginis, et protulit Salvatorem (Ibid.). Princeps ipse sedebit in ea, quoniam in ea quoque humanitate, quam Christus pro nobis assumpsit, omnia sibi subdita accepit. Unde et in psalmo dicitur: Minuisti eum paulo minus ab angelis, gloria et honore coronasti eum, et constituisti eum super opera manuum tuarum (Psal. VIII, 6). Comedit panem coram Domino, faciens voluntatem Patris sui, qui eum misit ad nos. De hoc Domino, et Domino, in psalmo dicitur: Dixit Dominus Domino [Col. 1025C] meo: Sede a dextris meis (Psal. CIX, 1). Quis Dominus hoc dicat? et cui Domino hoc dicat? audi evidentius in alio psalmo: Dominus dixit ad me: Filius meus es tu, ego hodie genui te. Postula a me, et dabo tibi gentes haereditatem tuam, et possessionem tuam terminos terrae (Psal. II, 7, 8). Dominus ergo est Pater, Dominus et Filius. Sed quia in Deo nihil est extrinsecus sumptum, et apud Deum nulla temporum vicissitudo seu mutabilitas est, atque in Deo nulla essentiae diversitas intelligi potest, quis enim in Deo diversa copularet? quia ergo in Deo nihil horum est, sed quidquid in eo est, unum et idem omnino substantialiter est, ante omnia existendo, et post omnia subsistendo, consequitur quia sicut Pater est Deus, et Filius Deus est [100 1Kb] compar, [Col. 1025D] coaeternus et consubstantialis, non tamen duo dii, sed unus est Deus, quia non alterius, sed unius ejusdem omnino substantiae est Pater et Filius. Idem de Spiritu sancto intelligi necesse est. Quod autem Spiritus sanctus sit, multis Scripturarum locis aperte legis. Spiritus Domini ferebatur super aquas (Gen. I, 2). Et alibi: Verbo Domini coeli firmati sunt, et spiritus oris ejus omnis virtus eorum (Psal. XXXII, 6). Et alibi: Sanctus enim Spiritus disciplinae effugiet fictum (Sap. I, V), et in quampluribus aliis Veteris Testamenti locis de Spiritu sancto [Col. 1026A] mentio et sermo habetur. Quia vero Spiritus Dei non est alterius substantiae quam Deus, sed unius ejusdemque omnino substantiae est Deus et Spiritus ejus, compar, coaeternus et consubstantialis, quidquid enim de Deo substantiale est, unum et idem omnino est; a quo enim Deus aliquid a se diversum acciperet? quia, inquam, ita est, consequitur quia Deus est Pater, Deus Filius, Deus Spiritus sanctus, et tamen non tres dii; sed unus est Deus, Pater, et Filius, et Spiritus sanctus. Nullam vero in deitatis unitate recipimus triplicitatem, quoniam triplicitas tollit essentiae simplicitatem: quamvis recipiamus personarum trinitatem, quoniam personarum trinitas essentiae non adimit unitatem. Commodius vero dici potest personarum trinitas, quam personarum [Col. 1026B] triplicitas, ne unaquaeque persona subintelligatur tripliciter accepta. Sed quoniam inter fideles solos de unitate deitatis ac personarum trinitate in deitatis unitate, sermo habendus est, quia sine periculo dicitur, quidquid ventilando [101 1Kb] discutitur, atque auctoritatis testimonio dirigitur, si vis, procedamus ad reliqua de Christo Scripturarum testimonia. Postea ad haec, prout poterimus, discutienda revertemur. Quamvis enim hoc mysterium nulla humana ratio potest comprehendere, tamen videmus per speculum in aenigmate (I Cor. XIII, 12),---invisibilia enim Dei, per ea quae facta sunt, intellecta conspiciuntur, sempiterna quoque ejus virtus et divinitas (Rom. I, 20). Illud quoque [102 1Kb] aliud exemplum, quod refellendo posuisti, nihil nos impedit. Si enim [Col. 1026C] mater Christi, de cujus carne in ejus utero Christus carnem accepit, de semine Abrahae orta fuit, de semine Abrahae Christus originem duxit, quamvis sine ullo viri semine de virgine matre ortus fuit.



JUDAEUS.

Si fas est Christianis hoc modo Scripturas de Christo legere et interpretari, multo plura invenietis quae ita quoquo modo poteritis interpretari. Non vestras litteras nescimus, et fortasse multa dicis esse apud vos scripta, quae apud nos scripta esse non credimus. Sed si Deus mihi et tibi vitam praestare voluerit, majori otio ad te revertar, librorum conferemus apud nos et apud vos exemplaria, et ista requiremus exempla. Ipse quidem fateor summae ineptiae, imo dementiae esse, seu me, seu te contra [Col. 1026D] evidentia Scripturarum exempla et auctoritates resistere, et idcirco non est opus ad praesens te ulterius disputando procedere. Nam revera, vos Christiani, multa profertis de lege et prophetis, quae non sunt scripta in lege et prophetis. Illud enim quod de Jeremia posuisti: Post haec in terris Deus visus est, et cum hominibus conversatus est (Baruch. III, 38), multaque alia huic usui superius annexa, Jeremias non dixit, non scripsit. Quod si hoc in Jeremia scriptum esse inveneris, caetera veracissime dicta esse [103 1Kb] concedo. Si autem in Jeremia non inveneris, [Col. 1027A] depone tantam adversum nos animositatem. Erubesce contra nos adinventam falsitatem, et agnosce primam apud nos permanere in lege et prophetis veritatem. Nam et illud quod vos universi Christiani ore tam severo adversus nos profertis: Ecce virgo concipiet et pariet filium (Isa. VII, 14). Isaias non dixit, non scripsit, sed tantum: Ecce, inquit, abscondita concipiet et pariet filium. Tamen si hoc ipsum dixisset Isaias quod vos dicitis, non tamen addidit quod ex vestra parte additis, quod virgo in conceptu mansit et quia post partum virgo permansit. Hoc nec Isaias dixit, nec ullus alius propheta.



CHRISTIANUS.

Quia Christus veritas est, fides Christi nulla falsi tate indiget, nec in Ecclesia Christi ullus est locus [Col. 1027B] falsitati. Quae proferimus scripta in lege et prophetis, accepimus a vobis scripta esse in lege et prophetis. Legem enim et prophetas Ecclesia Christi a vobis accepit, et quod a vobis accepit, immutatum per tot saecula ad haec usque conservabit tempora. Temporibus Ptolomei regis Aegypti septuaginta interpretes, vestrae gentis tunc eruditissimi doctores, legem et prophetas ex Hebraeo in Graecum interpretati sunt. Nostri autem de Graeco in Latinum, verbum ex verbo, vel sensum ex sensu postea interpretati sunt. Ab ipsis exemplaribus primis accepimus quidquid in lege et prophetis scriptum habemus. Lege novos, lege veteres Veteris Instrumenti libros [104 1Kb] , lege apud Graecos, lege apud Latinos, nunquam in lege aut prophetis [Col. 1027C] reperies apud nos varietatem, sed eamdem ubique veritatem et veritatis unitatem in lege et prophetis, per totum orbem terrarum invenies apud nos. Illud quod de Jeremia posui, Jeremias scripsit et dixit. Jeremiam hoc dixisse universa per orbem Ecclesia Christi testatur, et a primis temporibus primisque interpretibus vestris haec ita accepit, et sine ulla alterationis controversia tenuit Ecclesia Christi. Quamvis enim non habeatur in eo libro qui sub nomine Jeremiae titulatur, Jeremias tamen hoc dixit, quia ille qui hoc scripsit, ex ore Jeremiae hoc scripsit Baruch, qui Jeremiae notarius exstitit. Unde sic in Jeremia legitur: Vocavit ergo Jeremias Baruch filium Neriae, et scripsit Baruch ex ore Jeremiae omnes [Col. 1027D] sermones Domini quos locutus est ad eum [105 1Kb] in volumine libri (Jer. XXXVI, 4).



JUDAEUS.

De istis septuaginta doctoribus nihil apud nos aliud habetur, nisi quod temporibus Moysi, Moyses ipse septuaginta viros elegit senes populi, quos sui adjutores, et earum quae erant in populo altercationum judices esse constituit. Isti nec Scripturas docuerunt, quia nondum erant, nec Scripturas interpretati sunt. Procedente vero temporum atque rerum serie, apud nos postea fuerunt David et prophetae, qui multa [Col. 1028A] dixerunt, multa scripserunt; sed quae dixerunt, Hebraea lingua dixerunt; quae scripserunt, Hebraeo stylo scripserunt, et apud nos. Quidquid ergo aliud in lege et prophetis, quam apud nos habetur; et aliter quam primum exemplar continet, aliquis interpretatus est, falso interpretatus est, nec alicujus auctoritatis esse potest. Videte igitur unde habeatis, quoniam a nobis ea non habetis.



CHRISTIANUS.

Septuaginta illos sub Moyse viros interpretes fuisse non dicimus, sed tantum senes populi atque judices. Sed illos fuisse septuaginta interpretes dicimus, quos ad id officii populus Judaeorum misit ad Ptolomeum regem Aegypti, jam subacto regno Judaeorum ab [106 1Kb] Antiocho rege Aegypti. Hi a vobis Alexandriam [Col. 1028B] missi sunt, et apud Alexandriam Scripturas omnes, quas tunc habebatis, ex Hebraeo in Graecum interpretati sunt. At vero nunc ita sit apud vos, seu aliquo modo immutatum, vel prorsus de medio sit sublatum, nescio, sed quoniam lex sanxit quod in ore duorum vel trium testium stabit omne verbum (Deut. XIX, 15), plane concedi oportet apud vos. ut stet illum verbum quod septuaginta interpretes vestrae gentis approbati testes pari consensu attestantur [107 1Kb] esse dictum, et in Jeremia scriptum, necdum enim Christiani erant. Denique in exordio fidei nostrae gens vestra, fidei nostrae aemula, magna adhuc eminentiae erat, multos viros adhuc habebat summae facundiae et magni ingenii, et utriusque linguae Hebraeae atque Latinae optime instructos. [Col. 1028C] Multi quoque tunc gentiles philosophi litteris Graecis, Hebraeis et Latinis aeque instructi erant, omnes adversus fidem nostram insurgebant, ac quaestiones, bella et seditiones movebant, quaestiones, inquam, movebant domi, foris plerumque, etiam universalibus consiliis universaliter per provincias denuntiatis. In manus [108 1Kb] lex et prophetae habebantur, revolvebantur prolata testimonia, in utraque lingua discutiebantur; tamen nullus vestrum hanc praesumpsit calumniam, ut falsae interpretationis eos argueret, qua fidem nobis facile adimere posset. Philosophi ergo gentiles, hac omissa penitus calumnia, prophetas pro vili habebant, dicta eorum respuebant, sed callida dicendi versutia fidem nostram [Col. 1028D] laedere attentabant. Philosophi vestrae gentis prophetas refellere non volebant nec valebant, sed, hac item omissa calumnia, Scripturas longe aliter intelligi oportere dicebant, suo sensu exponebant, causaeque suae prophetas res atque tempora conterminare tentabant. Sed quamvis astiterunt reges terrae, et principes convenerunt in unum adversus Dominum et adversus Christum ejus, frustra fremuerunt gentes, et populi meditati sunt inania (Psal. II, 1, 2). Verum de his hactenus Isaias eodem spiritu aspiratus quo et Jeremias, idem licet aliis verbis [Col. 1029A] praenuntiat: Haec dicit Dominus: Propter hoc sciet populus meus nomen meum in die illa, quia ego ipse qui loquebar, ecce adsum (Isa, LII, 6); hoc est, ipse [109 1Kb] qui per Moysen loquebar, qui per alios prophetas loquebar, per memetipsum locutus, ecce adsum. Ad cujus occursum hortatur vos idem propheta in alio loco: Praepara te, Israel, in occursum Domini tui, quoniam venit (Amos IV, 12); et de quo ejus ad nos adventu loquitur, audi evidentius: Habitantibus in regione umbrae mortis, lux orta est eis (Isa. IX, 2). Quae, inquam, lux, audi absque ulla aequivocationis ambiguitate: Parvulus enim natus est nobis, filius datus est nobis (Ibid., 6). Quis, inquam, parvulus est iste qui natus est nobis, filius qui datus est nobis? audi adhuc: Et [Col. 1029B] vocabitur nomen ejus, Admirabilis, Consiliarius, Deus fortis, Pater futuri saeculi, Princeps pacis (Ibid., 2): et cujusmodi pacis? multiplicabitur ejus imperium, et pacis non erit finis (Ibid., 7), quia, sicut sequitur, amodo et usque in sempiternum erit (Ibid.).---Ipse ego qui loquebar (Isa. LII, 6), qui adinveni omnem viam disciplinae, et dedi eam Jacob puero meo, et Israel electo meo (Baruch. III, 37); ecce adsum (Isa. LII, 6) homo factus, cum hominibus in terris conversatus (Baruch III, 38). Christus ergo, quia homo est; puer natus est nobis, et filius datus est nobis, quia et Deus est, vocabitur nomen ejus, Admirabilis, Consiliarius. Deus, fortis, Pater futuri saeculi, Princeps pacis, et pacis non erit finis, quia amodo et usque in sempiternum [Col. 1029C] erit. Si puer ille, sicut alius quilibet, in iniquitatibus conceptus esset, et in peccatis eum mater peperisset, quid puer ille ab alio differret? quomodo solus inter mortuos liber existeret? (Psal. LXXXVII, 6.) quomodo ejus generationem idem ipse propheta inenarrabilem diceret: Generationem, inquit, ejus quis enarrabit? (Isa. LIII, 7, 8.) Sed super generationem ejus ideo obstupuit, et inenarrabilem dixit, quia neque in iniquitate mater eum concepit, neque in peccatis mater eum peperit, sed virgo concepit, virgo peperit, et ideo solus inter mortuos liber exstitit. Illud denique quod negatis esse scriptum in Isaia: Ecce virgo concipiet et pariet filium (Isa. VII, 14). septuaginta vestri interpretes, fide et scientia approbati testes, ita interpretati sunt, et ita [Col. 1029D] interpretari propheta ipse voluit, dicendo et scribendo: Ecce abscondita, sicut dicitis, concipiet et pariet filium. Nam si communi sensu absconditam, id est, domi reclusam intellexit, et nihil aliud, quid mirum, quid novum in eo conceptu? et cujus mysterii signum conceptum illum esse voluit? Propter hoc, inquit, dabit Dominus ipse vobis signum: Ecce, inquit, abscondita concipiet, et pariet filium, et vocabitur nomen ejus Emmanuel. Butyrum et mel comedet, ut sciat reprobare malum, et eligere bonum [Col. 1030A] (Ibid., 14, 15). [ [110 1Kb] Si ad litteram, et communi sensu haec dicta accipiuntur, quomodo ille puer comestione butyri et mellis sciet reprobare malum et eligere bonum?] quam discretionem boni et mali dat comestio mellis et butyri? Quid ad rem scribere quod ille puer comederet butyrum et mel, si ad litteram haec accipi vellet? Quod signum, vel cujus rei signum esset, quod abscondita, id est domi reclusa aliqua puella conciperet? Omnia ergo haec, nisi ad figuram et spirituali atque mystico sensu dicta accipiantur, puerili omnino sensu et inani dicta esse a propheta considerantur, quod quia credi et dici absurdum est; abscondita, hoc est, ab amore viri et omni contagione peccati servata concipit, sicut angelus ad Virginem respondit: Quomodo, inquit [Col. 1030B] illa, fiet istud, quoniam virum non cognosco? Et respondens angelus dixit ei: Spiritus sanctus superveniet in te, et virtus Altissimi obumbrabit tibi (Luc. I, 34, 35). Umbram, inquit, faciet tibi abscondendo te ab omni fervore libidinis. Propterea, quod nascetur ex te sanctum, vocabitur Filius Dei (Ibid., 35). Cui Deus Pater in Psalmo dicit: Ego hodie genui te (Psal. II, 7). Et quia istud hodie non praesentaneum et transitorium tempus, sed aeternitatis perpetuitatem volebat intelligi; idcirco alio in psalmo dicit: Ante luciferum genui te (Psal. CIX, 3). Quid igitur: Hodie genui te. et ante luciferum genui te, nisi ante tempus et tempora ego Deus Pater Deum Filium genui te coaeternum quamvis te sub tempore et temporis conditione [Col. 1030C] creaverim hominem ex femina factum? Has duas in Christo naturas alio in psalmo David breviter commendat: Veritas, inquit, de terra orta est (Psal. LXXXIV, 12), quia de terra ortus est natus homo ex femina [111 1Kb] , sed quia omnis homo mendax (Psal. CXV, 11); plusquam homo est qui non mendax, imo veritas ipsa et Deus est. Puer ergo iste homo et Deus butyrum et mel comedit, quia, sicut paulo superius idem psalmus dicit: Misericordia et veritas obviaverunt sibi, justitia et pax osculatae sunt (Psal. LXXXIV, 11). Butyrum enim gratiam unctionis et misericordiam designat; mel vero, quod curandis vulneribus adhibitum edendo sanat, judicii et veritatis severitatem denuntiat [112 1Kb] . Licet enim Scriptura dicat, cui vult miseretur, et quem vult [Col. 1030D] indurat (Rom. IX, 18), quia nec ipsum misereri, nec ipsum indurare ulla in parte a justitia seu a veritate exorbitat. Misericordiam Dei et judicium ubique veritas comitatur; et in Scripturis pro alterutro veritas saepe habetur: Universae, inquit, viae Domini, misericordia et veritas (Psal. XXIV, 10). Et in alio psalmo: Opera manuum ejus veritas et judicium (Psal. CX, 7), quia, seu misereatur cui vult, seu judicet et puniat quem vult, verax et justus [Col. 1031A] est [ [113 1Kb] misericordiam exhibendo, verax et justus est, debitam judicii sententiam inferendo]. Butyrum igitur et mel Christus comedet, ut sciat reprobare malum et eligere bonum, id est, ut sciri faciat quia reprobat malum et eligit bonum, reddens unicuique juxta opera sua, bonos remunerans, et malos debita animadversionis ultione condemnans. De hoc sacramento Dominicae Incarnationis videamus quae in alio loco idem propheta dicit, et prophetiam summatim percurramus. Domine, quis credidit auditui nostro? et brachium Domini cui revelatum est? Et ascendit sicut virgultum coram eo, et sicut radix de terra sitienti, et non est species ei neque decor, et quasi absconditus vultus ejus, et despectus; unde nec reputavimus eum: vere languores nostros ipse [Col. 1031B] portavit, et dolores nostros ipse tulit. Ipse enim vulneratus est propter delicta nostra, attritus est propter scelera nostra. Disciplina pacis nostrae super eum; cujus livore sanati sumus. Omnes nos quasi oves erravimus, unusquisque nostrum in viam suam declinavit, et Dominus posuit in eo iniquitatem omnium nostrum. Oblatus est, quia ipse voluit, et non aperuit os suum. De angustia et de judicio sublatus est; generationem ejus quis enarrabit? Propterea dabit impios pro sepultura, et divitem pro morte sua, eo quod iniquitatem non fecit, nec inventus est dolus in ore ejus, et voluntas Domini in manu ejus dirigetur (Isa. LIII, 1-10). Animos itaque vestros ad credendum obstinatos [114 1Kb] vidit propheta, et ait: Domine, quis credidit auditui nostro? [Col. 1031C] Et demonstrat quod audierat. et brachium Domini, cui revelatum est? De hoc brachio idem ipse alibi ait:Paravit Dominus brachium suum in oculis omnium gentium, et videbunt omnes fines terrae salutare Dei nostri (Isai. LII, 10). Hoc brachium Domini, hoc salutare Dei, de quo in psalmo dicitur: Ponam in salutari, fiducialiter agam in eo (Psal. XI, 6). Cui revelatum est? Vos enim repulistis eum, qui ad vos missus venerat, sicut ipse conqueritur per eumdem Isaiam prophetam: Cognovit bos possessorem suum, et asinus praesepe domini sui, Israel me non cognovit, et populus meus non intellexit me (Isai. I, 3). Unde apertius in psalmo dicitur: Populus, quem non cognovi, servivit mihi, in auditu auris obedivit mihi. Filii alieni [Col. 1031D] mentiti sunt mihi; filii alieni inveterati sunt, et claudicaverunt a semitis suis (Psal. XVII, 45). Idcirco eum repulistis, quia homo erat, quia puer natus erat. Unde sequitur: Et ascendit super virgultum coram eo (Isai. LIII, 2). De radice enim Jesse virga exiit; de virga virgultum ascendit. Virgultum ascendebat, quoniam Jesus proficiebat aetate et gratia apud Deum et homines (Luc. II, 52). et quia vultus divinitatis ejus sub assumpti nube hominis absconditus erat et despectus; nec reputavimus eum. Vere languores nostros ipse tulit, hoc est abstulit, [Col. 1032A] et dolores nostros ipse portavit, hoc est asportavit. Ipse enim vulneratus est propter delicta nostra, attritus est propter scelera nostra (Isai. LIII, 4, 5). Unde apostolus Paulus ait: Proprio Filio suo non pepercit; sed pro nobis omnibus tradidit illum (Rom. VIII, 32).---Disciplina pacis nostrae super eum, cujus livore sanati sumus (Isai. LIII, 5). Ipse enim est Agnus qui tollit peccata mundi, qui mediator Dei et hominum existens, morte sua nos Deo reconciliavit, quia mors ejus apud Deum hostia pro peccato originali atque propitiatio fuit. Omnes nos quasi oves erravimus (Ibid., 6), brachium Domini non cognoscendo, quod paravit Dominus in oculis omnium gentium, nec in homine Deum esse eum reputando. Unusquisque nostrum in viam [Col. 1032B] suam declinavit (Ibid.), quoniam ab eo qui est via, veritas, et vita aberravit; et Dominus posuit in eo iniquitatem omnium nostrum (Ibid.); quoniam pro iniquitate et peccato totius mundi mortem pertulit. Factus enim pro nobis, sicut ait Apostolus, maledictum (Gal. III, 13), hoc est, particeps mortis quam primo homini intulit illud indictum a Deo maledictum: In quocunque die comederis, morte morieris (Gen. II, 17), mortem pro nobis pertulit, et morte sua maledictum illud et mortem evacuavit. Et quoniam universa haec propria voluntate, non coactus, pertulit, idcirco addit: Oblatus est, quia ipse voluit, et non aperuit os suum (Isai. LIII, 7). Haec quidem assumpti hominis esse videntur. Caetera, quae sequuntur, hominem excedunt, et Dei [Col. 1032C] solius existunt. Unde ipse in [115 1Kb] Evangelio ait: Venit enim princeps mundi hujus, et in me non habet quidquam (Joan. XIV, 30). Sed unde haec in eo libertas? quia princeps mundi hujus nihil suum in eo invenit, quia de angustia et de judicio sublatus est (Isai. LIII, 8), quia mortuus teneri ab ipsa morte non potuit. Resurrexit enim a mortuis, sicut Psalmus dicit: Caro mea requiescet in spe; quoniam non derelinques animam meam in inferno, nec dabis semen tuum videre corruptionem (Psal. XV, 9, 10). Unde ergo haec tanta in homine potestas? Quia plusquam homo erat; Deus enim erat in Christo, sicut ait apostolus Paulus, mundum reconcilians sibi (II Cor. V, 19), cujus generatio est inenarrabilis (Isai. LIII, 8). Quomodo enim Deus [Col. 1032D] ex se consubstantialem ante tempora et semper gignat Filium, quis enarrabit? [ [116 1Kb] quomodo praedestinatis temporibus ex matre sine viri semine homo creatus sit, et eum Deus ipse assumpserit in unitate personae, quis enarrabit?] Nec illam igitur nec istam Christi generationem aliquis enarrabit. Propter scelus, non quidem suum, sed populi mei, percussi eum (Isai. LIII, 8). Quid enim sceleris admisit, qui peccatum non fecit, nec inventus est dolus ia ore ejus? (Ibid., 9.) Si ergo verum est quod beatus Job testatur. [ [117 1Kb] Omnis homo mendax, et alibi] [Col. 1033A] Non est homo qui non peccet (III Reg. VIII, 46), nec infans cujus vita est unius diei super terram. Si verum est quod et beatus David testatur: Omnis homo mendax (Psal. CXV, 11), et alibi: Non justificabitur in conspectu tuo omnis vivens (Psal. CXLII, 2), plusquam homo est qui peccatum non facit; supra hominem praerogativa excellentiae ejus fuit, qui verbo non offendit (Jac. III, 2), nec inventus dolus est in ore ejus (Petr. II, 22). De eodem sacramento in psalmo dicitur: Speciosus forma prae filiis hominum, diffusa est gratia in labiis tuis, propterea benedixit te Deus in aeternum (Psal. XLIV, 3). Et continuatim eumdem alloquens, ita subjungit: Sedes tua, Deus, in saeculum saeculi, virga directionis virga, regni tui (Ibid., 7), [ [118 1Kb] percurre psalmum, et vide ad unam eamdem personam [Col. 1033B] psalmum huc usque continuatum.] Deus itaque est, cui dicitur: Sedes tua, Deus, in saeculum saeculi, virga directionis, virga regni tui. Cui vero dicitur: Sedes tua, Deus, in saeculum saeculi, nisi cui superius dixerat: Speciosus forma prae filiis hominum; diffusa est gratia in labiis tuis, propterea benedixit te Deus in aeternum? Quem speciosum forma prae filiis hominum appellat, ab hominis natura eum non separat, et hominem esse constat. Eumdem igitur, quem speciosum forma prae filiis hominum appellat, Deum in subsequenti versu aperte nominat, dicens: Sedes tua, Deus, in saeculum saeculi. Ex his ergo et aliis Scripturarum exemplis [119 1Kb] credidimus, et credendum esse astruimus quia [Col. 1033C] Christus est Deus et homo, discreta omnino [120 1Kb] utriusque naturae essentia. Hunc jam venisse dicimus [121 1Kb] , quia signa, quae de ejus adventu praedixerunt prophetae, jam subsecuta esse videmus. Ut enim de multis unum assumam, Jacob benedicens Judam filium suum ait: Non deficiet princeps de Juda, et dux de femoribus ejus, donec veniat qui mittendus est; et ipse erit exspectatio gentium (Gen. XLIX. 10). Quia ergo jam per millia annorum defecit princeps ex Juda et dux de femoribus ejus, ac pene jam ipsum evanuit nomen Judaeorum, dicimus quia Christus jam venit exspectatio gentium; et in psalmo dicitur: Obscurentur oculi eorum, ne videant; et dorsum eorum semper incurva (Psal. LXVIII, 24). Quia igitur jam per totum [Col. 1033D] orbem terrarum dorsum vestrum aliis gentibus est incurvatum, jam defecit princeps ex Juda, et dux de femoribus ejus, et idcirco dicimus quia Christus jam venit exspectatio gentium. Item, quia adimpletum est: Reminiscentur, et convertentur ad Dominum universi fines terrae; et adorabunt in conspectu ejus universae familiae gentium (Psal. XXI, 28), dicimus quia Christus jam venit exspectatio gentium, cui honor et imperium per aeterna saecula saeculorum. Qui ergo crediderunt in eum, non confundentur, [Col. 1034A] fundentur, sicut testatur Isaias propheta. Qui ergo non crediderint, audi de gentibus: Confundantur omnes, qui adorant sculptilia et qui gloriantur in simulacris suis (Psal. XCVI, 7). Audi et de Judaeis: Deleantur de libro viventium, et cum justis non scribantur (Psal. LXVIII, 29).



JUDAEUS.

Ex hac ergo tua illatione colligi potest. Confundantur et Christiani, quia et Christiani adorant sculptilia, et gloriantur in simulacris suis; ipsum etenim Deum effigiatis aliquando miserum pendentem in patibulo cruci clavis affixum, quod ipso etiam visu horrendum est idque adoratis, et circa crucem effigiatis semipuerum solem nescio unde exterritum, et fugientem lunam semipuellam lugubrem, semumque [Col. 1034B] lucis suae cornu occultantem. aliquando autem Deum effigiatis sublimi solio sedentem, manuque porrecta signantem; et circa eum quasi magno dignitatis praestigio, aquilam, et hominem vitulum et leonem. Haec effigies Christiani exsculpunt, fabricant et depingunt unde possunt; et ubi possunt, adorant et colunt: quod lex a Deo data omnino fieri vetat. Nam in Exodo ita scriptum est: Non facies tibi sculptile, neque omnem similitudinem quae est in coelo desuper, et quae in terra deorsum, nec eorum quae sunt in aquis; non adorabis ea, neque coles (Exod. XX, 4). Lex igitur eradicat omne sculptile; et eum, qui fecerit, horrenda judicat condemnatione
[Col. 1034C]


CHRISTIANUS

Si unquam lex omne ita damnat sculptile, et nullo modo rei alicujus licet fieri similitudo, peccavit Moyses, qui rerum similitudines effigiavit, et exsculpsit; imo peccavit Dominus, qui eas effigiari et exsculpi mandavit. Nam in Exodo Dominus ita praecepit: Facies mihi sanctuarium, juxta omnem similitudinem tabernaculi, quod ostendam tibi, et omnium vasorum, in cultum ejus (Exod. XXV, 8, 9). Item post pauca: Facies et laminam ex auro purissimo, in qua sculpes opere caelatoris sanctum Domino (Exod. XXVIII, 36). Item: Sumes duos lapides onychinos, et sculpes in eis nomina filiorum Israel, opere sculptoris, et caelatura gemmarum (Ibid., 0-11). Ecce rerum similitudines effigiantur [Col. 1034D] et effigiari a Domino praecipiuntur. Ecce sculpturae fiunt Domino in lapidibus onychinis et auro. In libro vero Regum legitur, ubi templum Domino aedificatur: Omnes parietes templi sculpsit per circuitum variis caelaturis, et torno, et fecit in eis cherubim, et palmas et picturas varias quasi prominentes de pariete et egredientes (III Reg. VI, 29). Fecit quoque et mare fusile decem cubitorum; et stabat super duodecim boves (III Reg. VII, 23-25). Idem post pauca: Fecit in oraculo de lignis olivarum duo [Col. 1035A] cherubim decem cubitorum altitudinis (III Reg. VI, 23). Idem: Induxerunt sacerdotes arcam foederis Domini in locum suum, in oraculum templi in Sanctum sanctorum, subter alas cherubim (III Reg. VIII, 6). Ecce aperte nominat picturas et sculptilia, non improbando sed approbando ea quae in templo Domini facta existunt sculptilia. Nam Deus ipse omnia quae facta sunt approbando se insinuavit accepisse. Et non poterant, inquit, sacerdotes stare et ministrare, propter nebulam: impleverat enim gloria Domini domum Domini (ibid., 11). Isaias propheta dixit: In anno quo mortuus est rex Ozias, vidi Dominum sedentem super solium excelsum et elevatum. Seraphim stabant super illud; sex alae uni, et sex alae alteri (Isa. VI, 2). De illis [Col. 1035B] quatuor animalium speciebus, quas derisione injusta notasti, Ezechiel propheta ita loquitur: Similitudo vultus quatuor animalium, facies hominis, et facies leonis a dextris ipsorum quatuor, [ [122 1Kb] facies vero vituli a sinistris ipsorum quatuor, et facies aquilae desuper ipsorum quatuor (Ezech. I, 10).] Quod ergo Isaias vidit, dixit et scripsit, quod Ezechiel vidit, dixit et scripsit, licet post eos scribi, et dici et picturae aliqua nota signari. Sicut enim litterae quodammodo fiunt verborum figurae et notae, ita et picturae scripturarum rerum existunt similitudines et notae. Quid plura? sermonem colligamus, et ad propositae quaestionis finem accedamus. Prohibuit Deus ne fiant sculptilia, et tamen, sicut legimus, a Deo jussa sunt fieri sculptilia. Competenter [Col. 1035C] igitur mandatum legis accipiendum est, imo sicut ipse legislator declarat intelligendum est. Non, inquit, facies sculptile (Exod. XX, 4), etc., causamque demonstrat: Non adorabis ea, neque coles (ibid., 5). Exclusa igitur perfidi cultus idololatria, facta sunt ab eis, et fieri possunt a nobis sculptilia. Facimus Deo picturas, facimus Deo caelaturas, facimus Deo et sculpturas; sed divino cultu nec colimus eas, nec adoramus. Nam ipsam crucem, quam crucem sanctam dicimus, utique lignum, non Deum, esse dicimus, nullamque in se, aut ex se, virtutem habere eam dicimus; ac postquam benedictione pontificali sanctificatur in memoriam Dominicae passionis, jam crucem non divino, sed debito venerationis [Col. 1035D] cultu attollimus, adoramus et colimus; sicut in psalmo dicitur: Adorate scabellum pedum ejus, quoniam sanctum est (Psal. XCVIII, 5). Debito venerationis cultu idcirco dicimus, quia alio modo dicimus. Christianus colit Deum; alio modo dicimus, colit rusticus agrum. Item alio modo dicimus adorat homo Deum, alio modo dicimus, adorat homo aliquem alicujus dignitatis virum, vel aliquod alicujus dignitatis signum. Nam in [Col. 1036A] libro Regum legimus quod Bersabee adoravit regem David, et in multis vestrarum Scripturarum locis legimus quod homo hominem adoravit, quamvis in lege scriptum sit: Dominum Deum tuum adorabis (Deut. VI, 13, 10, 20; Matth. IV, 10; Luc. IV, 8). Cum igitur Christianus crucem adorat, divino religionis cultu adorat in cruce passionem Christi, propter hominis, a Deo assumpti in unitatem personae, passionem, ac debito venerationis cultu adorat crucis effigiem, ipsius Dominicae passionis exsculptam similitudinem. Ut ego paucis et breviter concludam, [123 1Kb] nullam omnino Christianus divino cultu rei alicujus adorat effigiem, debito tamen honoris cultu sacratas sacrarum rerum colit et honorat effigies et picturas. Recita ergo Scripturas, legem scilicet [Col. 1036B] et prophetas, videbis ea omnia, quae dixi, scripta esse in lege aut prophetis, aut eadem verba, aut eumdem omnino sensum habentia. Cogita, inquam, et recogita quid exspectatis, et quousque exspectatis, et quo signo exspectata [124 1Kb] , cum aderunt, dignoscetis. Nam qui promittebatur mittendus, venit jam missus, sicut attestantur signa quibus praenuntiabatur Jesus Christus, exspectatio gentium, cui honor et imperium per omnia saecula saeculorum. Amen.

[125 1Kb] Reverendissimo ALEXANDRO, Dei gratia Lincolnensi episcopo, quidam fidei Christianae propugnator et servus, in spiritu Dei recta sapere, et de ejus semper consolatione gaudere. Quam plurimum litteris istis instructus, ait, non solum humanis, sed [Col. 1036C] etiam divinis legibus eruditus, et personalis gratiae honore praeditus, mitto vobis disputatiunculam parvam vestro examinandam judicio, quam nuper cum quodam Judaeo confligens edidi. Quidam mihi cum cognitus esset Judaeus cujusdam negotii causa, tandem cogente amore frequenter illi suadebam quatenus Judaismo relicto Christianus efficeretur; cui etiam multimodas erroris sui vias veritatis luce monstraveram, et quod dicebam suae legis et nostrae testimoniis approbabam; sed cum obdurato corde in sua infidelitate persisteret, atque errorem suum ineptis quaestionibus et argumentationibus tueretur, tandem amicabili conventione convenimus, et disputandi gratia resedimus. Igitur rogaverunt me [Col. 1036D] auditores ut hoc pro utilitate fidei litteris traderem, quibus libenter obediens pro capacitate ingenioli mei sub persona Judaei et Christiani disputantis apicibus adnotavi. In quo si quid bene dictum, Dei gratiae tribuatur; si quid otiosum et inutile, vestra prudentia noverit resecare, sive totum, sive partem, libentissime feram quidquid vobis placuerit facere. Ergo Judaeus ille plurimum sua lege peritus, nostrarum etiam litterarum non inscius sic incoepit.




Volume back matter





[Col. 1037]
INDEX EPISTOLARUM SANCTI ANSELMI ORDINE ALPHABETICO DIGESTUS. [1Kb]



A
    Adae comitissae, Cum vestra, lib. II, ep. 91.
    Adalae comitissae, Quamvis me, lib. I, ep. 77.
    Adelidi reginae, De floribus psalmorum, lib. IV, ep. 121
    Adriano, Fratrem et filium, lib. III, ep. 144.
    Albani (S.) monachis, Gratias ago Deo, lib. III, ep. 54.
    Alberto medico, Affectum meae dilectionis, lib. I, ep. 28. Item, Non solum, lib. I, ep. 36.
    Alexandro regi Scotorum, Gratias agimus, lib. III, ep. 132.
    Alfero priori et monachis S. Eadmundi, Gratias ago, lib. III, ep. 118.
    Anesgoto, In principio, lib. I, ep. 16.
    Anheli abbatissae, Qual ter et me, lib. III, ep. 70.
    Anheliti abbatissae et sanctimonialibus, Si vos multum, lib. IV, ep. 10.
    Anselmo nepoti, Quoniam singulariter, lib. IV, ep. 31. Item, Non egeo, lib. IV, ep. 52. Item, Sollicitudinem tristitiam, lib. IV, ep. 114.
    Anselmus (S.) De corpore et sanguine Domini, Nota quia, lib. IV, ep. 106
    Antonio subpriori, Gaudeo et gratias ago, lib. III, ep. 91.
    Arnulfo, Quod vestra, lib. I, ep. 30.
    Arnulfo abbati Troarnensi, Litterae quas, lib. III, ep. 141.
    Atsero archiepiscopo Lundensi, Quod me rogastis, lib. IV, ep. 127.

B
    Balderico priori Bec. et fratribus, Nondum vobis, lib. II, ep. 51. Item, Quamvis divina, lib. III, ep. 7. Item, Deo de me, lib. III, ep. 8. Item, Gratia Dei faciente, lib. III, ep. 15. Item, Gratias ago, lib. III, ep. 27.
    Balduino regi Jerusalem, Benedictus Deus, lib. IV, ep. 9. Item, Quamvis Dei dona, lib. IV, ep. 36.
    Balduino abbati, Quamvis de vestra, lib. II, ep. 4.
    Basileae, Didici per legatos, lib. III, ep. 138.
    Beccensibus monachis, Sciens et certe sciens, lib. II, ep. 9. Item, Mittite nostras, lib. II, ep. 14. Item, Mox ut de mari, lib. II, ep. 18. Item, Bene fecistis, lib. II, ep. 26. Item, Quaecunque scripta, lib. III, ep. 1. Item, Quod humiliter, lib. III, ep. 4. Item, Quamvis nostrum, lib. III, ep. 39.
    Beccensibus juvenibus et adolescentibus, Legi in litteris. lib. III, ep. 17.
    Beccenses monachi S. Anselmo, Audita concessione, lib. III, ep. 6.
    Benedictus S. Anselmo, Amor scribere, lib. III, ep. 46.
    Bernardo monacho, Audivi a Domino, lib. III, ep. 50.
    Bernardo priori S. Albani et monachis, Fratres a vestra, lib. IV, ep. 103.
    Bozoni, Mirari potest, lib. III, ep. 22. Item, Gratias ago, lib. III, ep. 25.
    Burgondio et Richerae. Sciatis quia, lib. III, ep. 43. Item, Qualiter me habeam, lib. III, ep. 63. Item, Mandasti mihi, lib. III, ep. 66.

C
    Cantuariensibus monachis, diploma, Ego Anselmus, lib. III, ep. 71. Item, De reditu nostro, lib. III, ep. 89. Item, Scio desiderium vestrum, lib. III, ep. 101. Item, Quaerit vestra fraternitas, lib. IV, ep. 55.
    Clementiae comitissae, Relatum mihi, lib. III, ep. 59.
    Clerus et populus oppidi Watafridiae cum rege Murchertacho, et episcopo Dofnaldo: S. Anselmo, Pater sancte, lib. III, ep. 165.
    Coepiscopis et amicis suis, Condoleo et mentem, lib. III, ep. 122.
    Connio, Exigit charitas vestra, lib. III, ep. 75.
    Cestrensibus monachis, Benedictus Deus in donis suis, lib. III, ep. 49. [Col. 1038]

D
    Devotissimus amicus S. Anselmo, Considerata, lib. III, ep. 170.
    Diaco S. Jacobi episcopo, Cum semper nos, lib. IV, ep. 19.
    Ad dominam quamdam, Libentissime. lib. III, ep. 157.
    Donnaldo, Donato, etc., Odorem religionis, lib. IV, ep. 116.
    Durandus abbas Casae Dei, S. Anselmo, Bajocenses duo, lib. I, ep. 61.
    Durando abbati Casae Dei Vestrae Paternitatis, lib. I, ep. 62.

E
    Eadmundi (S.) monachis, Laudo vos, lib. III, ep. 61.
    Elfero priori et monachis, S. Eadmundi, Misereor et compatior, lib. IV, ep. 21. Item, Quod hactenus, lib. IV, ep. 78.
    Eliae comiti, Gaudeo et gratias ago, lib. IV, ep. 97.
    Episcopis Hiberniae, Odorem religionis, lib. IV, ep. 116.
    Ermengardae, Quamvis vos, lib. II, ep. 40.
    Ernulfo abbati, D. Nicolaus frater, lib. II, ep. 52.
    Ernulfo priori, etc., Qualiter me, lib. III, ep. 76. Item, Gratia Dei, lib. III, ep. 77. Item, De hoc, lib. III, ep. 80. Item, De salute, lib. III, ep. 82. Item, Quod vos, lib III, ep. 90. Item, Quod tamdiu, lib. III, ep. 110. Item, Intimo cordis, lib. III, ep. 117. Item, Priores litteras, lib. IV, ep. 32. Item, Benefecistis, lib. IV, ep. 40. Item, Litteras vestrae, lib. IV, ep. 41. Item, Miseriis et tribulationibus, lib. IV, ep. 58. Item, Pro causa, lib. IV, ep. 66.
    Eulaliae abbatissae, et filiabus suis, Gratias ago, lib. III, ep. 125.---Per quemdam servientem, lib. IV, ep. 128.--- Quamvis vestrum, lib. IV, ep. 129.
    Eustachio patri Gaufredi monachi Beccensis, Domnus Gaufridus, lib. III, ep. 83.

F
    Farmanno, Orduino, et Benjamin, Scio filii, lib. III, ep. 108.
    Folcerado, Cogitavi ipse, lib. I, ep. 46. Item, Si Dominus abbas, lib. III, ep. 21.
    Frodelinae, Postquam odorem, lib. I, ep. 37.
    Fudoni, Diu est quod, lib. III, ep. 14.
    Fulconi, Cogit me dulcis, lib. I, ep. 52.
    Fulconi abbati, Filius vester, lib. II, ep. 15
    Fulconi episcopo Belvacensi, Audio quod, lib. II, ep. 41. Item, Scio, mi dulcis, lib. III, ep. 11.
    F. abbatissae, et illius congregationi, Quamvis vestram, lib. IV, ep. 104.

G
    G . . . episcopo, Gratias agimus vestrae sanctitati, lib. IV, ep. 124.
    Gaufrido, Juhel nepos, lib. III, ep. 150.
    Gelduino abbati Aquicinensi Unde R. vestra, lib. III, ep. 63.
    Gerardo monetario de Atrebato, Venerabilis archiepiscopus, lib. I, ep. 13.
    Gerardo Eboracensi archiepiscopo, Notum facio, lib. III, ep. 52. Item, Quamvis me talem, lib. III, ep. 60. Item, Quamquam prava, lib. III, ep. 131. Item, Sciat charitas vestra, lib. IV, ep. 15. Item, Sedis apostolicae, lib. IV, ep. 38. Item, Charituti vestrae, lib. IV, ep. 65. Item, Laetor de vestro bono, lib. IV, ep. 65.
    Gerardus Eboracensis archiepiscopus, Robertus Cestrensis, Heribertus Norwicensis, Rodulfus Cicestrensis, Samson Wigorniensis, et Willelmus Wintoniensis electus, S. Anselmo, Sustinuimus, lib. III, ep. 121.
    Gerardo Morinorum episcopo, Multa propter, lib. II, ep. 49.
    Gerardus S. Anselmo, Mentem veritatis. lib. IV, ep 39. [Col. 1039]
    Gerberto Abbati, Sicut nobis, lib. I, ep. 9.
    Gerontoni abbati, Quidam monach. lib. III, ep. 87.
    Gervino Ambianorum episcopo, Frater ille, lib. III, ep. 32.
    Gisleberto, Dulcia mihi, lib. I, ep. 75.
    Gisleberto abbati Westmonasteriensi, Et si tarde, lib. II, ep. 16.
    Gisleberto abbati, Si velim scribere, lib. II, ep. 36.
    Gisleberto abbati, et monachis Cadomiensibus, Postquam a vestra, lib. II, ep. 44. Item, Si sane, si bene, lib. II, ep. 47.
    Gisleberto Ebroicensi episcopo, In principio meae, lib. III, ep. 10.
    Gisleberto Lunnicensi episcopo, Gratias ago R. vestrae, lib. III, ep. 43.
    Gislebertus Lunnicensis episcopus, S. Anselmo, Audivi, Pater, lib. IV, ep. 86.
    Goffrido episcopo Parisiensi, Quamvis divina, lib. III, ep. 12.
    Gondulfo, Cum tibi propono, lib. I, ep. 4. Item, Ideo tam amicus, lib. I, ep. 7. Item, Instat et instat, lib. I, ep. 14. Item, Non est opus, lib. I, ep. 20. Item, Si nes cirem, lib. I, ep. 26. Item, Et meus Gondulfus, lib. I, ep. 33. Item, Omnes quotquot, lib I, ep. 50. Item, Cum tu non, lib. I, ep. 59. Item, Antequam mihi, lib. I, ep. 69. Item, Quanquam dignitas episcopalis, lib. II, ep. 3. Item, Si vestrae, lib. II, ep. 46. Item, Audivi quia, lib. III, ep. 78. Item, Primum gratias ago, lib. III, ep. 85. Item, Gratias ago vobis, lib III, ep. 92. Item, Gondulfo ep. Ernulpho, priori et archidiacono Cantuariens. Willelmo, Nuper relata, lib. III, ep. 112. Item, Notum sit, lib. IV, ep. 29. Item, De salute, lib. IV, ep. 33. Item, Ubi et qualiter, lib. IV, ep. 34. Item, Litteras Domini, lib. IV, ep. 35. Item, Quamvis vestra, lib. IV, ep. 44. Item, De his quae erga me, lib. IV, ep. 61. Item, Precatus sum, lib. IV, ep. 71.
    Gregorius papa, S. Anselmo, Quoniam fructum, lib. II, ep. 31.
    Guarnerio, Pro dilectione, lib. III, ep. 113.
    Gualterio abbati, Cum scriptum sit, lib. I, ep. 53.
    Gualtero, Si cor meum esset, lib. I, ep. 76.
    Gualtero priori et monachis S. Wandregisili, Domnus Northmannus, lib. II, ep. 43.
    Gualtero, Domnus Robertus, lib. II, ep. 48.
    Gualtero, legato cardinali, Quod manducat, lib. III, ep. 35. Item, Litteris a vestra, lib. III, ep. 36.
    Gualterus S. Anselmo, Haeret lingua, lib. III, ep. 145.
    Gualtero, Litteris religiosae, lib. III, ep. 146.
    Guidoni, Audio quod, lib. IV, ep. 72.
    Guillelmo et Rogerio, Dominus et amicus, lib. I, ep. 17.
    Guillelmo, Litterae dulcis, lib. I, ep. 38.
    Guillelmo abbati, Ex quo vestra, lib. I, ep. 56.
    Guillelmo, Tanta, mi dilecte, lib. II, ep. 19.
    Guillelmo, Quod prius, lib. II, ep. 25.
    Guillelmo abbati et monachis Beccensibus, cloria in excelsis Deo et in Ecclesia Becc. lib. III, ep. 16. Item, Scio, dilectissimi, lib. III, ep. 21. Item, Quoniam non novum, lib. III, ep. 26. Item, De voto monachi, lib. III, ep. 154. Item, Si cor meum, lib. III, ep. 156. Item, Quando respondi, lib. III, ep. 159.
    Guillelmo monacho, Quamvis me talem, lib. III, ep. 34.
    Guillelmo archidiacono, Sententia capitulorum, lib. III, ep. 62, Item, Bona quae, lib. IV, ep. 60.
    Guillelmo archiepiscopo Rothomagensi, Clamavimus et iterum, lib. III, ep. 68. Item, Clamo et queror, lib IV, ep. 20. Item, Pro injuria, lib. IV, ep 22. Item, Cum semper, lib. IV ep. 25. Item, Quamvis Dominus, lib. IV, ep. 28. Item, Mandastis mihi, lib. IV, ep. 89.
    Guillelmo Cavello, Adhuc te saluto, lib. IV, ep. 59.
    Guillelmus, S. Anselmo, Non est nostrum, lib. IV, ep. 68.
    Guillelmo Wintoniensi episcopo, Nuntius vester, lib III, ep. 98. Item, Quamvis per, lib. III, ep. 105. Item, Mandate mihi, lib. IV, ep. 7.
    Gunterio canonico S. Quintini, Sicut audio, lib. III, ep. 106.
    G. abbati, Dignatur vestra, lib III, ep. 115.
    G. abbati, De corpore et sanguine Domini, lib. IV, ep. 105.

H
    Haconi comiti Orcadensium, Audio quia, lib. IV, ep. 92.
    Haymoni et Raynaldo consanguineis, Cum audivi, lib. II, ep. 28.
    Haymoni vice-comiti, Olim mandavi, lib. IV, ep. 57.
    Helgoto, D. abbas Rogerius, lib. I, ep. 40. [Col. 1040]
    Helgoto abbati S. Audoeni, Verus amicus, lib. III, ep. 129.
    Helinando, Benedictus Deus, lib. II, ep. 12.
    Henrico, Quanta dilectissime, lib. I, ep. 5. Item, Quoniam teste, lib. I, ep 15. Item, Credo quod, lib. I, ep. 25. Item, Hoc pro certo, lib. I, ep. 32. Item, Quanquam vera, lib. I, ep. 42. Item, Licet charitatem, lib. 2, ep. 5. Item, Benedictus Deus, lib. II, ep. 29.
    Henrico priori, Gratias vobis magnas, lib. I, ep. 49. Item, Si per vestrum, lib. I, ep. 54. Item, Dilectus meus, lib. I, ep. 58. Item, Dominus abbas, lib. I, ep. 64.
    Henrico priori et monachis Cautuariens. Moyses charissimus, lib. II, ep. 45.
    Henrico priori, Antonio subpriori, D. Ernulfo et D. Osberno, Audio inter vos esse, lib. III, ep. 29.
    Henrico abbati, Lator praesentium, lib. II, ep. 20.
    Henricus rex Anglorum, S. Anselmo, Scias, Pater, lib. III, ep. 41. Item, Venerabilis Pater, lib. III, ep. 173. Item, In die sancti, lib. III, ep. 176. Item, De hoc quod, lib. III, ep. 178. Item Paternitati et Sanctitati, lib. III, ep. 179. Item, Mando vobis, lib. III, ep. 185. Item, Notum vobis facio, lib. IV, ep. 63. Item. Mando vobis, lib. IV, ep. 64. Item, Plurium relatione, lib. IV, ep. 67. Item, Sciat vestra, lib. IV, ep. 75. Item, Noscat reverende, lib IV, ep. 77. Item, Agnosce, Pater mi, lib. IV, ep. 92.
    Henrico regi Angliae, Gratias ago Deo, lib. III, ep. 9. Item, Gratias magnas, lib. III, ep. 86. Item, Quamvis per Guillelmi, lib. III, ep. 88. Item, In litteris vestrae, lib. III, ep. 95. Item, Ad nos pertinet, lib. III, ep. 109. Item, Quia vestra, lib. III, ep. 111. Item, Praecipit mihi, lib. III, ep. 114. Item, Mandavit mihi, lib. III, ep. 126. Item, Quod vestra Magnitudo, lib. III, ep. 174. Item, Gratias ago, lib. III, ep. 177. Item, Precor vos, lib. IV, ep. 5. Item, Gaudeo et gratias ago, lib. IV, ep. 82. Item, Gratias ago pro Deo bona, lib. IV, ep. 84. Item, Gratias ago Omnipotenti, lib. IV, ep. 93. Item, Audivi quia vos, lib. IV, ep. 126.
    Henrico, Cum Romam, lib. IV, ep. 123.
    Herberto episcopo Thiofordensi, De presbyteris, lib. IV, ep. 113.
    Herluino, Incepisti, lib. I, ep. 8. Item, Quanvis nostram lib. I, ep. 27.
    Herluino, Gondulfo, Mauritio, Quoniam et unum, lib. I, ep. 43.
    Hernesto Rovecestrensi episcopo, Cum audio, lib. I, ep. 44.
    Hernosto, Infirmitatis tuae, lib. IV, ep. 120.
    Hildebertus Cenomanorum episcopus, S. Anselmo, Et dies laetus, lib III, ep. 53. Item, Familiare est, lib. III, ep. 160. Item, Flabellum tibi misi. Ibidem.
    Hildeberto Cenomanen. episc. Litterae vestrae sanctitatis, lib. IV, ep. 11.
    Hugoni monacho, Domino abbate referente, lib. IV, ep. 111.
    Hugoni archidiacono, Fidelis Dei dilectio, lib. IV, ep. 117.
    Hugoni comiti, Lator praesentium, lib. IV, ep. 81.
    Hugoni, Littera vestra, lib. I, ep. 6.
    Hugo Cluniacensis abbas, S. Anselmo, Quoniam vir, lib. IV, ep. 17. Item, Quoniam noveramus, lib. IV, ep. 79. Item, Postquam a nobis, lib. IV, ep. 80.
    Hugoni Lugdunensi archiepiscopo, Si velim scribere, lib. II, ep. 11. Item, Pondus vestrae, lib II, ep. 17. Item, Si omnia facienda, lib. III, ep. 24. Item, Quid fecerim, lib. III, ep. 123. Item, Gaudendo gratias agimus, lib. IV, ep. 18.
    Hugo Lugdun. archiepisc., S. Anselmo, Sanctitati vestrae, lib. III, ep. 64. Item, Meminit Sanctitas vestra, lib. III, ep. 124.
    Hugoni incluso, Duo viri, lib. II, ep. 22.
    Humfrido, Primum gratias ago, lib. I, ep. 72.

I
    Idae comitissae, Ut taceam alia, lib. I, ep. 73. Item, Gratias agere, lib II, ep. 24. Item, Sicut verus amor, lib. II, ep. 37. Item, Scio et certus sum, lib. III, ep. 18. Item, Charissima vos salutat, lib. III, ep. 56. Item, Gratias ago, lib. III, ep. 58.

J
    Joanni priori canonicorum de Monte S. Eligii, Clericus iste, lib. IV, ep. 8.
    Joanni episcopo Tusculanensi, et Joanni cardinali, Dominum Balduinum, lib. IV, ep. 48.
    Joanni, Ad litteras quas, lib. II, ep. 35.
    Joanni et Bozoni, Quamvis delectabiles, lib. II, ep. 50.
    Joanni priori et monachis congregat. Batensis, Dominus Joannes, lib. III, ep. 151. [Col. 1041]
    Jotseranno archiepiscopo Lugdunensi, Quod vera charitas, lib. IV, ep. 87.

L
    Lamberto episcopo Atrebatensi, Precor sanctitatem tuam, lib. IV, ep. 118. Item, Gratias ago, lib. IV, ep. 119.
    Lamberto et Folceraldo, Utinam in legendo, lib. I, ep. 18. Item, Quamvis nos, lib. I ep. 45.
    Lamberto, Tanta mihi, lib. II, ep. 39.
    Lamberto abbati, Frater iste, lib. III, ep. 38.
    Lamberto abbati sancti Bertini, Quia Ecclesiae Remensis, lib. III, ep. 139.
    Lanfranco archiepiscopo Cantuariensi, Gloria in excelsis Deo, lib. I, ep. 1. Item, Gratias magnus, lib. I, ep. 12. Item, Gratias Paternae vestrae, lib. I, ep 19. Item, Quotiens vobis, lib. I, ep. 24. Item, Si tam facile, lib. I, ep. 32 Item, Sicut paterna, lib. I, ep. 41. Item, Sicut Zacharias, lib. I, ep. 48. Item, Licet rarius quam, lib. I, ep. 57. Item, Opusculum illud, lib. I, ep. 63. Item, Quod solius, lib. I, ep. 67. Item, Gratias immensas, lib. I, ep. 68. Item, Gratias semper, lib. II, ep. 1. Item, Gratias magnas, lib. II, ep. 2. Item, De domno Gisleberto, lib. II, ep. 13. Item, De aegritudine, lib. II, ep. 53. Item, Quoniam agenda, lib. IV, ep. 102. Item, Quoniam scienti, lib. II, ep. 122.
    Lanfrancus, Lanfranco et Guidoni, Quia divinitus, lib. I, ep. 23.
    Lanfranco nepoti Lanfranci archiep. Quotiens vestrae, lib. I, ep. 66.
    Lanfranco monacho, Ego frater, lib. II, ep. 42.
    Lanfrido abbati S. Ulmari, De petitione vestra, lib. III, ep. 31.
    Lanzoni monacho, Cum meum, lib. I, ep. 29
    Lodoicus rex Francorum, S. Anselmo, Vestrae Pater, lib. IV, ep. 51.
    Londonis in Dacia archiepiscopo, Quod me rogastis, lib. IV, ep. 9.

M
    Mabiliae sanctimoniali, Diligo te, lib. III, ep. 127.
    Mainerio abbati, Scitote quia, lib. IV, ep. 125.
    Malcho episcopo Waterfodiensi, Audivi quod Dominus, lib. IV, ep. 27.
    Mathildae abbatissae Cadomiensi, Petit Sanctitas, lib. III. ep. 84.
    Mathildae abbatissae Vintoniensi, et filiabus ejus, Gratias ago, lib. III, ep. 30.
    Mathildis regina Anglorum S. Anselmo, Quod quotidianum jejunium, lib. III, ep. 53. Item, Converte, Domine, lib. III, ep. 93. Item, Indesinenti vestrae, lib. III, ep. 96. Item, Quoties epistolari, lib. III, ep 119. Item, Non ignoret, lib. IV, ep. 74, Item, Exsultationis opinatae, lib. IV, ep. 78.
    Mathildis regina Angl. Paschali summo pont. Sanctitatis vestrae, lib. III. ep. 99.
    Mathildis marchisa: Paschali sum. pontif. Inter alia, lib. IV, ep. 56.
    Mathildi comitissae, Celsitudini vestrae,lib IV, ep. 37.
    Mathildae reginae Anglor, Gratias magnas ago, lib. III, ep. 57. Item, Non ignoro, lib. III, ep. 81. Item, Gratias ago immensas, lib. III, ep. 97. Item, In litteris, lib. III, ep. 107. Item, Excellentia vestra, lib. III, ep. 120. Item, Lator praesentium, lib. III, ep. 128. Item, Gratias ago Deo, lib. IV, ep. 12 Item, Gratias ago magnas, lib. IV, ep. 30. Item, Magnitudinis vestrae, lib. IV, ep. 43. Item, Breviter sed, lib. IV, ep. 54.
    Mauritio monacho, Non quia, lib. I, ep. 34. Item, Si hoc esset, lib. I, ep 35. Item, Pretiosum munus, lib. I, ep. 39. Item, Perlectis dilectionis, lib. I, ep. 51. Item, Audivi quod, lib. I, ep. 55. Item, Diu est quod, lib I, ep. 6. Item, semper te, lib. I, ep. 65. Item, Licet quo te, lib. I, ep. 70. Item, Erga Fratrem, lib. II, ep. 8.
    Muriardarcho regi Hiberniae, Gratias ago Deo, lib. III, ep. 142. Item, Quoniam multa, lib. III, ep. 147.
    Muriardarchus rex Hiberniae, sancto Anselmo, Quam magnas vobis grates, lib. IV, ep. 85.

N
    Nuptiis (de) consanguineorum, lib. III, ep. 158.

O
    Odoni et Lanzoni, Quoniam verus amor, lib. I, ep. 2.
    Odoni, Si vestra, lib. III, ep. 116.
    Odoni monacho, Dicetur quod, lib. III, ep. 148
    Odoni episcopo, Litteras quae, lib. IV, ep. 69.
    Orduvino, Gratias ago, lib. III, ep. 100.
    Osbernus, S. Anselmo, Cum te charissime, lib. III, ep. 2. Item, Quousque: dulcissime, lib. III, ep. 5 [Col. 1042]
    Osberno episcopo Exonlensi, Episcopalem decet, lib. II, ep. 20.

P
    Paschali summo pontifici. Quod ad vestram celsitudinem, lib. III, ep. 40. Item, Postquam revocatus, lib. III, ep. 47. Item, Quanto studio, lib III, ep. 48. Item, Ecclesiae Belvacensis, lib. III, ep 69 Item, Imprimis quantas, lib. III, ep. 73. Item Quoniam fortitudo, lib. III, ep. 152. Item, Non debeo, lib. III, ep. 181. Item, Quoniam robur, lib. III, ep. 182. Item, Quoniam de sedis apostolicae, lib. IV, ep 2. Item, Meminit, ut puto, lib. IV, ep. 46. Item, Quoniam causa, lib. IV, ep. 47. Item, De ea, quae inter regem, lib. IV, ep. 49. Item, De causa inter regem, lib. IV, ep. 73. Item, Quamvis non ex meritis, lib. IV, ep. 94.
    Paschalis summus pont. S. Anselmo, Sicut injuriis, lib. III, ep. 42 Item, Non ignoras, lib. III, ep. 44. Item, Consulta illa, lib. III, ep. 45. Item, Suavissimas dilectionis tuae, lib. III, ep. 74. Item, Quod Anglici regis, lib. III, ep. 140. Item, Litteras dilectionis, lib. III, ep. 153. Item, Adversus illam, lib. III, ep. 167. Item, Suavissimas dilectionis, lib. III, ep. 168. Item, Fraternitatis tuae, lib. III, ep. 169. Item, De illata tibi, lib. III, ep 171. Item, De presbyterorum, lib. III, ep. 80. Item, Omnipotenti Deo gratias lib. IV, ep. 83.
    Paschalis summus pontifex Gerardo Eboracensi episcopo, Quanquam, lib. III, ep. 131. Item, Sedis apostolicae, lib. IV, ep. 38.
    Paschalis sum. pontif. Roberto comiti de Mellento, Nos te in familiaritatem, lib. IV, ep. 62.
    Paulo abbati, Gloria in excelsis, lib. I, ep. 71.
    Petro consobrino, Dicere non possum, lib. I, ep. 47.
    Petro abbati, Fratrem me, lib. II, ep. 23.
    Philippus rex Francorum, Anselmo, Quoniam, Pastor Reverende, lib. IV, ep. 50.
    Pratellini coenobii abbas Anselmo, Quamvis, Pater Venerande, lib. IV, ep. 101.
    P. monacho S. Martini Sagii, Audeo, amice, lib. III, ep. 130.

R
    Ranulfo episcopo Dunelmensi, Mandastis mihi, lib. III, ep 183.
    Raynaldo abbati, Opusculum illud, lib. I, ep. 74.
    Raynaldo, Petit dilectio tua, lib. III, ep. 104.
    Ricardo et Rohaidi, Magnas gratias, lib. II, ep. 6.
    Ricardo monacho, et aliis de Becco, Si sane et prospers, lib. II, ep. 7.
    Richardo monacho, Audivi, Frater mi, lib. III, ep. 33.
    Richardo monacho, Cum scias, lib. IV, ep. 109.
    Richerae, Scio, soror, lib. III, ep. 67.
    Roberto monacho, Cum considero, lib. I, ep. 3:
    Roberto comiti Flandriae, Quoniam chara, lib. III, ep. 28. Item, Audivi quia, lib. IV, ep. 13.
    Rob comiti, et fratri ejus Ernulfo comiti, et Radulpho de Mortuo Mari, Ph. de Brajosa, et Bernardo de Novomercato, et aliis qui terras habent in episc. degentibus Valfridi episcopi, Quamvis vos, lib. IV, ep. 23.
    Roberto, Dictum est mihi, lib. II, ep. 27.
    Rob. abbati, Respondens vestrae. lib. II, ep. 38
    Roberto et sororibus suis, Gaudeo et gratias ago, lib. III, ep. 133.
    Roberto, Seyt, etc. Utinam cognosceretis, lib. IV, ep. 110.
    Roberto comiti de Mellento, Vos scitis, lib. III, ep. 175. Item, De causa quae est, lib. IV, ep. 98.
    Roberto Northmanniae principi, Qualiter Dominus, lib. IV, ep. 24.
    Rodulfo, Litteras vestras, lib. I, ep. 10. Item, Ut non taceam, lib. I, ep. 11. Item, Reverendus Dominus, lib. I, ep. 21. ltem, Gloria in excelsis, lib II, ep 10.
    Rodulfo abbati, De fratre illo, lib. III, ep. 23.
    Rodulpho episcopo Cicestrensi, Audivi quod, lib. IV, ep 99.
    Rogerio, Quod solius Dei. lib I. ep. 67.
    Rogerio, Vulgo solet dici, lib. IV, ep. 26.
    Rogero abbati, Roberto filio comitis Hugonis, et aliis monachis S. Ebrulfi, Nimis palam est, lib. IV, ep. 14.
    Rogero abbati, Sic nobis invicem, lib. III, ep. 9.
    R. episcopo, Mando et praecipio vobis, lib. IV, ep. 100.

S
    Samsoni Wigornensi episcopo, Vos scitis, lib. IV, ep. 95.
    Samson Wigornensis Anselmo, Mandastis mihi, lib. IV, ep. 96. [Col. 1043]
    Samueli Dublinae civitatis episcopo, Audivi quod, lib. III, ep. 72.
    Stephano archidiacono, Mando vobis, lib. III, ep. 51.

T
    Theodorico, Gratias habeo tibi, lib. IV, ep. 42. Item, Dulcia sunt, lib. IV, ep. 70.
    Thomae archiepiscopo Eboracensi, Canonica auctoritas, lib. III, ep. 149. Item, Tibi Thoma, lib. III, ep. 155. Item, Mandastis mihi, lib III, ep. 186. Item, Mandavi vobis, lib. III, ep. 187. Item, Mandastis mihi, lib. IV, ep. 88. Item, Gratias ago vobis, lib. III, ep. 184.
    Turoldo monacho, Benedictus Deus in donis suis, lib. III, ep. 137.

U
    Umberto comiti et Marchioni, Litteras a dignitate vestra, lib. III, ep. 65.
    Urbanus papa Anselmo, Religionis ac scientiae, lib. II, ep. 32.
    Urbano papae, Gratias ore et corde. lib. II, ep. 33 Item, De Belvacensi episcopo, lib. II, ep. 34. Item, Gratias ago, lib. III, ep. 37. Item, Novimus, Domine, lib. III, ep. 166. [Col. 1044]

V
    Valerannus Anselmo, lib. II, ep. 135.
    Valeranno, lib. I, ep. 134. Habetur prima parte.
    Valeranno, lib. III, ep 136.
    Vir quidam Anselmo, Charissime Pater, lib. III, ep. 72.

W
    Waleranno olim cantori Ecclesiae Parisiensis, Audivi, amice, lib. III, ep. 13.
    Walchelino episcopo Wintoniensi, Secundum quod, lib. II, ep. 30.
    Waltero cardinali, Quoniam de vestrae, lib. IV, ep. 115.
    Warnero, Benedictus Deus, lib. III, ep. 103.
    Willermo, Expertus sum, lib. IV, ep. 112.
    Wlfrico, Philippo et Willelmo fratrib, Audivi quia, lib. III, ep. 102.
    Wlstano episcopo Wigorniensi, Sanctitas et sapientia, lib. III, ep. 19.
    Wlstanus Wigornien. episcop. Anselmo, Novit prudentia vestra, lib. III, ep. 164. Item, De iis unde, lib. IV, ep. 3.






[Col. 1043]
INDEX RERUM AC VERBORUM QUAE IN S. ANSELMI OPERIBUS LEGUNTUR. [1Kb] Revocatur Lector ad numeros crassiores textui insertos.



A
    Abbatum electio, 430, 431, 432. Abbatis electio ex consensu principis, 367. Monachus in abbatem assumi aut benedici non debet sine licentia sui abbatis, 357, 358. Electus in abbatem onus non debet fugere ut suae quieti indulgeat, 406. Benedictio seu consecratio abbatis ab episcopo, 361, 431, 432. In ea non debet exigi nova obedientiae professio, 361. Episcopi est resistere electioni qua quis irreligiose vivens in abbatem datus est, 392. Qualis debet esse abbas, 338. Abbas plus diligi studeat quam timeri, 338. Sit pater et pastor, non tyrannus et exactor, 338. Non potest sua auctoritate Simoniacos ad ordinem monachicum conversos absolvere, 425. Potest dispensare vel commutare vota sine juramento facta ante professionem, 421. Abbates non nisi per manus episcoporum de mann laicorum Ecclesias accipiant, 383. Per abbatis regularis praesentiam monachica religio restauranda, 345. Abbas eligi potest in episcopum, 366. De monachorum consensu, 363, 364. Nec onus debet deponere, nisi de consensu fratrum, 417. Nimia abbatum de rebus monasterii arguitur sollicitudo, dolus et avaritia, 338. Abbatis depositio, 406.
    Abbatissa abbatiam alii non committat, nisi cum auctoritate principis, archiepiscopi, et episcopi, et de consensu monialium, 397.
    Abortum procurans sacris interdicitur, 374. Abortivi. Vide Infantes.
    Absolutio a peccatis per litteras ab Anselmo data, 372, 389, 399, 410, 415, 420, 445, 450. Etiam cum impositione poenitentiae, 389. Qui peccatis addit peccata spe remissionis, non meretur peccatorum absolutionem, 346.
    Abstinentia cibi, 191. Monachorum abstinentia, 327. Vide Jejunium.
    Accidens. Accidit aliquid alicui, cum circa illum fit quod prios non erat, et abesse potest, 52. Accidentia alia mutationem efficiunt, ut colores, etc., 14. Alia nullam mutationem vel accedendo vel recedendo inducunt, ut quaedam relationes, 14. Accidentia quae rem non mutant, improprie accidentia dicuntur, 14. Vide Color.
    Actio. Vide Intentio, Opera. [Col. 1044]
    ADA comitissa. Ejus in Anselmum dilectio, 448. Ut saeculo renuntiet ei suggerit Anselmus 448.
    ADALA comitissa. Ut Engelhardo de Castro-lenis licentiam dimittendi militiam a suo filio obtineat, eam exorat Anselmus, 340.
    ADAM. Adam filius Dei, 174. Quia factus a Deo, 174. Et per gratiam, 174. Nomine Adam, ambo, Eva scilicet et Adam intelliguntur, 100. Adam de limo factus est, 57. Deus in solo Adam naturam humanam fecit, 88. Humana natura erat tota in Adam, 98, 101, 142. Adam Deus fecit in eo naturam, ut de illa propagarentur homines, 100. Omnis homo aut Adam est, aut de Adam, 101. Sola Eva est de solo Adam, 101. Omnes alii de Adam et Eva, 101. Deus naturam propagandi subjecit Adae potestati, ut ea uteretur pro sua voluntate, 100, 104. Adam accepit potestatem nihil volendi sine ratione, 100. Et hanc potestatem servare potuit, 100. Deus non debuit Adam facere nisi justum, 102. Deus fecit Adam simul rationalem et justum, 101.
    Adae beatitudo. Adae beatitudo in paradiso, 134 Beatitudinem Deus ei dedit ad ejus commodum; justitiam vero ad honorem suum, 134. Adam factus est beatus, 101.
    Adae peccatum. Omnia bona sua sine ulla difficultate servare potuit, 30, 101, 241. Sed non servavit, 241. Sed ea sibi abstulit et horum contrariis se subjecit, 101. Adam peccando factus est servus peccati et miseriae, 101. Debitum reddere nequit, 101. Impotens est bona perdita recuperare, 101. Servare sua bona non potuit, nisi illis quorum generationis potestatem voluntati subditam accepit, 101. In Adami potestate erat ut quod ille naturaliter erat, hoc caeteri per illum essent, 104. Ita in ejus erat arbitrii libertate, ut qualis erat ipse justitia et felicitate tales eos propagaret, 104. Bona Adna sibi et posteris servanda vanda accepit, 104. Ea sponte sibi et posteris perdidit, 104. Gratiam peccando amisit, 174. Originalem rectitudinem amisit, cum avertit se ab eo quod debuit, et convertit se ad id quod non debuit, 65. Propria voluntate, non natura exigente Adami persona peccavit, 104, 134. Eodem die quo comedit, moriturus dicitur; quia die illa necessitatem accepit aliquando moriendi, 100. In Adam natura nudata est justitia, 104. Persona naturam spoliavit bono [Col. 1045] justitiae in Adam, 104. Adae peccato damnatum est genus humanum, 100. Cur Adae magis imputetur quam Evae, 100. Si Adam non peccasset, ejus posteri ex necessitate justitiam pariter haberent cum rationalitate, 101. Quia Adam et Eva peccaverunt, totum. quod erant, infirmitatum et corruptum est, corpus scilicet, et anima, 97, 98. Vide Homo, Peccatum.
    Adae reparatio. Deus erga Adam misericors, et eum adjuvit ut ad gratiam suam rediret, 212. Creditur per Christum accepisse remissionem culparum, 92. 174, 175. Inter filios adoptionis esse computatus, 174. Adam et Eva ad Christi redemptionem pertinuerunt, 92. Licet hoc Scriptura non dicat, 92. Vide Christus, Satisfactio. Non nisi de Adam voluit Deus facere quod de humana natura facturus erat, 88. Christus est de Adam, 56, 57. Vide Homo.
    Adoptio. Frequens erat apud Judaeos consuetudo adoptandi, 174. Eum genuisse quis recte dicitur, quem adoptavit, 174. Quia beneficio illum genuit, 174.
    Adoratio. Vide Crux.
    ADRIANUS Cantuar. monachus, 417, claustrum cum Ainerto deseruit, 417.
    Adulatio. Impugnat caput oleum peccatoris, cum demulcet mentem favor adulantis, 182. Favor et laudatio vitiorum maxime damnabilis est, 182. Vide Laus.
    Adulter, adulterium. Felix haec adultera mulier, quae de praeteritis absolvitur, secura efficitur de futuris, 231. Adulterium lege naturali prohibitum, 151.
    Adversitas. De adversitate, 191. Tanto judicem exspectamus leniorem, quanto nunc illum patienter sustinemus severiorem, 318. Adversa compellunt ad Deum, 181, et mentem separant a terrenis, 181. Si Deus impresserit manum, facienda promittimus; si suspenderit gladium, promissa non facimus, 251. Si ferit, clamamus ut parcat; si parcit, iterum provocamus ut feriat, 251. Si angustia venit, tempus petimus poenitendi; si misericordia nos respexit, abutimur patientia quae pepercit, 251. Suos Deus affligi permittit, 184. Vide Afflictio, Malum, Patientia, Tribulatio.
    Aegritudo. Vide Morbus, Peccati poena.
    Aenigma. Cum per aenigmata loquimur, per aliud significamus id quod proprie aut nolumus aut non possumus depromere, 24. Saepe videmus aliquid non proprie quemadmodum res ipsa est, sed per aliquam similitudinem, 24. Cum unam rem non proprie sed per similitudinem dicimus vel videmus, unam eamdemque rem dicimus et non dicimus, videmus et non videmus, 24. Quia illam dicimus, et videmus per aliud; non dicimus et non videmus per proprietatem, 24.
    Aequanimitas. De aequanimitate, 191 et 192 Vide Patientia.
    Aeternitas. Aeterne esse vel vivere est interminabilem vitam simul perfecte totam obtinere, 13. In aeternitate omnia simul sunt sine motu, 125. Aeternitas sibi nunquam est dissimilis, 13. Aeternitas puncto comparatur, 48, 61; est una, simplex et indivisibilis, 48. Aeternitas in aeternitate, seu punctum in puncto, non est nisi una aeternitas et unum punctum, 48, 61. Per temporale et locale aliquid potest intelligi quod aeternum est, 57. Aeternitates plures esse aut intelligi nequeunt, 48, 61. Aeternitatis immutabilis praesentia, 125. Praesens aeternum tempora cuncta continet et ea quae sunt in quolibet tempore, 125. Intellectus noster non potest transire ultra aeternitatem, ut quasi de ejus principio radicet, 60. Vide Creatura, Tempus.
    Affabilitas. De affabilitate, 192.
    Affirmatio. Affirmatio est ad significandum esse quod est, 110. Affirmatio cum significat esse quod est, significat quod debet, 110. Vide Enuntiatio. Veritas.
    Afflictio. Vide Adversitas, Malum, Patientia, Tribulatio.
    AINERTUS frater Girardi monetarii de Atrebato, 316.
    AIRARDUS Cantuariensis monachus a claustro cum Adriano discessit, 418.
    Albani (S) coenobium, 387, 451. Ejus prior Bernardus, 451. In eo dissentio orta circa duas in Christo naturas, 451.
    ALBERICUS cardinalis, 448 Quae de eo rogatus fuerat, Anselmus libenter fecit, 448.
    ALBERTUS medicus amicus S. Anselmi, 320, 321. Ei conversionem a saeculo suggerit Anselmus, 321, 325. Ei Mauritii laborantis cura commendatur, 321. Ejus consilium quaeritur in dolore capitis Lanfranci nepotis, 323. Ei gratias agit Anselmus de cura Mauritii, 325.
    ALBRITUS, 434.
    Albus quid significet, 149, 150.
    ALEXANDER rex Scotorum, 414. Jure haereditario fratri suo successit, 414.
    ALEXANDER monachus; Anselmi epistolas defert, 436. [Col. 1046] Nuntius ad Paschalem II, ab Anselmo mittitur, 383.
    ALFERUS prior coenobii S. Edmundi, 410.
    Alimentum. Quod sit alimentum corporis, 238.
    Alius. Impossibile est quemquam esse alium, priusquam sit hoc quod est, 52. Aliquis fit alius postquam existit aliquis fit alius in existendo, 52.
    Altare. Utrum altare motum, terum sit consecrandum 423. Violato altari principali, tota ecclesia cum altari consecranda est, 423. Altare non fit propter ecclesiam, sed ecclesia propter altare, 423. Violato principali altari, jam non videtur esse ecclesia, 423. Altare motum a suo fundamento, jam non est altare, 423. Altare gestatorium non sine fundamento consecrandum. 423. Tempore tamen Anselmi nudi lapides nusquam affixi consecrabantur, 423. Altare fidei Christianae vicem tenet, 423. Non nisi in altari sacrificium nostrum offerimus, 423. Vide Ecclesia.
    Ambitio. Iniquitas est mundanae vanitatis ambitio, 347.
    AMBROSIUS. Vide AUGUSTINUS.
    Amicus. Vide Amor proximi.
    Amor. Nihil amatur, nisi quod cognoscitur, 21, 91. Otiosa et inutilis est memoria et intelligentia cujuslibet rei; nisi, prout res exigit, res ipsa ametur aut reprobetur, 20. Ea homo diligit quae sine tristitia non amittit, 337. Non melius quam per dilectionem rependi potest, quod per dilectionem datum est, 259. Duo amores, alter bonus, alter malus; alter dulcis, alter amarus: non se simul in uno capiunt pectore, 259.
    Amor Dei. De amore Dei, 227, 228. Qui praeter Deum aliud diligit, non est charitas Dei in eo, 259. Voluptas et concupiscentia Dei, qua Deus diligitur, est sancta et bona et casta, et munda, et secura, 259. Diligere Deum super omnia justum et rationabile est, 191, 267. Diligendus Deus ex toto corde, etc. 26, 220. Diligere Deum nemo potest nisi per Deum, 220, 223. Summi boni amor, 87. Ad summum bonum est omni homini toto corde nitendum, 26. Summum bonum super omnia diligere non potest natura nisi justa, 87. Maxima culpa et maximum malum est animam non amare summum bonum, 26. Vide Bonum summum, Deus. Amor erga Deum non transitorius, sed aeternus, 253. Non otiosus, 252. Amor Dei castus est, sobrius, suavis, 227. Deus solus et sine fine amandus, 25. Omnia vanitas praeter amare Deum, 201. Nunquam potest quis Deum tantum diligere, quantum debet, 224. Inimici Dei nihil oderunt in homine, nisi quod diligit Deum, 216. Quod summam justitiam diligit, nihil justum contemnere. nihil valet injustum admittere, 27. Ad dilectionem Dei duo pertinent, affectum, et opus, 230. Affectus meditatione nutritur, 230. Amor Dei crescit beneficiorum praeteritorum recordatione, praesentium experientia, et consideratione futurorum, 230. Qui amat Deum plusquam seipsum, jam incipit tenere quod in regno coelorum perfecte vult habere, 349. Si vis esse rex in coelo, ama Deum et homines propter ipsum, 341. Amor Dei omnem alium amorem excludit, 349. Qui vult Dei amorem habere perfectum, amet contemptum, paupertatem, etc. 349. Amore Dei regnum coelorum emitur, 349. Perdit quod vivit, qui Deum non diligit, 228. Qui Deo vivere accusat, mortuus est, 228. Anima rationalis sibi inutilis est, sine amore summi boni, 26 Qui amat Deum, ambulat super mare, 161. Quantum bonum sit amare Deum, 201. Qui Deum amat, fit ipse Deus, 201. Amor Dei ab ipso peritur, 257, 291, 262. Amoris in Deum merces est beata vita, 25. Si tam grande est, quod amori famulatur, quam grande est, quod amori recompensatur? 26. Si tale est amoris fulcimentum, quale est amoris emolumentum? 26. Repugnat eum, qui justissimus est, non discernere inter amantem, et contemnentem id quod summe amari debet, 26. Aut non amare amantem se, aut non prodesse ab illo amari, 26 Nihil potest esse praemium hujus amoris, nisi quod supereminet in omnibus naturis, 26. Si nihilo dedit rationalem essentiam, ut amans esset, quod dabit amanti, si amare non cesset? Quid summa bonitas retribuet amanti et desideranti se, nisi seipsam? 26. Quidquid aliud tribuat, non retribuit, 26. Nec illud consolatur amantem, nec satiat desiderantem, 26. Summa bonitas si se vult amari et desiderari, ut aliud retribuat, non vult amari et desiderari propter se, sed propter aliud, 26. Et sic non vult se amari, sed aliud, 26. Hoc cogitare nefas est, 26. Animae Deum non amantis poena, 26. Anima quae summi boni amorem contemnit, aeterne misera erit, 26. Non est rationabile ut anima quae summum bonum contemnit, ipsum esse vel vitam perdat, 26. Non justum est ut post culpam, pro poena recipiat esse quod erat ante omnem culpam, 26. Vide Anima, et Rationalis creatura.
    Amor parentum in filios et filiorum in parentes. De amore parentum in filios, 210. Dilectio erga patrem et matrem a Deo praecepta, 255. [Col. 1047]
    Amor proximi Natura docet ut homo nomini facias, quod tibi ab illo vis fieri, 84. Proximum diligere sicut seipsum a Deo praecipitur, 267. Qui proximum non amat nec eum, quantum valet, et in bono proficere possit, adjuvat, illum Deus non amat, nec ad ejus opera respicit, 248. Non sit tibi inimicus praeter diabolum, 191. Deo gratius est proximum diligere quam diligi a proximo, 418. Plus debemus studere amare quam amari, 418. Amanti praemium debetur, non amato, 418. De amore inimicorum, 192. Ut amicos undecunque acquirant Monachi, benignitatem impendendo aut saltem sermonis gratiam porrigendo 372. Nunquam satis se habere amicos credant, 372. Sed sive divites, sive pauperes, omnes in amore fraternitatis conglutinent: quatenus hoc suae Ecclesiae et eorum saluti proficit, 372. Amici absentia per obedientiam sustinenda, 313, 316, 335, 337.
    AMOS, id est honorans, fortis, vel populum avellens, 176.
    ANASTASIUS monachus. Ejus amicitiam S. Anselmus requirit, 314.
    ANESGOTUS. Excusat se, 318.
    Angelus. Angeli nomen ab officio sumptum, 43. Angelus, id est, nuntius Dei, 43, 176. Angelus est substantia, 43. In angelis non fuit perfectus numerus electorum, 81, 82, 83. Ipsi angelo dici potest quod non habet nisi quod accepit. 62 et seq. 67. Et non habuit quod non accepit et quod ei datum non est, 70. Utrum angelus, qui aptus est ad volendum, et nondum quidquam vult, possit per se velle aliquid. 67. Angelus nihil velle poterat nisi justitiam, aut commodum, 64. Angelus, nullo praecedente peccato, alicujus mali non meruerat passionem, 71.
    Angelorum gratia, scientia, et libertas, Omnes angeli facti sunt in justitia, 64. Vide Justitia, Rationalis natura. Quandiu angelus rectam habuit voluntatem, in hac ipsa voluntate voluit perseverare, 64 Sciebat quod posset mutare voluntatem, quam tenebat, 71. Sciebat se non debere velle quod praevaricando voluit, 71. Sciebat quid deberet vel non deberet velle, 71. Id si nesciisset, nec justus esset tenendo, nec injustus deserendo justitiam, 71. Ignorare non potuit quod juste puniretur, si peccaret, 71, 72. Sed nequivit comprehendere an Deus faceret quod juste facese posset, 72. Angelus est rationalis, 71. Non potuit credere Deum creaturam suam propter ejus culpam damnaturum, 72. Nullum exemplum justitiae ulciscentis praecesserat, 72; certus erat numerum, in quo facti erant illi qui Deo frui deberent non posse minui et manere imperfectum, 72. Scire non potuit Deum humanam naturam pro angelica, aut angelicam pro humana, si caderet, substituturum, 72, praescientia poenae non expediebat angelo, 72. Boni angeli potuerunt peccare, antequam mali caderent, 64. Boni angeli potestate non necessitate servaverunt justitiam, 64. Vide Liberum arbitrium. Ideo meruerunt a Deo gratiam, quia steterunt aliis cadentibus, 64. Angeli parem debent Deo gratiam, 70. Angelus qui stetit, et is qui non stetit, pari scientia praediti, 72. Angelus non potuit cogi ut caderet, 71. Angeli a Deo acceperunt et posse tenere, et posse deserere justitiam, 70. Deus dedit angelis posse deserere justitiam, ut possent sibi eam aliquo modo dare, 70. Si nullo modo justitiam sibi possent auferre, nullo modo possent eam sibi dare, 70. Affectio seu voluntas rectitudinis fuit separabilis in angelis, 133. Vide angelorum peccatum, Liberum arbitrium.
    Angelorum perseverantia et beatitudo. Angelus qui stetit, ideo perseveravit quia perseverantiam habuit, 62. Ideo perseverantiam habuit, quia accepit, 62; ideo accepit quia Deus dedit, 62. Boni angeli magis voluerunt justitiam, quam habebant, quam illud plus quod non habebant, 61. Ideo illud plus, quod non habebant acceperunt, 64, et in illo bono, quod habebant, in vera securitate permanserunt, 64. Non fuerunt confirmati casu malorum, sed suo merito, 81. Confirmati essent omnes, si singuli stetissent, 81. Boni angeli nunquam peccaverunt, 83. Bonus angelus fecit se justum, non auferendo sibi justitiam. cum potuit, 70. Beatitudinem sibi ipse dedit, 70. Boni Angeli post ruinam malorum profecerunt, 81. Deus per Filium suum beatos angelos a peccato servavit, 281. In bono angelo nulla est injustitia, 77. Sancti Angeli gratia confirmationis non volunt nec possunt peccare, 64, 72, 108. Iste abire non potest, quia sola bona voluntate permansit, 72. Isti non posse deserere quod tenuit, est praemium justitiae, 72. Angelus jam habet scientiam quod non est casurus, 72. Ideo non potest peccare, 72. Haec impotentia est angelo ad gloriam, 72. Inde laudandus est quia non potest abire a justitia, 72. Bonus angelus ad hanc scientiam non ideo profecit, quia malus peccavit, 72, sed hanc scientiam exemplo cadentis habuit, 72. Si neuter [Col. 1048] peccasset, utrique Deus dedisset eamdem scientiam merito perseverantiae, 70. Major est angelorum beatitudo quam illa quae erat hominis in paradiso, 134. Boni angeli adepti sunt quidquid potuerunt velle, 64, nec vident quid plus velle possint, 64 et 72, et ideo nequeunt peccare, 64 et 72. Nullum bonum velle possunt quo non gaudeant, 64. Bonus angelus semper agere Deo gratias debet pro beatitudine, 70. In bono angelo nulla est injustitia, 77, in malo nulla est justitia, 77. Angelorum chori sine fine concinunt Deo, 34, 242.
    Angelorum peccata. Diabolum peccasse non est dubium, 64. Quomodo angelus peccavit, 64. Nequidem ulla suspicione suum casum praesensisse potuit, 71, 72. A justo Deo non potuit angelus injuste damnari, 64. Justitia non recessit ab angelo; sed ipse deseruit eam, 73 Ideo eam deseruit, quia voluit quod velle non debuit, 73. Nulla causa praecessit voluntatem, nisi quia velle potuit, 73. Peccavit, volendo aliquid quod velle tunc non debebat; 64. Peccavit volendo commodum quod non velle debuit, 64. Major Deo esse voluit, volendo quod Deus illum velle nolebat, 64. Quod bonum sit quod plus habere mali angeli concupierunt, nescit Anselmus, 65. Angeli merito suo ad aliquid bonum poterant proficere, quod in creatione non acceperant, 65. Unde inordinata angeli voluntas. An ab ipso angelo, an a Deo, an a diabolo, 65. Angelus non nisi quia voluit, voluit quod non debuit, 73. Et haec voluntas nullam aliam habuit causam, 73. Haec voluntas sibi efficiens causa fuit et effectus, 73 Non ido non voluit quod debuit, quia voluntas defecit Deo dare deficiente, 64. Sed quia ipse volendo quod non debuit, bonam voluntatem expulit mala voluntate, 64. Accepit habere bonam voluntatem, quousque habuit, 63. Potuit accipere semper tenere quod deseruit, 63. Deus dederat tantum velle et posse perseverantiam accipere. 63. Sed non ei dederat accipere perseverantiam, 63. Voluit et potuit perseverantiam accipere, 63. Nec tamen accepit perseverantiam, mutata videlicet voluntate, 63. Non ideo non habuit aut non accepit perseverantiam, quia Deus non dedit, 63. Sed ideo Deus non dedit, quia ille non accepit, 64. Et ideo non accepit, quia accipere noluit, 64. Et ideo accipere noluit, et perseverantiam non accepit, quia eam non pervoluit, 63. Sed mutata voluntate, voluit quod non debuit, 64. Et ita ideo non accepit. quia deseruit, 63. Ideo voluit deserere quod habebat, quia non voluit tenere, 64. Non vero ideo voluit tenere, quia voluit deserere, 64. Sponte dimisit voluntatem quam habebat, 63. Peccavit inordinate volendo plusquam acceperat, 64, 71. Peccavit et volendo quod non debuit, et non volendo quod debuit, 64. Non ideo voluit plusquam debuit, quia noluit tenere justitiam, 64. Et ideo justitiam non tenuit quia aliud voluit, quod volendo illam deservit, 64. Angelus hoc ipso voluit inordinate similis esse Deo, quia propria voluntate voluit aliquid, 61. Malus Angelus nunc scit suo experimento quod bonus angelus nunc scit solo alterius exemplo, 72. Malo angelo scientia sua est ad contumeliam, 72; Bono scientia sua est ad gloriam, 72. Malus angelus potuit sibi dare justitiam, 70. quia potuit sibi auferre eam, et potuit non auferre, 70. Malus angelus inde vituperandus est quia non potest redire ad justitiam, 72. Ille redire non potest, quia sola mala voluntate abiit, 72. Non minus debet Deo reddere quod Dei est, 70. Sibi abstulit quod Deus dedit, et noluit accipere quod Deus obtulit, 70. Non posse recuperare quod deseruit, est poena peccati, 72. Angeli non ex necessitate ceciderunt, 81. Alii angeli pro angelis qui reciderunt, restitui non possunt, 81. Angelus, si justitiam perseveranter servasset, non peccasset unquam, nec miser esset, 64. Deus malum angelum facit injustum, non reddendo ei justitiam, cum posset, 70. Mali angeli nullum bonum velle queunt quo non careant, 65. In malo angelo nulla est justitia, 77. Vide Diabolus.
    Angelorum custodia. Angeli quamdam spiritalis consanguinitatis parentelam habent nobiscum, 171. Et nos dicunt fratres suos, 171. Angeli offerunt et exhibent Deo castitatem et patientiam Christi pro electis 170. Sistent Domino omnes electos cum hostiis bonorum operum, 170, 171. Urgent peccatores ad mortem, 168. Deo praesentant homines post mortem, 182. Deus misit angelos suos Adae et caeteris hominibus, eos admonentes ut poenitentiam agerent, 212, 213. Temporales causae ad aeternam veritatem ab angelis referuntur, 182. Angeli Deo renun tiant cuncta nostra opera, et orationes, 168, 182, 226. Non ut ipse discat quae nesciebat, 182 Sed petendo quid erga se et erga nos fiat, sive consulendo quid faciant, 182 et 168. Angeli ad nostram custodiam deputati, 168, 226. Per angelos Christi jussu nostrae salutis administrantur negotia, 225. Et ad nos deferunt supremi arcana consilii, 226 Sanitates per hos procurantur, 226. Inter hos [Col. 1049] praecipuus Michael, 226, signifer nobilis, 226. Angeli sunt opus divinae sapientiae, 226. Eos condidit in opus ministerio sui, 226. Angelorum protectio et custodia, 226. Deum pro nobis exorant, 226. De malis contristantur, 168. Quod eis mala nostra displicent, vocatur eorum tristitia, 168. Vide Rationalis natura, Spiritus.
    Anglia. Anglia bellis quatitur, 379, 380, 432. Anglia mala; 381. Angliae episcopi declarant se primati consilium non daturos, nisi secundum placitum regis, 381. Anglorum mores corruptissimi, 319.
    ANHELITS abbatissa, 430, mortuum quemdam colebat pro sancto, 430. Id ei Anselmus prohibet, 430. Ei inobedienti Anselmus minatur suspensionem, 430. Vide Sanctorum cultus.
    Anima, animus. Anima spiritualis est, 238. Naturaliter tendit ad superiora, 238. Anima habet in se quasdam vires, quibus utitur velut instrumentis ad usus congruos, 132. Est ratio in anima, 132. Ea utitur ad ratiocinandum, 132. Per animam homo dicitur rationalis, et sine ipsa non est homo, 98. S. Augustinus sententiam S. Hieronymi dicentis quod Deus quotidie novas animas creat, nec recipit nec reprobat, 170. S. Augustinus de origine animae nullam certam sententiam protulit, 170. Anima est substantia, 43. Anima rationalis eminet in omnibus creaturis, 26. Sic facta est, ut, si servet id ad quod est, aliquando vere secura ab ipsa morte et omni alia molestla beate vivat, 25. Anima humana sic facta est ut semper vivat, si semper velit facere ad quod facta est, 25. Humanae animae nunquam auferetur sua vita, si semper studeat amare summam vitam, 25. Anima humana est rationalis creatura, 25. Facta est ut amet summam essentiam, 25, 26. Et ut sine fine illam amet, 25. Summa Sapientia non fecit animam rationalem ut aliquando tantum bonum, quod est summa essentia, aut contemnat aut volens tenere violentia aliqua perdat, 25.
    Anima nihil continet locali circumscriptione, 13 Intellectus, aut rationalitas, non continetur circumscriptive in anima.
    Anima est tota in singulis membris 32, 203. Alioquin tota non sentiret in singulis, 32. Mens rationalis nullo corporeo sensu quid, vel qualis, vel quanta sit, percipitur, 9. Major est corpore, et omni re sensibili, 9. Omnes animae humanae sunt ejusdem naturae, 26. Omnis anima humana est immortalis, 26. Omnis humana anima aut semper misera erit, aut aliquando vere beata, 26. Anima antequam esset, nec culpam habere, nec poenam sentire poterat, 26. Aegrotat hominis portio pretiosor scilicet animus, 186. Non sentit in membris, aut operatur, nisi anima in qua est voluntas, 99. Quandiu anima in corpore manet, vivit homo, 211. Carnem anima deserente homo moritur, 211. Anima vitam carni tribuit, dum ipsa manet in carne, 211. Caro vitam tribuit animae, dum caro ipsa facit opera, 211. Dominetur carni anima, animae ratio, rationi gratia, 228. Sine anima rationali non habet homo voluntatem rationalem, 99, 102. Mox a conceptione fetus non habet animam rationalem, 99, 102. Vivit homo secundum animam, dum voluntatem et praecepta Creatoris sui custodit, 238. Et moritur secundum animam, quando non obtemperat praeceptis divinis, 238. Alimentum animae voluntas Dei, 238. Unde vivat anima, 29. Anima justi mox ut discedit a corpore, videt omnia opera sui, 211. Et videt omnia bona, 211. Et ideo gaudet, 211. Mox eam accipit angelus qui eam custodivit, 211. Et eam ante thronum Dei locat, 211. Ei occurrunt alii angeli, et sancti, et eam gaudenter excipiunt, 211. Anima peccatoris cogitur exire de corpore, 211. Mox eam excipiunt angeli Satanae, et igneis catenis eam constringentes ad inferni tormenta rapiunt, 211. Animae justorum corporibus solutae jam assistunt conspectui gloriae Conditoris, 158. De miseria animae injustae cum separatur a corpore, 207, 211. Animus est hominis portio pretiosior, 186. Vide Homo, Mens, Ratio, Vita, Voluntas.
    Animal. Definitio animalis est in omnibus animalibus eadem, 117. Omne animal est rationale aut irrationale, 149.
    ANSELMUS (S.) Modestia Anselmi, 3, 41, 42, 49, 61, 75, 97, 103, 318, 334, 335, 389, 391. Anselmus laudes respuit, non dilectionem, 139, 389, 391. Professus est conversionem morum et obedientiam secundum Regulam sancti Benedicti, 361. Vovit vivere secundum eamdem Regulam, 297. Quotidianum ejus jejunium, 387. Nihil ipsi deerat ad plenitudinem justitiae, et ad integritatem doctrinae, 387. Ejus pectus fuit penetrale virtutum, 387. Coelestis fuit interpres veritatis, 387. Humanae naturae victor, 387. Ejus zelus pro tuenda suae Ecclesiae dignitate, 440. Non timet exsilium, non paupertatem, non tormenta, non mortem pro libertate Ecclesiae, 394. 398, 400, 407. Ejus reverentia et [Col. 1050] obedientia erga sedem apostolicam, 384, 385, 428, 429, 431, 440. Propter hanc tribulationes passus est, 428. Per quatuor annos passus in Anglia, et per biennium in exsilio 429. Per triennium exsulavit sub Guillemo rege, 382, 427. Ejus mansuetudo, 343, 346, 351, 359, 360. Ejus eleemosynae, et cura pauperum, 434, 435, 444. Ejus humilitas 318, 334, 335, 369. Quaeritur quod Lanfrancus archiepisc. eum tunc abbatem, ut dominum et patrem salutaverit, 329.
    Dolet se nec legendi nec orandi otium habere, 327. Excusat se a cura studiorum commendati juvenis, 318. Ejus sententia de eleemosyna, et de monachorum abstinentia, 327. Manifestante Deo cognovit quod de praesentia, praedestinatione, gratia, et libero arbitrio scripsit, 134. Majorum auctoritati cedit. Ejus dicta SS. PP. et maxime beati Augustini scriptis cohaerent, 3, 45. Lanfranco archiep. Monologium mittit corrigendum, 335, 451. Anselmi fama major Lanfranci et Guitmondi, 318. Nobilissimis Northmannorum amicitia conjunctissimus, 318. Docuit declinationes, 331, Anselmus prior Becci, 319, 320. A. Lanfranco petit Vitam et Regulam S. Dunstani, 323, 324. Petit et Bedae tractatum De temporibus, 324. Petit Aphorismos cum glossis, 325 et 330. Durando abbati Casae-Dei ultro concedit unionem societatis, 334. Rogat suum nomen ultimum post hujusce monasterii fratrum nomina inscribi, 335. Quaedam a Lanfranco notata in eo libro Anselmus auctoritate S. Augustini confirmat, 337.
    Male reprehenditur Anselmus quod juxta Graecos et Augustinum dixerit in Deo tres substantias et unam personam, 337, 339. Non vult Monologium ineruditis passim evulgandum, 339. Abbas Beccensis, 341, 343, etc. Monachos Beccenses, quos misit in Angliam, hortalur ut quod habitu religionis profitentur, moribus exibeant, 343. Camerarium ebriosum corripit, 343. In Angliam proficiscitur, 344. Hora prima navem conscendit, et hora nona appulit, et vespere ad Lanfrancum pervenit, et in villa ejus dicta Limingis susceptus est, 344. Suo nomini in quibusdam opusculis addidit nomen abbatis, non ut personam monstraret honoratiorem, sed ut nominis excluderet aequivocationem, 345. Dictandi otium non habet, 345. De aegritudine convaluit, 346. Vita ejus olim saeculari conversatione detrita, 347. Hugoni archiepisc. Lugdunensi Monologion et Proslogion mittit, 345, 346. Monologii et Proslogii titulos corrigit, 347. Iterum in Angliam transfretat, 347. Tertio in Angliam proficiscitur, 351, 360.
    Anselmi precibus se et Ecclesiam et haereticorum conversionem commendat Gregorius papa VII, 353. Ejus religio et scientia, 353. Ut adjutor et consultor imperitiori episcopo Belvacensi adsit. Urbanus II papa ei mandat, 353. Joannem ecclesiae Romanae clericum monachum fecit, 353. De hoc querela contra Anselmum, 353. Episcopum Belvacensem contra iniquam canonicorum et presbyterorum persecutionem vindicat, 354, 380. Monasterium Beccense ab episcoporum auctoritate liberum facit sedis apostolicae privilegio, 354. Judicio ejus Urbanus II dimittit si Belvacensis episcopus cedere debet episcopatu, 354, 380. Proponit scribere contra eum qui dicebat in Deo esse tres res, 355. Respondet quaestioni Roberti abbatis de eo qui peccare statuens, divinitus impeditur, et se impeditum gaudet, 355, 356. Lanfrancum et seipsum a Roscelini erroribus vindicat, 337. Anathema dicit ei qui asseruerit tres personas in Deo esse tres res, sicut sunt tres angeli, 357. Lanfranci nepotis electionem abbatem S. Wandregisili sine sua licentia factam reprobat, 357, 358. Febre corripitur, 358, 359. Cum mittere proponit ad petendas monachorum Cadomensium orationes, febris fugit, 359.
    Reluctans in archiepiscopum Cantuariensem electus est Anselmus, 362, 366, 368, 374. Pene exanimis ad Ecclesiam raptus, 374. Acquiescere cogitur ne Dei voluntati resistat, 374. Ut huic electioni consentiant Beccenses monachos hortatur, 363, 364. Huic electioni ficte restitisse et vere illam desiderasse accusatur, 363, 365, 368, 369. A rege aegrotante provectus, et ab ipso in manu Anselmi violenter impacta virga pastoralis, 363. Eo electo plures se maxime regnaturos putabant, dicentes Anselmum cum Deo semper acturum, nec curaturum res Ecclesiae, 364. Rex Anglorum consilio et rogatu principum, cleri et populi petitione et electione abbati Anselmo dedit Cantuariensis Ecclesiae gubernationem, 364. Anselmus ab ambitionis et cupiditatis calumnia se purgat, 365, 366, 367, 368, 369. Monachum professus est, 366. De eligendo abbate in Beccensi Ecclesia scribit, 367, 371. Prae lacrymis visus ejus debilitatus, 371. Ejus consecratio prima die Dominica post festum S. Andceae, pridie videlicet Nonas Decembris, 371. Ecclesiae Beccensi amicos semper acquisivit, 372. Ejus dissidium contra episcopum Londinensem, 372. De Beccensium conversatione sollicitudo, 373., etc. [Col. 1051]
    Favet Urbano II papae, et adversatur Guiberto, 374, 380. Per sex menses post electionem nihil non movit ut dimitteretur 380. Consecratur, 374. Promittit pecuniam non parvam regi Anglorum ituro in Northmanniam, 374. Ut plus daret, rex exigit; et ipse dare omnino recusat, 374. Inde Anselmo rex infensus, 374. Eum rex a pallio petendo prohibet, 374. Petit a rege ut concilium convocaretur, 374. Eum monet ut quaedam, quae non recte gerebat, corrigeret, 374. Ipse ad satisfactionem paratus, 374. Eam rex respuit, 374. Ideo Anselmus pecuniam regi dare renuit ne archiepiscopatum emisse videretur, 374, 375. Opponit se regi terras Ecclesiae Cantuar. militibus danti, 375. Aut archiepiscopatum dimittere, aut pallium ab Urbano II, vult requirere, 375. A Cantuarberia elongari non potest, metu hostium, 379. Rex voce et litteris ei mandat ut Cantuarberiam custodiat, et undique convocari jubeat equites et pedites, 379. Ideo non potest eo tempore cogere concilium, ut ipsi suadebat Gualterus cardinalis legatus, et ipse habebat in animo, 379. Purgat se a schismatis calumnia, 379, 380. Sub professione obedientiae Romani pontificis ab episcopis est consecratus, 380. Ei pallium misit Romanus pontifex, 380. Mittit munusculum Urbano II, 380. Sub onere archiepiscopatus gemit, 380. Sua debita solvi curat, 434. Discordia inter regem et Anselmum quae mala peperit, 400. Petita a rege sed non obtenta licentia eundi Romam, de Anglia exit et Romam vadit Anselmus, 381. Romae causam suam pluries Urbano II exposuit. Tertio anno quo de Anglia exivit, mala sua et totius Angliae scribit Pascali II, 382. Nihil habens excipitur et sustentatur ab Hugone Lugdunensi archiepiscopo, 382. In Angliam redire non vult nisi sit ei liberum legem Dei et decreta apostolica praeferre voluntati regis, 382. Et nisi rex terras Ecclesiae reddiderit, et quidquid usurpavit de archiepiscopatu restituerit, 382. Cur Anselmus regem non excommunicat, 382. Eum Henricus I rex revocat, 382, 383. Ei de reditu gratulatur Paschali II. 382. Burgundium et ejus uxorem sororem suam consolatur quod eorum liberos ad vitam aeternam parvulos Deus rapuerit, 383. Eos ut jam ori Deo serviant hortatur, 383.
    Radulphi episcopi causa S. Anselmo demandatur, 384. De pluribus Paschalem II consulit, 384. Romano concilio interfuit, 384. Suos legatos de re inter ipsum et regem Romam mittit, 384. Per novem annos persecutionem patitur, 384. Instituit S. Werburgae coenobium, 385. Mittit ad Hildebertum Cenomanorum episcopum librum De processione Spiritus sancti, 386. Ejus vigore pax regni et sacerdotii dignitas firmata et defensa, 387. Mathildem in regis conjugem benedixit, et ad coronam sacravit, 387, 388. Contumeliam patitur ex litteris quae ab eo transcriptae falso ferebantur, 389. Monachis ecclesiae Cantuar. partem altaris, et manerium restituit, 393 Samuelem Dublinae episcopum de tribus corripit, 393. Paschalem II consulit de investituris, 393, 394. De Anglia exit media aestate, Carnotum pervenit, ubi a comittissa regis Angliae, sorore, et ab episcopo excipitur, 395. Prae nimio calore in Northmanniam regreditur, 395. Becci moratur, 396, 398. Inde ante Assumptionem B. Mariae Romam profecturus, 398. In festivitate apud Carnotum fuit, 398. Reprehenditur de familiaritate quam habebat cum illis quos rex non diligebat, 398. Romam venit, 398. Roma redit, sed in Angliam non venit et cur, 399, 439. Ne communicet cum episcopis excommunicatis, 439. Accusatur quod regem et Robertum episcopum Lincolniensem per suos monachos infamaverit, 400. Ab ea calumnia se purgat, 400. Non Lanfranci exemplum, sed Dei legem se servaturum juravit, 400. Accusatur quod dum a rege dari investituras prohiberet, ipse Ecclesias daret laicis, 404, 439. Ab ista calumnia se purgat, 439. Eum reges Francorum invitant ut in Galliam veniat, 440. Archiepiscopi Rothomagensis causa Anselmo committitur, 416. Dicit se jurasse non regis aut praedecessorum suorum consuetudinem, sed Dei legem se servaturum, 438, 439. Hinc Rex iratus, 439. Regem arguit quod exigeret pecuniam a presbyteris in mulctam violatae synodi Londonensis, 407. Inter eum et regem conventio facta in Castro, Aquila, in vigilia festivitatis B. Mariae Magd. de revestiendo eum, et ei omnibus restituendis, 407. In Angliam tamen redire non vult, donec regis legatus Roma redierit, 407 et 408. Presbyterorum conjugia exsecratur, 408. Presbyteros qui feminas tenent omni ecclesiastico beneficio privat, 408. Eos excommunicat, 408. Romam Baldewinum et Guillelmum, suos legatos mittit, 410, 411, 416. Ejus charitas erga conversos ad fidem, 409. Episcopi Angliae eum ut cito redeat in Angliam, exorant et opem spondent, 410, 411. Testimonium de homine ignoto ferre recusat, licet a regina rogatus, 413. In Angliam, a rege revocatus, est reversus, et ab omnibus cum gaudio susceptus, 413, 418, 427. Monachos in Scotiam misit, 414. Interdicit Thomam electum Eboracensem episcopum, [Col. 1052] 422. Impedit ne huic pallium mittatur, 421. Ne pallium episcopo Londinensi concedatur, 421. Opponit se legationi quam archiepiscopo Viennensi dederat Paschalis II, 427. Anselmi de Rogero abbate S. Ebrulphi gravis querela apud archiepiscopum Rothomagensem, et omnes episcopos et abbates Northmanniae, 432. Papae vult mittere libros Cur Deus homo, et De conceptu virginali, 441.
    ANSELMUS, S. Anselmi nepos. De Anselmo nepote, 391, 392, 395, 434, 441. Anselmus Anselmi archiepiscopi nepos, filius Burgundii et Ricezae, 382. Deo a parentibus oblatus, 383. Ejus in Deum amor, 383. Eum Ernulpho Priori Cantuariae commendat Anselmus archiepiscopus, 383. Ut grammaticae studeat, et plus in prosa quam in versibus se exerceat, Anselmus archiepiscopus praecipit, 383. Ab diuturna aegritudine convaluit, 392. Cum Anselmo archiepiscopo exsulante Lugduni moratur 382.
    ANSFREDUS, Anselmi serviens et nuntius, 373, 414. Ex Anglia Beccum venit, 373.
    Antichristus. In Antichristi persecutione nemo etiam perfectorum non timebit, 161. Fallacia signa seu miracula Antichristi, 161. Tunc magna tentatio, 161. Vide Judicium.
    Antiphonarium. Antiphonarium notis musicis describendum, 319.
    ANTONIUS, monachus Cantuariensis subprior, 376, 400. Quod suspiciosus esset redarguitur, 400.
    Aphorismi. Aphorismos cum glossis a Mauricio monacho transcribendos et ad se deferendos curat Anselmus, 325, 330.
    Apostata. Vide Monachus.
    Apostoli. Apostoli primi ex Judaeis crediderunt, 180. Christus apostolis Ecclesiam gubernandam commisit, 160. Thomas apostolus in Indiam, 158. Bartholomaeus in Indiam missus, 158. Matthaeus in Aethiopiam ivit, 158. Joannes apostolus in Asiam, 158. Andreas in Scythiam, 158. Philippus apostolus in Scythiam, 158. Petrus in Italiam, 158. Paulus in Hispaniam, 158. Ex malevolorum nequitia apostoli erant odor mortis, 133. Per rectitudinem apostoli erant bonus odor, 133.
    Appetitus. Naturalis voluntas vitandi incommodum, aut habendi commodum, 68. Sine hac nullus movetur amore aut timore, 68. Appetitus non sunt per se justi vel injusti, 98, 134. Bruta quando appetitibus consentiunt, non dicuntur injusta, 98, 134. Appetere quaslibet infimas voluptates, non est malum, 70. Appetitus non auferuntur in baptismo, 98. Vide Baptismus, Bonum, Concupiscentia, Voluntas.
    Aqua. Aqua benedicta aspergitur, nova eeclesia, 423. Vide Ecclesia. Aqua cum vino in missa apponitur, ut aqua quae cum sanguine de latere Christi fluxit repraesentetur, 453. Vide Missa.
    Aquicinum. Aquicinense coenobium, 424. Ejus abbas Gelduinus, 424.
    Aquila, castrum: in eo rex Angliae et Anselmus conveniunt, 408.
    Archidiaconus. Archidiaconatus Cantuariensis redditus, 409. In eleemosynis expenduntur, 409.
    ARISTOTELES de singularibus astruxit omnia esse ex necessitate, 94. Quo sensu Aristoteles dixit grammaticam eorum esse quae sunt in subjecto, 145, 146. Aristotelis Categoriae, 147.
    ARNULFUS (S.) abbas exstinxit calumniam quae Gualterum abbatem afficiebat, 330.
    ARNULFUS monachus: ei consulit Anselmus non eligere ubi doceat, sed ubi doceatur, 323. Magister est Mauricii monachi, 331. Doctus in declinationibus, 331. Belvacensem eum salutat Anselmus, 336.
    ARNULPHUS ahbas Troarnensis, 416. Gravi morbo laborans, onus vult deponere, 416. Quod non nisi de consensu archiepiscopi et fratrum id agere debeat, 417.
    ARPHAXAD. Vide Caino.
    Ars. Pictura aut quodvis opus est in mente artificis, priusquam in re sit, 35 et 36. Opus in mente artificis est vita, 36. Et nihil est aliud quam ipsa artificis scientia, 36.
    Asinus gentilem populum significat, 180.
    ATHELIZ, abbatissa Wintoniensis, 393. Vide Wintoniensis.
    Atrebatum. Monetarius de Atrebato fit monachus, 316.
    Avaritia, avarus. De avaritia, 198. Iniquitas est insatiabilis divitiarum aviditas, 347. Quidam justo labore, sed iniqua cupiditate divitias congregant, 184. Avaritiae peccata, 196. Vide Divitiae. Avarus quomagis pecuniam auget, eo magis pecuniae siti ardet, 188.
    Audire Spiritui sancto, est quasi discere, 55. Audire nostrum quid, 172. Audire Dei, 172.
    Audoenus (S) Coenobium S. Audoeni, 413. Ejus abbas Helgotus, 413. [Col. 1053]
    AUGUSTINUS (S.) filius veritatis, 108. Ejus libri in Genesim ad litteram, 451. Ejus sententia de personis et substantia Dei, 337, 339. Ejus sententia de origine animae, 107. Et de semine, utrum culpa in eo sit, 107. S. Ambrosio S. Augustini opponitur auctoritas quasi dicentis culpam esse in semine, 107.
    AUGUSTINUS (B.) Anglorum apostolus, 421.
    Azymum. Panis sive azymus sive fermentatus, panis est, 135. Nec differt substantialiter, 135. Respondetur objectionibus Graecorum pro fermentato contra azymum, 136. Azymus panis est dignior ad faciendam Dominici corporis veritatem, 136. Et melius sacrificatur de azymo, quam de fermentato, 135, 136. In Scriptura tum veteri tum nova fermentum significat peccatum, 136. Graeci paganis favent in fermentato sacrificantes, 136. A Graecis anathematizantur azymitae, 135. Et proinde Christus, 135. Christus non de azymo corpus suum fecit, ut praeceptum legis de azymo servaret, 135. Sed ut azymitas approbaret, 135. In azymo sacrificantes non judaizant, 135, 136. Non enim de azymo sacrificant ut legem veterem servent, 135. Nec ut Christum futurum significent, 135 et 136. Sed ut Dominum imitentur, 135. Vetus Pascha in azymis celebratum, 135, 136. Est nostri figura, 136. Azymus panis significabat Christum sincerum et mundum futurum, 135. Significabat et nos, qui manducaturi eramus corpus Christi, mundos esse debere ab omni fermento nequitiae, 135. Jam vero significat Christum sine peccato venisse: et nos sine peccato esse debere, 136. Christus non prohibuit ne in azymis sacrificemus, 136. Sed suo opere praecepit, 136. Sive azymum sive fermentatum panem sacrificans, sacrificat, 155. Christus azymum benedixit, 135. Coena in qua hoc factum est hoc exigebat, 135. Vide Waleranus.

B
    Bajocenses monachi, 318.
    BALDEMUS. Vide BALDWINUS de Tornaco.
    BALDRICUS. Baldricus Beccensis prior: ab eo Anselmus in Anglia petit ut ad se mittat orationem quam ad S. Nicolaum fecit, et epistolam quam de Incarnatione Verbi inchoaverat, 360. Ei per sanctam obedientiam praecipit ut prioratum non deserat, 367. Ejus obedientia et concordia cum abbate, 376.
    BALDUINUS rex Hierusalem, 429, 436. Fratri suo successit, 429. Ei de provectione ad regnum Anselmus gratulatur, 429.
    BALDUINUS abbas: ejus regimini committit Anselmus monachos quos in Angliam mittit, 342.
    BALDUINUS monachus Beccensis: in Angliam ab Anselmo mittitur, 361. Per eum monachi Beccenses ab Anselmo petunt ut, rejecto episcopatu, ad eos redeat, 364.
    BALDUINUS de Tornaco monachus, 381. (Ubi Baldemus male legitur), 400, 444, 449. Ab Anselmo ad papam mittitur, 383, 440. Roma rediit, 441, 444.
    Balsamum pretiosissimum, 157. Vide Chrisma.
    Baptismus salutis initium, 176. Prima Ecclesiae janua in baptismo per Christum aperitur, 383. Baptismus est figura mortis et sepulturae, 136. Fit in aqua, 136. Baptismus Joannnis 136, 173. In aqua fiebat, 136. Figura fuit nostri baptismi, 136. Non melior est baptismo Christi, 173. Aqua de Christi latere fluens aquam baptismi significabat, 453. Baptismo populus per effusionem sanguinis Christi innovatur, 453.
    In baptismo fides Deo promittitur, 213. Aetas triginta annorum indicat baptismi mysterium, fidem scilicet Trinitatis, et observationem decalogi, 174. Christus est qui baptizat, 454. Anima Christiana est coelesti lavacro candidata, dotata Spiritu Sancto, in Christiana professione jurata, virgo Christo desponsata, 208. In baptismo dimittitur originalis injustitia, 131, 170. In eo dimittitur omnis culpa impotentiae et corruptionis, quam propter peccatum primi parentis incurrunt, 131. Nullum illis imputatur delictum post baptismum, nisi quod voluntate fecerint, 131. Omne peccatum in baptismo aufertur, 98, 131. In baptismo omnia peccata Christi sanguine lavantur, 131. In baptismo culpae delentur sine mora, 180. Ipsa corruptio et appetitus carnis non statim in baptismo delentur, 131. Non promititur nobis per baptismum et fidem Christianam beatitudo quam habebat Adam ante peccatum, 131. Cur baptizati et martyres non statim fiant incorruptibiles, 131, 132.
    Si homines per baptismum transirent in incorruptionem, nullus esset qui ad hanc beatitudinem non festinaret, 131. Per baptismi sacramentum datur gratia, 288. De lavacro ascendens fit particeps resurrectionis Christi, 170. Per baptismatis ablutionem inter adoptionis filios aggregamur, 254. Tunc primum quisque est filius Dei, cum de baptismo ascendit, 173. Baptizatus, ut non amittat gratiam quam accepit, crescere debet per laborem sanctae actionis, 176. [Col. 1054]
    Quisquis in Christo baptizatus est, apertum est ei coelum, et Deus desuper paratus est eum suscipere, 176. Qui baptizatus est, per gradus scalae, quae a baptismo ad Deum porrecta est, debet ascendere, 176. Gradus hujus scalae sunt virtutes, 176. Qui baptizatus est, non sit piger, sed per viam mandatorum Dei tendat ad coelestem patriam, 176. Pejus diabolo peccat qui post gratiam regenerationis peccat, 288. Vide Peccatum, Poenitentia.
    Barba. Indecorum est non habere barbam viro qui debet habere, 69. Non dedecet barbam non habere virum qui nondum habere debet, 69.
    Barense concilium. In eo Anselmus processionem Spiritus sancti a Filio propugnavit, 424.
    BASILIA. Mulier piissima, 415. Hugonis comitis Flandriae conjux, 333. Eam Anselmus ex Anglia salutat, 351, 361.
    Batailla. Monachi de Batailla in civitate Exoniensi plura gravamina a clericis hujus civitatis sustinent, 373. De his apud Exoniensem episcopum conqueritur Anselmus archiep. 373.
    Batensis prior, 420.
    Beati, Beatitudo. Beati dicuntur qui habent quidquid desiderant, 160. Necesse est aliquos homines ad beatitudinem pervenire, 86. Nemo beatus esse potest habendo quod non vult, aut non habendo quod vult, 68. Nemo debet nec potest esse beatus, qui non habet justam voluntatem, 62, 69. Non potest perfecte nec laudabiliter esse beatus qui vult quod nec potest, nec debet esse, 68.
    Fruentes Deo filii Dei et dii vocabuntur, 242, 244. Certi erunt se nunquam bonum suum amissuros, 244. Beati erunt omnipotentes suae voluntatis, ut Deus suae, 34, 242. Et sicut illi non aliud volent quam quod ille, ita ille volet quidquid illi volent, 242 et 349. Et qui Deo fruitur, quidquid volet, erit; et quod nolet, non erit, 34, 234, 242, 349. Ibi erunt bona corporis et animae, 349. Quae et quanta bona sint fruentibus Deo, 34, 242, 243. Bona beatorum, 200, 234, 235, 253, 259. Deus a beatis videtur in se et in creaturis, 182, 235. Esca justorum est praesens vultus Dei, 182. Vultus Dei sine defectu cernitur a sanctis, 182. Dum vultus Dei sine defectu cernitur, sine fine mens cibo vitae satiatur, 182.
    Deus beatos diligit plusquam illi seipsos, 34, 242. Beati Deum diligunt, et se, et invicem per illum, 242. Ille vero se et illos per seipsum, 242. Omnibus beatis una erit voluntas, 34, 242, 349. Quia nulla eis erit nisi sola Dei voluntas, 349. Beatae civitatis gaudia, 229. Beatorum gaudium multiplicatur ex beatitudine et gaudio aliorum, 35, 243.
    Beati tantum pro aliorum beatitudine gaudent quantum pro sua, 243. Quia alios ut seipsos diligunt, 243 et 349. Magis gaudent de felicitate Dei, quam de sua et aliorum, 549. Quia Deum plusquam se et alios diligunt, 349. Tantum gaudebunt quantum amabunt; tantum amabunt quantum cognoscent, 35, 243. Hoc gaudium non intrabit in gaudentes, sed magis gaudentes intrabunt in hoc gaudium, 243. Gaudium illud erit plenum, 243. Tales erunt homines in coelo, quales nunc sunt boni angeli, 85. In beatitudine unus Dei et hominis amor erit et una voluntas, 239 In coelo patebit veritas Scripturarum, 163. In electis angelis et in sanctis affectio volendi justitiam inseparabiliter est, 116. Voluntas sicut essentia in beatis erit quodammodo immutabilis, 238. In beatis liberum arbitrum erit ab omni malo liberatum, 238. Vide Liberum arbitrium. Ex commodis constat beatitudo, quam vult omnis rationalis creatura, 64.
    Beatitudo est sufficientia in qua nulla est indigentia, 85. Seu sufficientia competentium commemdorum sine omni indigentia, 134. Beatitudo est status congregatione omnium bonorum perfectissimus, 160. Homini non sufficit nisi Deus, 228, Deus est ipsa vita beata, 203. Rationalis natura Dei contemplatione beata vel est, vel futura est, 81. Vide Rationalis creatura. Beatitudo ad quam homo factus est, in hac vita haberi non potest, 79. Ad illam perveniri non potest, nisi dimissis peccatis, 79, 85. Horum fides ad salutem necessaria, 79. Voluntas beatitudinis non est beatitudo. 133. Desiderium beatitudinis, 84, 177, 319. Quae coelestis beatitudinis desiderium potentius excitant, 349. Dolor quia nondum ibi est, timor non perveniendi, 84. Nulla sentiri debet laetitia, nisi de his quae auxilium aut spem dant perveniendi, 84.
    Beatus esse non potest, qui non vult beatitudinem, 68. Haec esse commodum, 68. Beatitudinem volunt omnes, etiam injusti, 68. Omnes volunt sibi bene esse, 68. Et malum sibi esse nolunt, 68. Accepta hac sola voluntate, non potest creatura rationalis non velle beatitudinem, 68. Accepta haec sola voluntate, potest velle id quod prodesse putat ad beatit dinem, 68. Qui vult aliquid propter beatitudinem, non aliud vult quam beatitudinem, 68. [Col. 1055]
    Qui solam beatitudinis voluntatem accepit, non potuit aliud velle, 68, 69. Nec potest non velle eam beatitudinem quam majorem intelliget, 68. Sed vult esse beatus, quanto altius hoc esse posse cognoscit, 68. Et ita vult esse similis Deo, 68. Qui vult solam beatitudinem (in genere) commoda tantum vult, 68. Per affectionem commodi, omnes justi volunt esse beati, 68, 116. Non omnis habet beatitudinem, qui habet ejus voluntatem, 133. Vitam bonam vita beata sequitur, 201. De plenitudine beatitudinis, 349. Aeternitas beatitudinis, 211. Solum hominis bonum est intrare in gaudium Domini, et huic contemplando assistere, 164. Corpus erit spiritale non natura, sed potestate, 34, 242. Homines electi in corporum immortalem transmutabuntur immortalitatem, 82. Dissolvi a corpore et esse cum Christo beatitudo est, 240. Ligari a corpore et abesse a Christo, miseria est, 240. Haec miseria timetur amitti, et haec beatitudo non desideratur haberi, 240.
    Omnis anima rationalis si, ut debet, studeat amando desiderare summam beatitudinem, illam aliquando percipiet, 26. In beatitudine quod nunc videtur quasi per speculum et in aenigmate, tunc videbitur facie ad faciem, 26. Et ea sine fine fruetur, et aeterne beata erit, 26. Illa fruens nec timore torqueri poterit, nec fallaci securitate decipi; nec ejus indulgentiam jam experta, illam poterit non amare, 26. Nec illa summa bonitas deseret amantem se; nec aliquid erit potentius quod eas separet invitas, 26. In beatitudine immutabilis sufficientia, 26.
    Beatitudo non est, si non est, justitia 68, 69. Nullus ad beatitudinem pervenire valet cum peccato, 84. Nullus injustus admittetur ad beatitudinem, 85. Nullus ad eam admittitur, nisi in quo nulla penitus injustitia, 85, 86, 129. Non omnibus justis promissa est vita perpetua, 129. Sed illis tantum qui sunt justi sine omni injustitia, 129. Beatitudo quae justis promittitur, erit similitudo angelorum Dei, 129. Non datur beatitudo, nisi illi cui penitus dimissa sunt peccata, 86. Qui non solverit Deo, quod debet, non poterit esse beatus, 85, 86. Quae aliquando beatae, aut quae aliquando miserae futurae sint, comprehendi non potest ab homine, 26. Vide Bonum, Rationalis creatura. Bonis apertus est paradisi introitus, 211.
    Beccum, Beccenses. Beccensis Ecclesia: eam matrem suam, et suum nidum vocat Anselmus, 422. Beccenses monachi secundum Regulam Benedicti obedientfam profitebantur S. Anselmi tempore 367, Beccensis coenobii penuria post obitum Herluini abbatis, 341. Signum magnum ex uno fracto et uno discordante post obitum ejusdem conficitur, 349. Beccensis coenobii ab episcoporum jurisdictione exemptionem ab Urbano II. Romano pont. obtinet Anselmus, 354.
    Beccenses monachi, 351. Placitare coguntur coram rege, Dominica die, 341. Eis suam in Angliam prosperam navigationem scribit Anselmus, et ut in pace et religione monachica convesrsentur, 344. Eisdem de altera sua in Angliam navigatione scribit, 347. Anselmi electioni in episcopum Cantuariensem consentire nolunt, 363. Eos de erepto sibi Anselmo consolatur Gondulfus episcopus Roffensis, 364. Et eos monet ut ejus electioni non resistant, 364. Illius electioni consentiunt, 364. Hunc consensum ut per litteras ad regem et ad Anselmum declarent, mandat Anselmus, 364. Pars una minor eorum in capitulo consensit, altera major non consensit, 365. Ut Guillelmum in abbatem eligant consulit eis Anselmus, 367. Nisi Anselmi In archiepiscopum electioni consensissent, imminebat Ecclesiae Beccensis destructio, 368. Eis regis Anglorum salutem et auxilium Anselmus mandat, 271. Suam consecrationem pridie Nonas Decembris faciendam eis mandat Anselmus, et ut id aliis monachis et amicis in Francia significent, 37. Eis Anselmus dat in litteris absolutionem, et orat ut Deus illos ab omnibus peccatis absolvat, 372. Ut secundum suas admonitiones vivant, eos hortatur Anselmus, 373. Ut in bono perseverent, et extra claustra non vagentur; et ut praelatis, maxime abbati subjaceant et obedientes sint, 376. Ut praelatorum facta non judicent, 376 et 381.
    Abbas Beccensis cum principis Northmannorum gratia eligitur, 367. Beccensi prior Baldricus. Vide Baldricus. In Beccensi calendatio notabantur qui decedebant in monasterio Rodulphi, 319. Beccenses monachi apud Confluentium, 346.
    BEDOE tractatus De temporibus, 324
    Bellum. Iniquitas est cruenta bellorum confusio, 347. In Francia tum bella ita saeviebant, ut itineris nulla esset libertas nec securitas, 328. Bella in Anglia, 379, 380.
    Belvacenses. Belvacensis episcopus. Vide Fulo. Belvacensis Ecclesiae tribulationes, 393. Belvacensium canonicorum et presbyterorum mores corrupti, 354. A suo episcopo corripi non fuerunt, 354. Eorum in episcopum odium et persecutio, 354. Canonici et presbyteri Belvacenses [Col. 1056] concubinas tenent, 354. Filios suos ad sacros ordines volunt promoveri, 354, Eis praebendas suas quasi haereditaria successione concedunt, 354. Belvacenses laici res, Ecclesiae invaserant, 354. Thesaurarius Belvacensis filius Lanscelini, nomine Rodulphus, adolescens, delicatus, pulcherrimas, dives et nobilissimus et immoderatus amator saeculi, 348. Monachum tonsura et habitu Becci professus est, 348 et 250. Belvacensis clericus fit monachus in Ecclesia Cantuariensi, 437.
    BENEDICTI Regula, 431, 432. In professione secundum Regulam S. Benedicti promittitur conversio morum et obedientia secundum eandem Regulam, 361. Regula S. Benedicti obedientiam praecipit exhibendam non solum abbatibus, sed omni majori, 361.
    BENIDICTUS monachus de Sancto Petro supra Divam contra voluntatem abbatis sui apud Parisium propter scholas morabatur, 346. Ei mandat Anselmus ut ad monasterium redeat, 346.
    BENEDICTUS contra sacerdotum et praelatorum superbiam scribit, 384.
    Beneficia. Dei beneficia: et memoria eorum et gratiarum actio, 214, 215, 233, 254, 235, 236. Consideratione dignitatis suae et beneficiorum Dei nomo ad Dei amorem accenditur, 202. Dei beneficium est quod non abortivi projecti sumus, quod integra membra dederit, 333, etc. Quod inter tales nasci nos voluit per quos ad fidem et sacramenta perveniremus, 333. Quod educati fuerimus a parentibus Christianis, 333. Quod a nullo laesi ad congruam aetatem in ejus fide et bona voluntate nutriti sumus, 233. Qui sui non est immemor, quomodo obliviscitur ejus a quo omnia accepit, 237. Peccator Dei beneficiis in Deum pugnat, et Dei stipendiis in diabolo contra Deum militat, 214, 215. Vide Gratiarum actio Gratitudo.
    BENJAMIN monachus Cantuariae petit ab Anselmo licentiam ipsum adeundi, 406.
    BERNARDUS (S.) abbas Clareval. Spiritus sancti organum, 108.
    BERNARDUS de Novo Mercato, 433.
    BERNARDUS prior S. Albani, 431.
    BERNARDUS monachus coenobii S. Werburgae, 386.
    BERNARDUS serviens domini Petri Camerarii summi Pontificis, 421.
    Bertinus. S. Bertini coenobium, 416. Ejus abbas Lambertus, 416. Abbati Cluniacensi erat subditus, 416. Vide Lambertus.
    Bonum. Plurima bona esse sensibus corporis et ratione mentis discernimus, 4. Non appetimus nisi ea quae bona putamus, 4. Omne bonum est essentia, 61. Et omnis essentia est bona, 62. Nihil solet putari bonum nisi aut utile. ut salus etc., aut honestum, ut pulchritudo, etc., 4. Utile et honestum si bona sunt, per idipsum sunt bona, quod cuncta bona sunt, 4. Omnia alia bona, quam illud per quod cuncta sunt bona, sunt bona per aliud quam quod ipsa sunt, 4. Ipsum est simpliciter melius quam non ipsum 9. Non ipsum est secundum quid melius quam ipsum, 9. Multa sunt relativa, quorum ipsum non est simpliciter melius quam non ipsum, 9. Nihil volumus nisi quod justum aut commodum putamus, 64. Duplex bonum: unum bonum quod est justitia; alterum, quod dicitur commodum, 64, 68, 125. Nullatenus est bonum, per quod mutatur vel corrumpitur summum bonum. Non est semplex bonum, cujus voluntate erit summum bonum, 10.
    Summum bonum. Quod summum bonum non est, minus est aliquo, 45. Summum bonum est summa essentia, 62. Vide Beatitudo, Bonum, Rationalis creatura. Omnia sunt bona per unum aliquid quod idem sit in diversis bonis, 4. Illud per quod cuncta sunt bona, est magnum bonum, et ipsum solum est bonum per seipsum, 4, 25. Nullum bonum quod per aliud est, est aequale aut majus eo quod est per se bonum, 25 Illud itaque est summe bonum, quod solum est per se bonum, 25. Quod est summe bonum, est summe magnum, 25. Est igitur unum aliquid summe magnum, et summe bonum, id est, summum omnium quae sunt, 25.
    Omnia bona sunt bona per unum aliquid quod est bonum per se, 4, 5, 25. Vide Deus bonus, Deus causa rerum. Est una sola natura, quae est summum bonum, 25. Summum ens, 25. Omnia alia bona habet, qui illud bonum habet, 212. Amabilis et laudabilis est, qui studet bonus esse, 378. Melior est qui bonis et malis bonus est, quam qui bonis tantum est bonus, 31, 2, 32. Melior qui est malis et puniendo et parcendo est bonus, quam qui parcendo tantum, 32. In creaturis non est eadem essentia, quae bonitas et quae potentia, 238. Vide Deus bonus, Finis.
    Bos Judaicum populum notat, 180.
    Boso monachus Beccensis, et Anselmi in eum amor, 374, 375.
    Bruta. Voluntas beatorum voluptates appetens, non est mala, 70. Quia irrationalis est, 70. Brutorum appetitus, [Col. 1057] 70 Vide Appetitus, Concupiscentia, Voluntas.
    BURGUNDIUS, Ricezae, sororis Anselmi, maritus, 382. Filius ejus Anselmus: eum Deo offert, 382 Vide Anselmus nepos. Caeteri ejus liberi parvuli decedunt, 383. Hoc Dei gratiam computare debet, 383. Burgundius et uxor ejus Richera Anselmi soror, 390, 391. Eos Anselmus hortatur ut suum finem quotidie ob oculos ponant, 391. Et ut ad eum non veniant, 391 et 392. Burgundius conjux Richerae proponit ire Hierosolymam, 391. Ut se generali confessione praeparet Anselmus praescribit, 391.

C
    Cadomenses monachi, ex quibus Ernulphus, profitebantur Regulam S. Benedicti, 361. Vide Ernulphus.
    Caecitas. Caecus dicitur non tantum qui perdidit visum, sed, qui cum debet habere, non habet, 27. Caecitas non est aliud quam non visus, aut absentia visus, ubi visus debet esse, 344, 99. Vide Privatio.
    CAINAN. De Cainan et Arphaxad Moyses in Genesi nihil habet, 174, 175.
    Calix. Vide Missa.
    Calor magnus est sine omni frigore, 134.
    Calumniae patienter sustinendae, 330, 331. Vide Injuriae, Ira, Vindicta.
    Canon. Vide Missa.
    Canonicus legitime absens praebendae fructus integros potest recipere, 388. De Canonicorum regularium religione Anselmus nihil nisi solam dilectionem meruit, 429. Canonici regulares de monte S. Eligii, 429.
    Canticum novum et carmen Deo cantare, est novi hominis vias incedere, et gaudia patriae coelestis recogitare, 206.
    Cantuariensis Ecclesia dicitur Dorobernensis, 393. Cantuariensis Ecclesia, apostoli Petri beneficio a principio sanctificata, 363. Gregorii studio nobiliter fundata, 363. SS. Bonifacii, Honorati, Agathonis, etc., singulari privilegio donata, 363. Primatus Ecclesiae Cantuariensis, et illius jura, 373, 421, 449. Archiepiscopus Cantuariensis est sedis apostolicae legatus in Anglia, 427. Est abbas coenobii Cantuariensis, 377. Episcopi Angliae placitum non possunt constituere sine archiepiscopo Cantuariensi, 437. Cantuariensi archiepiscopo obedientiam praestant episcopi Eboracenses, 422. Angliae regem primas archiepiscopus Cantuariensis debet coronare, 298.
    Cantuariensis archiepiscopus jus habet dedicandi Ecclesias villarum suarum, etsi in alterius dioecesi sitatum, 373, 428. Archiepiscopus et monachi Cantuarienses, non duo, sed unum corpus, 396. Illius Ecclesiae monachis Anselmus oratorium et manerium restituit, 393. Monachi Cantuarienses stabilitatem in professione promittebant, 418. Plures ex illis in sacris Scripturis eruditi, 404. Ab eis rex Angliae pecuniam exigit, 441. Multa patiuntur pro Anselmo, 404. Ipse eos ad patientiam et caeteras virtutes hortatur, Cantuarienses monachi inobedientes corripiuntur ab Anselmo, 377. Claricus Belvacensis fit monachus in Ecclesia Cantuariensi, 437. Cantuariensis archidiaconatus redditus in eleemosynis expendendi, 409. Cantuariensis Ecclesiae terras rex dat militibus, 375.
    Caput. Vehemens dolor capitis describitur, 323.
    Carnotensis episcopus Ivo, 406.
    Carnotense monasterium, 398.
    Carnotensis comitissa, Henrici regis Anglorum soror, 445. Per eam rex et Anselmus convenerunt, et rex Anselmum revestivit, 445. ejus erga legatos papae observantia, 440. Inter eam et Ecclesiam Carnotensem dissidium, 440.
    Carnotum ivit Anselmus Romam tendens, 434. Ibi ab episcopo et a comitissa susceptus, 434. Eorum consilio prae calore nimio Beccum rediit, 434. Vide Anselmus.
    Caro. Unde vivat caro, 211, etc. Caro quasi naturaliter ad infirma tendit, 238. Carnem vocat Apostolus omnem vitiosum motum, 415. Qui secundu n desideria carnis vivit, non Dei imaginem, sed figuram pecudis habet, 238. Secundum carnem ambulare, est carni voluntate concordare, 415. Vide Concupiscentia.
    Casae Dei abbas Durandus, 334, 335.
    Castellum duplici sensu, 178. Castellum Mariam significat, 178.
    Castitas. De castitate, 191. Vide Concupiscentia, Fornicatio, Pudicitia, Virginitas, Voluptas.
    Categoriae. Una et eadem res non potest sub diversis poni categoriis, 149. Vide Aristoteles. Deus substantia.
    Causa. Ex quocunque fit aliquid, id causa est ejus quod ex se fit, 7. Quomodo ex nihilo aliquid efficiatur, 7. Omnis causa aliquod ad essentiam effecti praebet adjumentum, 7. Intelligi non potest ut ex eo quod penitus non est, fiat aliquid, 7. Sed vox omuium est, nihil de nihilo, [Col. 1058] 7. Tribus modis substantia dici potest facta ex nihilo, 7. Dicimur rem facere, 1. Cum rem facimus; 2. Cum possumus facere ut non sit, et non facimus, 70. Quod dicitur esse per aliquid, videtur esse aut per efficiens, aut per materiam, aut per aliquod instrumentum, 6. Quidquid est aut per efficiens, aut per materiam, aut per aliquod instrumentum, per aliud est, 6. et posterius et aliquomodo minus est eo per quod habet ut sit, 6 et 15. Informis, seu confusa natura elementorum videtur esse materia omnium corporum suis formis discretorum, 6. Unde sit materia informis elementorum, 6. Materia corporeae universitatis non potest esse ex alia materia quam vel ex summa natura, vel ex seipsa, vel ex aliqua tertia essentia, 6. Tertia essentia non est praeter summam naturam quae est per se, et universitatem eorum quae sunt per ipsam, 6. Ideo ex quadam tertia essentia non potest esse rerum universitas, 6. Rerum universitas ex seipsa esse non potest, 6. Alioquin non esset per id per quod sunt cuncta, 6. Et esset seipsa prior et posterior, 6. Vide Elementum.
    Omne quod est materia, ex alio est, et eo posterius 6. Nihil est aliud a seipso, vel seipso posterius 6, 15. Nihil est materialiter ex seipso, 6. Nihil rationabiliter ab aliquo fit, nisi in facientis ratione praecedat aliquod rei faciendae exemplum, sive forma, vel similitudo, vel regula, 7. Vide Ideae. Faber facturus aliquod suae artis opus, prius illud intra se dicit mentis conceptione, 81, 17. Esse per aliquid, et esse ex aliquo, non semper habet eundem sensum, 6.
    Quod est ex aliquo, est etiam per ipsum; et quod est per aliquid, est etiam ex eo, 5. Quod est ex materia et per artificem, potest dici esse per materiam et ex artifice, 5. Aliter tamen est ex materia quam per artificem 5. Nullo modo intelligi potest ut quod aliquid est sit per nihil, 6. Quidquid est, per unum aliquid est, 5; omne quod est, aut est per aliquid, aut per nihil, 5. Nihil per seipsum fieri potest, 15. Quidquid fit, posterius est eo per quod fit, 15. Ille de quo est aliquis, non potest esse ille qui de se est: nec ille qui de aliquo est valet esse is de quo est, 50, 51, 61. Quidquid ex aliquo vel per aliquod incipit esse, non est idem illi ex quo et per quod esse incipit, 10. Nulla res est per illud cui dat esse, 5. Id de quo aliquid est, eo principalius est et dignius, 60, non sic est in Divinis, 60, Potest intelligi aliquis alius ab aliquo, prisquam sit illius, 51. Et si alicujus nequit esse, nisi sit alius, 51. Quod fit per aut post aliquid quod prius fieri debet; propter illud fieri dicitur, 78. Si id, per quod plures naturae sunt aequales, aliud est quam quod ipsae sunt, minores sunt quam id per quod aequaliter magnae sunt, 5.
    Cedrus celsitudine omnes arbores superat, 156.
    Cellerarius ob ingravescentem aetatem munus commissum non debet dimittere, 419.
    Cenomanni. Cenomannorum episcopus Heldebertus Vide Hildebertus.
    Ceremoniae. Vide Missa.
    Cereus Christum significat, 171, Vide Mariae purificatio.
    Charitas. Christus dilectionem gignit non turpem, sed pulchram; non libidinosam, sed castam, 158. Sapientia, quae Christus est, mater est pulchrae dilectionis, 158. Est mater timoris filialis, 158. Qui separari valet a charitate Christi, in ejus mente Christus radices non misit, 156. Deus, qui charitas est, est haereditas Christianorum, 141. Quo latius charitas diffunditur, tanto uberior dividenti remanet et augetur, 141. Qui flagrat charitate, non necesse est ei praecipiatur 180. Vide Amor.
    Chrisma. Pro chrismate data pecunia, 443. Chrisma balsamum est consecratum, 157. Chrismate omnes Chritiani unguntur, 157. Christum et ejus unctionem significat, 157.
    CHRISTUS, Christiani. Christus aeterna et incommutabilis veritas, 161. Christus est ipse Filius Dei, et lilius Virginis. 267. Christus est altera natura quam Pater, postquam factus est Filius Virginis: et altera natura secundum quod Filius Dei est, 267. Christus non alter Filius Dei, alter Filius Virginis, 267. Christus est Creator factus creatura, 239; dicitur Sapientia incarnata, 155. Et Sapientia secundum humanitatem creata, 156. In Christo vera est humanitatis natura, 217. Christum Deum et hominem confitemur, 91. Una persona Verbi et assumpti hominis, 47, 52, 77, 93, 100, 451, 452. Quia una est Verbi et hominis assumpti proprietatum collectio, 47. In una Christi persona, duae naturae, divina et humana, 54, 77, 451, 452.
    In Christo duae naturae, divina et humana, sunt una persona, 47. Unitas personae in Christo, non est ex duabus personis, 47. Ratiocinatio probans in Christo duas esse personas, sicut duas naturas, 47. Refellitur, 47. Christus non est una natura, licet sit una persona, 267. Nec est allera [Col. 1059] persona a Verbo, licet naturam a divina distantem habeat, 267. Quidquid de Christo dicitur, vel secundum Deum, vel secundum hominem vere dicitur, 47. Deus et homo in unum ita conveniunt, ut, servata integritate utriusque naturae, idem sit homo qui Deus, 92. In Christo diversitas naturarum, et unitas personae, 94, 100. Ut quod humana non posset natura, faceret divina, et quod divinae non conveniret, hoc exhiberet humana, 94. Non alius et alius, sed idem ipse homo et Deus, 94. Ut per humanam solveret quod illa debebat, 94. Est naturaliter unus idemque communis Filius Dei et Mariae, 281, 452. Jesus Christus est Deus verus et verus homo, 77. Idem Deus et homo, 88, 93, 94. Si alius esset Deus et alius homo, neuter satisfacere posset, 88. Necesse est ut de Adam et Eva assumatur homo, per quem restauretur genus Adae, 88, 101. Christus est de Adam, 56, 57, est etiam de limo de quo factus est Adam, 7. Christus secundum semen non inaniter dicitur fuisse in Abraham, David, etc, 104. De Synagoga Dominus, secundum carnem, originem duxit, 172. Christus secundum carnem Judaeus, 180. Nihil convenientius quam ut de femina sive viro Deus faceret hunc hominem, 38. De Virgine debuit nasci, 38. Christum Deus fecit de sola femina, 100. Christus ex Virgine assumptus est, 92, 94. Lucas ascendendo, Matthaeus descendendo narrat Christi genealogiam, 174. Genealogia Christi descendendo significat peccatorum nostrorum susceptionem a Christo: ascendendo significat peccatorum abolitionem, 174. De massa peccatrice assumptus est, sed absque peccato, 94, 97, etc, usque ad 103.
    Christi innocentia, virtus, gratia et sanctitas. In Christo plenitudo virtutum, justitiae et sanctitatis, 155, 157, 165. Solus Filius Virginis diverso modo ab aliis in Adam fuit, 104. Alii in Adam fuerunt, id est, in ejus potestate ut de illo essent, 104. In Adam quando peccavit, fuit quidem unde iste futurus erat, sed in Adam non fuit ut iste de illo esset, 104. Sicut non erat in limo ut de illo primus homo esset; nec de Adam, ut Eva de illo sic esset ut facta est, 104. Solus Filius Virginis in Adam sola divina virtute, non hominis natura et voluntate, procreatur, 104. Adae mala ad hominem de Virgine conceptum non pertranseunt, 101. Filius Virginis non subjacet peccato Adae, 101. Omnino fuit sine peccato ipse per seipsum, 92. Ipse a se et non a matre mundus fuit, 92. Nec originalis nec personalis injustitia fuit in Christo, 103, Humana natura nunquam in illo sine divina fuit, 103. Illius anima nunquam aggravata contra voluntatem fuit, aut impedita corpore corruptibili, 103. Totus ille homo et Verbum Dei, Deus, una semper persona exstitit, 103. Ideo illius anima nunquam sine perfecta justitia, et sapientia et potestate fuit, 103. Sed eam, secundum personam, sicut Deus, habuit, 103. Natura humana in Christo a divina, quod habuit, accepit, 103. In Christo nullum peccatum, 155. Pater in Christo delectabiliter quievit, 155. Ex quo homo ille fuit, plenus Deo semper ut seipso fuit, 91. Nunquam fuit sine Dei potentia, et fortitudine, et sapientia, 91.
    Christi sapientia et scientia. Christi summa sapientia, 91. Quo sensu Christus dicitur profecisse sapientia et gratia apud Deum, 78. Perfecte omne bonum scivit, et nullum malum ignoravit, 91. Omnem habuit scientiam, 91. Non potuit sapienter assumere ignorantiam, 91. Christo non crederent homines, si eum scirent nescium, 91. Nullum bonum erit quod Christus ignoret, 91. Nihil erit boni quod non amet, 91.
    Christi veritas et justitia. Christum nemo fallere potest, 195, et ipse neminem fallit, 195. Christus est veritas, cui contraria est omnis vanitas, 204, 212. Christus justitiam et veritatem vivendo et loquendo indeclinabiliter tenuit, 77. Non ob aliud Judaei illum sunt persecuti, 77. Christus in justitia tam fortiter perseveravit, ut inde mortem incurreret, 77. De justo Patre secundum divinam, et de justa matre secundum humanam naturam, justus ab ipsa origine natus est, 103. Justitiam originalem babuit, 103. Ex eo quod Christus nec voluit peccare nec potuit, non sequitur: ergo Deus fuit, 108. Constat quod divinitas maxime adjuverit Christum ut non posset nec vellet peccare, 108. Non est verum de Christo quod in ipso natura humana sola per se justitiam recuperare non possit, 101. Nec quod eam sine auxilio gratiae servare valeat, nec eam intelligere in infantia, 101 et 102. Et hoc propter unitatem personalem naturae assumentis, et naturae assumptae, 100. Justa voluntas Christi non erat ex humanitate sed ex divinitate, 78.
    Christi libertas. Vide Christi obedientia, Christi mors.
    Christi obedientia. Quo sensu dicit quod non venit facere voluntatem suam, sed Patris. et quod doctrina sua non est sua, 78. Quo sensu dictum: Propter quod exaltavit illum, etc. 78. Quo sensu dictum: Factus est obediens, etc. 78. Quo sensu Christus dicitur: Factus obediens, etc. 222. [Col. 1060] Discernendum quid fecit Christus exigente obedientia, et quid sustinuit non exigente obedientia, 77. Christus mortem subiit, non ulla eum cogente obedientia, sed potenti disponente sapientia, 222. Pater Christo ut moreretur non cogendo praecepit, 222. Sed ille quod Patri placiturum, et hominibus profuturum intellexit, hoc sponte fecit, 222. Sic Patri liberam obedientiam exhibuit, 222. Pater ad hoc Christum cogere non potuit, quod ab eo exigere non debuit, 222. Pater praecepit Christo mori, cum hoc illi praecepit unde incurrit mortem, 77. Christus ut homo Deo Patri debebat, et Pater ab eo exigebat ut justitiam indeclinabiliter in omnibus teneret, 77. Christus exigente obedientia justitiam in omnibus semper tenuit, 77. Christus sponte sustinuit mortem, non per obedientiam deserendi vitam, sed propter obedientiam servandi justitiam, 77. Christus acceptam a Deo moriendi voluntatem indeclinabiliter et sponte servavit, 78. Christus didicit obedientiam; tum quia alios fecit discere; tum quia experimento didicit, 78. Voluntas Christi fuit voluntas Dei, 93. Christus non ob aliud non potuit non mori, nisi quia immutabili voluntate voluit mori, 93, 94. Quod Pater non aliter voluerit mundum salvari quam per mortem Filii, perinde fuit ac si illi mori praeciperet, 78. Oportebat ut per hominis obedientiam vita restitueretur, 75.
    Christi paupertas. Christi paupertas ac nuditas in nativitate, in vita, in morte, post mortem in sepulcro, 139, 140.
    Christus salus nostra. Ante Christum mundus insidiis et oppressionibus daemonum tenebris obvolutus jacebat, 281. Non est nisi Christus per quem reconciliari queat natura humana, 132. Non nisi per Christum homo salvari potest, 86, 91. Spes tota in passione et meritis Christi, 247. Non poterat animus hominis a peccati morbo sanari, nisi medicamentum ei fieret mors ipsius medici, 186. Post Adae peccatum nullus admittitur ad regnum Dei, nisi per mortem Christi, 104. Sine Christi morte non redditur quod pro Adae peccato debetur, 104. Unus est Christus qui seipsum obtulit pro nobis, 139. Christus venit ut peccatores vocaret ad poenitentiam, et morte sua salvos faceret, 212, 213.
    Christi satisfactio. Assumpsit Deus mortalitatem, 91, ea sapienter, quia utiliter usus est, 91. Vita Christi sufficiens fuit ad solvendum pro peccatis totius mundi, et plus in infinitum, 94. Christus pro se nihil debuit Deo solvere, 222. Solvit pro aliis qui quod debebant reddere non habebant, 222. Christus ex debito mori non debebat, 222. Dedit de suo, cum vitam sibi auferri propter justitiam permisit, 222. Pretiosior est vita Christi, quam omne quod Deus non est, 222. Et superat omne debitum quod peccatores Deo solvere debent, 222. Occisioni, aut levi cuilibet laesioni vitae hujus hominis nulla immensitas peccatorum extra personam Dei comparari valet, 91, 222. Vitae Christi majus est bonum quam omnia peccata sint mala, 222. Vita ista tantum amabilis est quantum est bona, 222. Vita Christi plusquam sufficit ad solvendum quod debetur pro peccatis totius mundi, 222. Solus Christus reddit pro omnibus qui salvantur plusquam debent, 104. Vide Redemptio. Satisfactio. Christi virtus occulta, 221. Cur Christus virtutem suam abscondit, 221. Non ut diabolum falleret, 221.
    Christi vita. Infideles objiciunt quia Deo facimus injuriam, cum eum dicimus natum de femina, famem, sitim, crucem et mortem subiisse, 75. Humanitas Christi, conceptio, nativitas, et alia mysteria devote considerantur, 223, 224. Christus in Virginis utero, Spiritus sancti virtute conceptus, 217. Conceptio Christi munda fuit et absque carnalis delectationis peccato, 92. De mundissima Virgine verissime conceptus est, 103. Ab exordio conceptionis plenus Spiritu sancto, 173, 178. Ejus nativitas nec divinitatis majestatem in Christo, nec virginitatis integritatem in matre violavit, 217. De Virgine natus est Christus, ut praevaricatricis naturae corrupta sanaret, 205. Circumcisus est Christus ut omnia peccata hominem ascendere a se debere doceret, 203. Oblatus est in templo et a sancta vidua susceptus: et cur haec, 205. A Simeone sene susceptus et laudatus: et cur, 205. Christus parentibus subditus est forma obedientiae, 217. Putatur filius Joseph, 173, 174. Christus in medio doctorum, qui est sapientia Patris, 217. Christus baptizatus, 173, 217, non ut aqua mundaretur, sed ut aquas mundaret, 217 et 205. Et per ejus carnem mundatae aquae virtutem purgandi peccata assumerent, 205. Suo baptismo coelum nobis aperuit, 173, aquis sui baptismi gladium ignitum portae paradisi exstinxit, 173. In eum descendit Spiritus sanctus sub columbae specie, 173. Christi jejunium, ejus victoria contra diabolum, ministerium angelorum, 205, 217. Transfiguratio Domini, 162, 163, 164, 205. Cur Dominus visionem suae majestatis ad tempus taceri jussit, 165 Cur post ejus Ascensionem praedicata est, 165. Cur Matthaeus et Marcus Christum [Col. 1061] transfiguratum dicunt post sex dies, Lucas vero post octo dies, 162 Trium discipulorum qui Transfigurationis testes fuerunt, mystica significatio, 162. Novissimis tribus annis majora et plura gessit, quam in omni transacto tempore suo, 157. Christus praedicat: verbis et miraculis turbas aedificat; nocte instat orationi, 205. Lazarum suscitat, 205.
    Christi passio et mors. Corpus et sanguinem suum tradidit suis discipulis, et eorum pedes lavit, 205. Sacrosancta mysteria mundis operibus et pia mentis humilitate sunt concelebranda, 205. Christus ludibria et crucis opprobrium sustinuit, 205 et 218. A Juda pretio traditus, 218, genuflexus pedes ejus lavit, 218. Ei omnia exhibuit quae cordis pertinaciam emollire potuissent, 218. Animae Christi humilitatis et mansuetudinis magister, 218. Animae Christi tristitia, 218, agonia: sudor sanguineus: oratio, 218, 231.
    Christus comprehenditur et ligatur, 218. Pontificibus sistitur, 218. Veritatem confessus, quasi de blasphemia adjudicatus est morti, 218. Sputis inquinatur vultus ejus, colaphis caeditur; velo operitur, etc, 218. Extra civitatem, sub nudo coelo nudus crucifigitur, 139, 140. Ita opprobrium hominum factus, ut nec sub tecto, nisi sub coelo de quo ejici non potuit, mor, dignus haberetur, 140. Passionis series describitur, 218, 219. Christus comparatur Joseph vestem abjicienti, 219. Cum dicimus Deum aliquid pati, nullam divinae substantiae significamus humilitatem, 77. Sed unam Dei et hominis monstramus esse personam, 77.
    Christus mortem suscepit non in natura Deitatis, sed in natura humanitatis, 267. Filius cum Patre et sancto Spiritu disposuerat se non aliter quam per mortem omnipotentiam suam mundo ostensurum, 78. Christus nihil nisi pia voluntate passus est, 103. Deus pater non Christum invitum occidi permisit, aut ad mortem coegit, 77. Quo sensu Pater dicitur voluisse mortem Filii. 78. Pater voluit mortem Filii, quia non aliter mundum salvari, 78. Fiat voluntas tua, id est, fiat mors mea, ut mandus tibi reconcilietur, 78. Pater Filium tradidisse dicitur quia illum non liberavit, 78. Christus poterat mortem vitare si vellet, 79. Sed indeclinabiliter mortem pati volebat. 79.
    Christus sponte sua mortem sustinuit, 77 Naturalem vitae appetitum habuit. 78. In Christo humana caro dolorem mortis fugiebat, 78. Non aliqua necessitas coegit Deum ut se humiliaret, 222. Christus nulla necessitate, sed libera voluntate mortuus est, 79. Quia sua voluntate et sua potestate est mortuus, 79. Quod Christus sua potestate et sua voluntate facit, nullatenus ad hoc cogi dici potest, 79. Sola voluntate, sola bonitate Deus se humiliavit, 222.
    Christus potuit semper servare vitam: sed non potuit velle illam semper servare, 222. A seipso habuit ut non possit velle non mori, 222 Ideo non necessitate, sed libera potestate animam suam posuit, 222. Filius Dei sponte voluit se hominem facere, et eadem immutabili voluntate mori, 93. Christus habuit pot estatem mentiendi: sed non potuit velle mentiri, 93. A seipso habuit ut non posset velle mentiri: idcirco de sua justitia, qua veritatem servavit, laudandus, 93. Necesse fuit necessitate sequenti non praecedenti Deum hominem fieri, pati, mori, etc., 94. Voluntatem ejus nulla praecessit necessitas, 94. Christus non potuit non mori, quia assumpsit hominem ea voluntate ut moreretur, 93, 94. Christus sua voluntate non potuit non mori, et sua voluntate mortuus est, nulla necessitate, sed sua potestate, 93 et 94. Mors in Christo fuit sine peccato, 107. Mortuus est propter nos, 91.
    Christus ex Judaeis natus, a Judaeis crucifixus, 212. Pro suis interfectoribus Patrem suum rogavit, 212. Et eorum peccatum excusavit, 213. Antithesis Christi morientis et peccatoris qui est causa hujus mortis, 246. Passionis Christi consideratio; stimulus est amoris, 217 et seq., 223, 232. Mortis Christi memoria quotidianum debet esse viaticum Christiani, per quod in Christo manet ei Christus in eo, 222. Christus sexta die Sabbati cruci affixus est, 162. Septima Sabbati in sepulchro quievit, 162. Graeci et Latini credunt Dominum ad infernum descendisse, 59. In Symbolo Nicaeno non dicitur Dominus ad infernum descendisse, 59. An, et quomodo de Christi doloribus ac morte gaudendum, 222.
    Christi resurrectio et ascensio. Christus octava die resurrexit, 162. Nos octava aetate resurgemus, 162. Christo a mortuis resurgente Judaeorum solemnitates completae sunt, vetera transierunt, et nova facta sunt omnia, 172. Ante resurrectionem non Deus, sed homo tantum Christus putabatur, 172. Mulier resurrectionis Christi praenuntia, 257. Ascensio quadragesimo post resurrectionem die, 259, 271. Vidente Virgine Maria, 271. Christus in coelum solus ascendet, 160. Et tamen cum eo electi membra ejus ascendent, 160. Caput cum corpore suo unus est Christus, 160. [Col. 1062]
    Christi gloria et potestas. Humanitas Christi in coelo claritas, 163 Solus Jesus est in gloria Patris, 165. Quia ad Christi comparationem nullus sanctorum est aliquid, 165. Christus potest omnia in coelo, 556.
    Christi amor erga electos. Christus cum suis electis et propter suos electos hic est usque ad consummationem saeculi, 160. Ex necessitate omnia, quae de Christo credimus fieri oportet, 74. In extremo tempore Christus ad reliquias Israel revertetur, 172. Potentia divinitatis Christi hominem fecit; humilitas humanitatis ejus hominem refecit, 271. Christi munditia purgantur omnia peccata, 214. In Christo crucifixo est omnis gloria Christiani, 217. Christus aequali dilectione nos omnes dilexit, 267. Aequali dilectione pro omnibus passionem suscepit: aequaliter omnibus vitam aeternam praeparavit, 267.
    Christi epitheta. Christi epitheta, 235. Christus humani generis advocatus, 173. Christus humani generis judex, 173. Dei et hominum reconciliator, 92. Pater et frater noster, 217, 277, 281, 282. Mater fidelium, 300. Christus caput, et nos corpus ejus, 204. Fundamentum, 175, 176, omnes portat, et a nullo portatur, 175. Christus pontifex factus in aeternum, 156, 173. Deo ministrat in coelis, 156. Hoc est ostendit Patri pro nobis cicatrices vulnerum suae passionis, 156. Sedens in dextera parte ad honoris cumulum, 156. Christi celsitudo, 156. Christus jam immortalis, 156. Christi odor, 156, 157, 158. Christus platano similis, 157. Cypressus Christus, 157. Vitis Christus, 157. Et sancti palmites, 158. Ad Christum animae suspiria, 225, 226, 227. A Christo habet omnis creatura quidquid habet decoris ac pretii, 225.
    Christiani. Christiani a Christo Christiani dicuntur, 171. Corpus et membra Christi sunt, 204. Omnes Christiani in Christo sumus unus Christus, 204. Hoc sunt Christiani per gratiam quod Christus est per naturam, 204 A Christianis exigendum ut cautionem in baptismate factam inconcusse teneant, 357. Qua reverentia Christianus sua membra servare, et illis uti debeat, 284. Anima Christiana est sponsa Christi, 204. Quaerit ab illo trahi, 204. Christiana religio durabit usque in mundi finem, 156. Propter Christianam religionem Dei sapientia ab aeterno creata est, 156. Vide Fideles.
    Chyrographum, quod adversum nos erat, decreti fuit non diaboli, sed Dei, 77.
    Cicestrensis. Episcopus Cicestrensis, 450. Archidiaconus Cicestrensis accepit plegios super homines Anselmi Cantuar. pro forisfactura fractae festivitatis, 450.
    Cilicium peccatum significat, 175.
    CLEMENTIA comitissa in Flandria, 389. Eam et virum ejus Umbertum Anselmus laudat quod investituras non det, 389, eam salutat, 391.
    Clericus in sororem Dei assumptus est, 384. Indignum est ut clericus hominium faciat laico, 384. Vide Hominium. Error ejus qui putat sibi melius esse in habitu clericali religiose vivere, quam in monachico, 346. Clericis licet habitum monachicum suscipere, 370, 396, 437. Episcopi clericos non debent prohibere ab instituto monachico, 370. Id statuit concilium Tolet. IV, 370. Clericus postulat in Ecclesia Cantuariae monachus fieri, 437. De clericorum calceamentis, 390.
    Cluniacum, Cluniacenses. Cluniaci mansit Anselmus, 431. Cluniacenses monachi in Anglia, 446. Cluniacensis monachus in captione tenetur, 446.Vide Hugo.
    Coelum, Coelestia. Consideratio patriae coelestis, 214. Desiderium coelestis patriae, 159.
    Coena Domini, nova spiritalis scientia, 180. Illius coenae tria fercula, 180. Christus ad Coenam primo Judaeos deinde gentilies vocavit, 180. Qui nolunt venire ad Domini Coenam, 181. Qui Coenae Domini defuerunt ac desunt, non servorum negligentiae, sed suae hoc inobedientiae deputent, 181. Qui huic convivio defuerit, tabescet in aeternum fame et miseria, 182. Qui interfuerit, satiabitur perenniter omnibus bonis, 182.
    Cogitare, cogitatio. Quod non est aut non esse potest, cogitari potest non esse, 38. Multa congitamus non esse, quae scimus non esse, 38. Non possumus cogitare non esse, quandiu scimus esse, 38. Non possumus cogitare esse simul, et non esse, 38. Possumus cogitare aliquid non esse, quandiu scimus esse, 38, quia simul et illud possumus, et istud scimus, 38. Cogitatio est vera, cum est quod putamus esse; et falsa, cum non est, 100. Vide Veritas cogitationis nihil est aliud quam ejus rectitudo, 100. Quae est cum quis cogitat quod debet, 100. Vide Veritas. Dicere in corde, idem est ac cogitare, 31. Duobus modis res dicitur cogitari: 1o Cum vox eam significans cogitatur. 2o Cum ipsa res intelligitur, 31. Quae quotidie cogitanda, ut quis non offendat Deum, 194. Perversae cogitationes quomodo fugandae, 414. In principio facile rejiciuntur, 415. Cogitatio indecens quantum Deo displicet, 377.
    Cognitio. Deus per creaturas cognoscitur, 39. Vide [Col. 1063] Deus incomprehensibilis, Mens, Rationabilis Natura, Scientia.
    Colloquium. In colloquendo de aliqua quaestione saepe Deus aperit quod prius latebat, 7. Vide Sermo.
    Color. Colorem dialectici non aliud queunt intelligere quam corpus, 42, 44. Existente corpore, colorem ejus necesse est esse, 115. Pereunte corpore, colorem ejus manere impossibile est, 115. Omne animal est coloratum, 149. Discernendum inter colorem et ejus subjectum, 43.
    Columba felle caret, 170. Significat patientiam, 170.
    Comam nutrientes et tonderi nolentes ab Ecclesiae ingressu prohibentur, 390.
    Commodum vult, et vitat incommodum omnis natura quae sentire potest, 66. Nemo vult nisi quod aliquando putat sibi commodum, 68. Voluntas seu affectio quae est ad volendum commodum, non semper mala est, 133. Mala est quando consentit carni concupiscenti adversus spiritum, 133. Affectio commodi, si sola adsit, non nisi miserum facit, 116. Qui nihil vult nisi commoda, si non possit habere majora et veriora, non potest non velle quamlibet infirma, 68. Propter commoditatem vult homo arare vel laborare, ut habet unde tueatur vitam, 133. Affectio seu voluntas quae est ad volendum commodum non est quod ipsa vult, 133. Vide Beatitudo, Bonum, Justitia, Voluntas.
    Communio. Christi carnem et sanguinem homo ore suo recipit, 222. Christi mortem qua salvamur, ruminet homo dum ore suo carnem Christi et sanguinem recipit, 222. Manducamus corpus Christi, 135. Qui manducant corpus Christi, debent mundi esse ab omni fermento malitiae, 135. Cum separatim corpus, et separatim sanguinem Christi accipimus; non bis, sed semel Christum accipimus immortalem, 453. Quare separatim corpus, et separatim sanguis accipiuntur, 453.
    Communio sub utraque specie, 453. Aequaliter a fideli et ab infideli secundum speciem accipitur, 453. Fideles singulari modo Christi corpus accipiunt, 453. Per assumptionem corporis et sanguinis Christi Deo conformes efficiuntur, virtutes eorum augentur, liberum arbitrium confortatur, et immortalitate induentur, 453. Ipsi mali veram substantiam corporis Christi accipiunt, 453. Non fit immundum sacramentum, quia immundus illud accipit, 453. Expleta in baptismo purgatione veniens ad ecclesiam introducitur ad sanctum altare, consecrandus victima divinae Eucharistiae, 171. In acceptione corporis non solum corpus, sed totus Christus Deus et homo sumitur: et in acceptione sanguinis non sola anima, sed totus Christus sumitur, 453. Tutius semper est conscium sibi criminis abstinere ab iis quae placitam Deo personam exposcunt, quam per culpabilem securitatem praesumere, 140, 332. A malo sacerdote nihil minus accipitur quam a bono, 454. Ex interioribus animae projiciendum omne quod ad damnationis periculum nos pertrahit, ut digne corpus Domini sumamus, 265. In mortis periculo de manu cleri etiam publice concubinarii praestat corpus Domini accipere, quam sine viatico exire, 384. Vide Viaticum. Communio orationis, 318, 325, 333, 334, 387, 391, 394, 395.
    Compositum. Unum non fit ex pluribus nisi aut compositione partium, aut convenientia generis et differentiae, aut specie et proprietatum collectione, 149. Omne compositum ut subsistat, indiget his ex quibus componitur: et illis debet quod est, 10. Quia per illa est, quidquid est; et illa non per illud sunt, id quod sunt, 10. Atque compositum non est summum, 10. Quod nec actu nec intellectu dissolvi potest, majus est quam quod vel intellectu est dissolubile, 44. Omne compositum saltem cogitatione dissolvi potest, 44, 45. Cujus partes non sunt simul, id et partes ejus possunt cogitari nunquam et nusquam esse, 37. Quidquid est partibus junctum, non est omnino unum, sed quodammodo plura, et diversum a seipso, 33. Et actu vel intellectu dissolvi potest, 33. Quod est aliud in toto, et aliud in partibus, et in quo est aliquid mutabile, non omnino est quod est, 34. Quidquid vel quale, vel quantum est, non simplex sed compositum est, 10. Simplicia praestant compositis, 44. Quod est per partes in singulis locis vel temporibus, non effugit partium compositionem, 12.
    In compunctione cor intimo dolore tangitur, 214. Compunctio in oratione, 249. Compunctio non habetur sine ope gratiae, 249.
    In concilio sententiae sunt cum praemeditatione et competenti tractatione proferendae, 390. Non sunt mutandae, et nihil eis addendum nisi de consensu episcoporum, 390. Concilium ab Anselmo convocatum, 390. Vide Barense, Londinense, Romanum.
    Concordia, discordia. Qui concordat cum Deo et cum hominibus justis, jam incipit regnare, 349. Melior est perfecta concordia quam imperfecta, 48. Vide Deus unus. Praestat hominibus non concordare, quam illis concordando a Deo discordare, 400. Discordia Deo inimica, et omnibus sanctis, 249. [Col. 1064]
    Concubina, concubinarius. Vide Presbyteri, Viati cum.
    Concupiscentia, cupiditas Concupiscentia, voluntas est, 65. Est bona et mala concupiscentia, sicut est bona et mala voluntas, 65. Concupiscentia sancta et casta, est Dei dilectio, 259. Aliud sunt appetitus vitiosi, aliud vitiosa voluntas, 133. Appetitus Apostolus vocat carnem et concupiscentiam, 134. Voluptas seu concupiscentia carnis est malum super omnia mala, 249. Cum homine nascitur, crescit, nec nisi mortuum deserit, 249. Ipsos motus sive appetitus concupiscentiae, quibus propter peccatum Adae inviti subjacemus. Sacra auctoritas ostendit imputari ad peccatum iis qui non sunt in Christo, 131. Appetitus carnis dicuntur injusti quia sunt in rationali creatura, ubi non debent esse, 134. Non sentire appetitus, sed eis consentire, peccatum est, 98. Corruptio et carnis appetitus sunt poena peccati, 131. Post baptismum non sunt per se peccata, 131. Appetitus non auferuntur in baptismo, 98. Post baptismum remanet corruptio ad fidei et spei meritum, 131. Desideria carnis a coelestium contemplatione impediunt, et in profundum vitiorum trahunt, 206. Motus carnis et passionum, eos dedignando, sunt sedandi, 414. Ad peccatum non imputantur, si nullatenus eis voluntas se associat, 414. Unicuique sua cupiditas est tempestas, 161. Lacus miseriae est profunditas cupiditatis humanae, 205, 206. Ut vincas tuam cupiditatem, invoca Christi divinitatem, 161. Vide Appetitus, Caro, Mortificatio.
    Confessionis Sacramentum, 212. Illud Christus aperuit, 212. Per confessionem alleviatur omne onus peccati, 212. In vera confessione mundatur omnis macula delicti, 168. 212. Confessio generalis peccatorum, 391. Secreta peccati confessio sacerdoti facta, 332. Confessio peccatorum facta Deo, 248, 249, 252, 253. Multi potius eligerent in mortem usque occultari quam occasione confessionis in certitudinem vel in suspicionem alicujus criminis adduci, 140, 332. Confessio peccatorum, 250, 251, 255, 256, 270, 297, 285, 390, 391, 410. Est sacrificium, 250. Per confessionem ac poenitentiam dimittitur omne debitum culparum, 168. Non est obstruenda confessionis via, 140, 332. Vitia cordis revelanda, 193. Confessio omnium peccatorum sacerdotibus facienda, 185. Mensurae ac quantitates vitiorum ecclesiastico pastori sunt explicandae, 182. Illi cui confitetur non statuitur ad peccatum, si confitentem absque ejus consensu cessare a sui ordinis officio non coget, 140, 332. Sed magni criminis reus esse videtur, si cogit, 332. Vide Absolutio, Poenitentia.
    Confidentia. Lugendus error eorum qui ideo non incipiunt sequi Christum, quia timent ne sua imbecilitate deficiant, 348. Committe te totum auxilio Dei, et non senties defectum in servitio Dei, 248. Gaudent deficere ut deficiant, et timent proficere, ne deficiant, 348. Vide Spes.
    Conjugium. Vide Matrimonium.
    CONNIUS Anselmi amicus, 394.
    Connubium. Vide Matrimonium.
    Consanguinei. Proximi sanguine ipsius jure sibi mutuam debent charitatis reverentiam, 142. Vide Matrimonium
    Consensus. Vide Concupiscentia, Voluntas
    Consilium. Decet sapientem sapienti uti consilio, 335. Omna cum consilio facienda, 335. Diu deliberandum, 193.
    Consortium. Bona consortia, 192.
    Consuetudo. Si unitas chartatis servitur in fide catholica, nihil officit consuetudo diversa, 139. Consuetudinum varietates nihil aliud sunt quam humanorum sensuum diversitates 139.
    Contemplatio. Contemplatio Dei, 260. Anima ad contemplanda interna non perducitur, nisi ab his quae exterius implicant, studiose subtrahatur, 166 Infirmitatis consideratio est via ad contemplationem, 165. Quicunque ad Dei contemplationem sic proficiunt ut eum videant, cum magno metu reverentiae id faciunt, 164. Contemplationis praemium, videre Deum, 159.
    Contemptus. Vide Mundus.
    Continentia inter conjuges laudatur, 356.
    Conversio. Non verba sensibilia, sed Spiritus sanctus cor convertit, 54. Hoc est interficere impium, 54. Cum Spiritus sanctus cor peccatoris per gratiam visitat, protinus ab omni labe vitiorum emundat, 250. Non tardanda conversio, 210 etc, quibus anima excitatur ad conversionem, 210. Si modo nos non corrigimus, Deus damnabit nos justissimus, 211. Nemo seipsum corrigere potest sine Deo, 263. Qui dicunt, Converte nos, Deus, jam aliquatenus conversi sunt, 130. Qui differt suam vitam corrigere, certum pro dubio dimittit, et quod exspectat meretur non accipere, 346. Conversio morum, 195. Conversio majus est miraculum, quam resurrectio, 121. Vide Gratia. [Col. 1065]
    Corde credere, 128. Non habet cor rectum qui recte credit et recte intelligit, et non recte vult, 128. Cordis custodia, 312, 327, 355, 377. Ad eam maxime valet, cor semper habere lectione, aut oratione, aut utili cogitatione occupatum, 377. Omni custodia cor suum servant, qui actus suos omni hora custodiunt, 184. Cordis munditia. 159. Reparat Dei imaginem, 159. Est pulchritudo mentis, 377. Huic visio Dei specialiter promissa, 377. Ad eam non nisi per cordis custodiam pervenitur, 377. Cor mundum debet ea solum cogitare quae Dei sunt, et se divinis praeceptis applicare. 159. Corda prophetarum, apostolorum et evangelistarum fecunda salutaribus seminibus, 130. Intellectus muniis corde convenit, 159. Et datur, 159.
    CORNELIUS, 419. Eum ad se mitti rogat rex Hiberniae, 419.
    CORNELIUS, Cantuar. monachus, 438. Ejus pater fit in Ecclesia Cantuariensi monachus, 438.
    Corpus. Sola corporea sunt sensibilia, 31. Sensus circa corpus et in corpore sunt, 31. In corpore membra et sensus, singula ad suos usus apta, 132. Sola corporea sunt circumscripta, 32. Vide Locus, Spiritus.
    Correctio. Omnes tenentur corrigere mala quae corrigere possunt, 417. Melius est cum omnibus pacem habere, quam bona inutiliter loquendo occasionem maligno praebere, 314. Modus in culpis corrigendis, 400. Culparum etiam leviorum proclamatio in usu apud monachos, 400.
    Creatura. Nulla creatura habet aliquid a se, 62. Creaturae non sunt nisi aliqua imitatio summae essentiae, 16. Creaturae non habent simplicem absolutamque essentiam, 16. Sed verae essentiae vix aliquam imitationem, 16. Inter creata id magis existit et est natura praestantius, quod est summae naturae similius, 16, 17, 24. Creaturae non simpliciter et absolute, sed vix esse dicuntur, 15. Non tamen. omnino non sunt, 15, 30. Quidquid aliud est quam summa natura, non per se, sed per aliud est, 15. Quidquid ab alio habet esse, de esse redit ad non esse, quantum ad se, nisi sustineatur per aliud, 15. Veritas non est in creatura, 161. Creaturae mutabiliter sunt, 15. Aliquando fuerunt, aut erunt, quod non sunt, 15. Sunt quod aliquando non fuerunt, vel non erunt, 15. Quidquid factum est, est aliud a Deo, 56. Omnia ex nihilo facta esse dicuntur, id est, quae prius nihil erant, nunc sunt aliquid, 7. Quod non est, nec fuit, dici potest factum ex nihilo, hoc sensu quod poenitus factum non est, 7. Cuncta quae sunt, praeter summam essentiam, ex nihilo facta sunt, id est, non ex aliquo 7, 14. Tres cursus rerum, mirabilis, naturalis, voluntarius, 101. Cursus mirabillis nulli legi subditus est, 101.
    Creaturae nihil habent, nisi quod a Deo acceperunt, 101. Nec Deus illis dedit aliquid nisi sub se, 101. Quod est per seipsum, et id quod est per aliud, non eamdem suscipiunt existendi rationem, 6, 14. Vide Causa, Existentia Excellentior creata essentia plus docet quid de Creante mens ipsa debeat aestimare, 24. Plures putant omnia simul esse creata, 81. Creata saltem cogitari possunt habere finem, 34. Creata, etiam quae non sunt habitura finem, de sua aeternitate nondum habent quod futurum est, 34. Et jam non habent quod est praeteritum, 34. Perfectio mundanae creaturae non tam est in numero individuorum, quam in numero naturarum, 81. Creatura rationalis ad vitandum malum facta est, 65. Vide Deus causa rerum.
    Crux. Sancta Crux: ejus virtutes et effectus. 274, 275, 276. Adoratur, 274, 275,. Oratio ad S. Crucem, 274, 275, 276. Vexillum crucis in nomine Christi adoratur, 220. Adorantur et spinea corona, clavi, lancea, 220. Crucis latitudo, charitas: longitudo, aeternitas, sublimitas, omnipotentia, profunditas, inscrutabilis sapientia, 220. Oportebat ut diabolus per lignum crucis vinceretur, 75. Benedictiones signo crucis fiunt, 139. Crux non gestanda ante episcopum, 434. Crux non nisi ante archiepiscopum pallio confirmatum deferenda, 393.
    Cultus sanctorum, 430. Cultus sanctis debitus, cuidam mortuo exhiberi prohibetur sub interdicti poena, 386. Vide Anhelis.
    Culpa. Vide Correctio.
    Cupiditas. Vide Concupiscentia.
    Cura. Vide Mundus.
    Cypressus semper virens, 1, 7. Fructum fert, 7. Bene olet, 7.

D
    Daemon. Vide Diabolus.
    Damnatio et mors aeterna, 248. Deus non damnat nisi propter injustitiam, 98. Qui male vivit, ei est aperta damnatio, 248 Pravis apertus est aeternus interitus 211. Qui de bona vita gloriatur, ei certa mors et aeterna damnatio, [Col. 1066] 248. Poena damnationis est aeterna, 168, 169. Damnatae animae ululatus, 211. Damnatis melius esset si nec concepti fuissent, 274 Ex toto est mortuus, qui fuerit in inferno damnatus, 186. Mors damnatio aeterna, 186. Post mortem nulla potest inveniri medicina, 186. Qui semel aeternae damnationi traditus est, nunquam ulterius redemptionem consequi potest, 186. Peccator post mortem traditur daemonibus in aeternum possidendus, ut perpetuas luens poenas. divinae justitiae satisfaciat, 186. Damnatus nunquam valet debitum reddere, 169. Nec potest per poenitentiam et opera bona emendare quod male gessit, 169. Et ideo cogitur semper poenas sustinere, 169. Non omnes in inferno pariter torqueri merentur, 104. Post diem judicii nullus erit angelus, aut homo, nisi aut in regno Dei, aut in inferno, 104. In aeterna miseria inconsolabilis indigentia, 26. Damnati peccata inutiliter deflent, 191. Damnatio non pro levi culpa, 131. Vide Infernus, Mors, Peccatum.
    Dare. Non dare non semper est causa non accipiendi, 63. Sed dare semper est causa accipiendi, 63 Dicitur dare et qui sponte concedit, et qui non approbando permittit, 70, 73.
    DAVID tricenarius regnare coepit, 173.
    Debitor. Omnis homo debitor Dei est, 182. Aere alieno qui tenetur monachum nequit profiteri, 316, 319. Justus quisque debitor Dei, 183. Qui omma bona ab eo accepit, 183.
    Decimas licet redimere a laicis, 424. Decimae ab episcopis donatae monasteriis, 424. Vide Ecclesiae bona.
    Definitio legitima, quae nec plus nec minus continet, 116, 117.
    Delectatio. Haec infima suas habent delectationes, suos amores: sed non sic delectant ut Deus, 258. Vide Commodum, Voluptas.
    Deliciae. Spirituales deliciae, 180. Spirituales deliciae cum habentur, in desiderio sunt, 158.
    Dens. Theonino dente, rodere, 320.
    Desiderium bonum est a Deo, 223. Vide Beatitudo. Bonum, Concupiscentia, Intentio, Voluntas.
    Detractio seu maledicentia, 192. Est grave crimen, 192. Damnat detrahentes et audientes, 192.
    Desperatio. Vide Confidentia, Spes, Dei misericordia.
    Devotio. Magna vox intelligitur quae devota magis quam clamosa est, 185.
    DEUS est nomen substantiae, 45. In solam summam essentiam omnis homo debet credere, 27.
    Dei existentia. Unam summam naturam existere, pluraque alia, quae de Deo credimus sola ratio magna ex parte persuadere potest, 4. In promptu est rationali menti Deum maxime omnium esse, 30. De Deo non Scripturae auctoritate, sed rationum momentis disserendum suscipitur, 3. Persuadet ratio aliquam naturam sic caeteris supereminere, ut non habeat se superiorem, 5. Demonstratur id, quo majus cogitari non potest, in re necessario existere, 37, 38, 39, 40. Quo majus cogitari non potest, vere intelligitur, et proinde est in intellectu et cogitatione, 37. Si id quo majus cogitari nequit, potest cogitari esse, necesse est illud esse, 37, 38. Proprium est Deo non posse cogitari non esse, 28. Necesse est unum illud esse, per quod sunt cuncta quae sunt 5, 14. Ipsum unum est per seipsum, 14 et 8. Existit aliquid quo majus cogitari non valet, et in intellectu et in re, 30. Non potest cogitari non existere id quo majus cogitari nequit, 30, 31, 38. Potest cogitari esse aliquid, quod non possit cogitari non esse, 30. Majus est id quod non potest cogitari non esse, quam id quod non esse cogitari potest, 30. Id quo majus cogitari nequit, non est id quo majus cogitari non potest, si id quo majus nequit cogitari, potest cogitari non esse, 30.
    Deus est id quo majus cogitari nequit, 30, 31, 32, 36, 40. Et quod non potest cogitari non esse, 30. Qui cogitat quo majus non possit cogitari, cogitat quod non possit non esse, 40. Omnia possunt cogitari non esse, praeter id quod summe est, 28. Convincitur etiam insipiens esse saltem in intellectu aliquid quo nihil majus cogitari potest, 30. Deus potest cogitari non esse, secundum vocem: secundum rem, non potest, 31. Nemo intelligens id quod Deus est, potest cogitare quia non est, 31.
    Deus ne quidem cogitatione potest non esse, 31. Deum non esse nemo potest intelligere, 30. Id quo majus cogitari nequit, si est, nec actu, nec intellectu potest non esse, 37. Quidquid potest cogitari, et non est, si esset, non esset id quo majus nequit cogitari, 37, 38. Quidquid cogitari potest non esse, si est, non est quo majus nequit cogitari, 38. Nec potest non esse, nec cogitari non esse, 38. Quod majus est omnibus, non propterea est quo majus cogitari nequit, 38, 39. Nec ideo probatur esse in re, quia est in intellectu. 39. Id quo majus cogitari nequit, non potest esse in solo intellectu, 30. Et si non nosset intelligi, [Col. 1067] quo majus cogitari nequit, nihilominus cogitari posset, quo majus nequit cogitari, 39. Quo majus nequit cogitari, eo ipso probatur existere, quia cogitatur et intelligitur, 30, 38, 39, 40. Quidquid absoluto cogitari potest melius esse quam non esse, hoc credimus de divina substantia, 40. Quod Deus vere, 30 Non ideo non est aliqua natura qua nihil majus possit cogitari quia insipiens dixit in corde suo: non est Deus, 30. Quod sit quiddam optimum et maximum et summum omnium quae sunt, 4. Existit unum aliquid summe magnum, 4 Est aliquid quod sive substantia, sive essentia, sive natura dicatur, optimum et maximum est, et summum omnium quae sunt, 5. Quod est per se, maxime omnium est, 5. Est una sola quaedam natura, quae est per se bona et magna; et per se est id quod est, et per quam est quidquid vere aut bonum, aut magnum, aut aliquid est, 5, 14, 21, 22, 46. Verius existit creatrix, quam creata essentia, 17.
    Deus solus vere est, 15, 30, 203, 238. Quia quod modo is est, semper est, 238. Solus Deus est quod est; et solus ipse est qui est, 34. Nulla res vel intellectu praecessit, per quam summa natura esset ex nihilo, 6. Summa essentia non est ex nihilo per se, 6. Nec est ex nihilo per aliud, 6. Summa natura nullatenus est per aliud, nec posterior aut minor est seipsa, aut aliqua alia re, 6. Nec proinde a seipsa est, tanquam ab efficiente, aut tanquam a materia, aut tanquam ab instrumento, 6. Non tamen per nihil, aut ex nihilo est, 6. Nulla, ubi de Deo accurate agitur, negligenda dilectio, 35. Argumenta contra Dei existentiam ex insulae figmento, 36, 37, 38, 39. Summa natura ex seipsa et per seipsam esse dicitur, 6. Eo modo quo lux lucere et lucens esse ex seipsa et per seipsum intelligitur, 6. Nihil aliud est, vel fuit nisi summa essentia et quae facta sunt ab illa, 7, 15.
    Dei essentia. Deus est una individua et simplex natura, et tres personae, 45. Rationibus Patrum et maxime S. Augustini id probatum est, 45. Et in toto Monologio et Proslogio S. Anselmi, 45. Summa natura est, secundum essentiam, quidquid omnino est simpliciter melius est, quam non ipsum, 9, 31, Ipsa sola est, qua penitus nihil est melius, et quae melior est omnibus quae non sunt quod est ipsa, 31. De summa essentia quaerenti unde est, recte responderi potest, de nihilo: id est, nequaquam facta est, 7. Non incepit per se nec ex se, nec per aliud nec ex alio, nec per nihil, nec ex nihilo, 10. Est ex seipsa, alia autem ex illa, 5, 6, 22. Non est alia essentia quae est per se et ex se, et alia per quam et ex qua ipsa est, 10. Quomodo summa natura est per se 6, ipsa semper est per se, 19. Ipsa est per seipsam quidquid est, 6, 12, 14, 15, 22, 31, 32. Omnia alia sunt per illam quidquid sunt, 32.
    Deus est quiddam majus quam possit cogitari, 33. Nec Deus est sine persona, nec persona sine Deo, 61. Summa essentia dicitur substantia non nisi sumendo substantiam pro essentia, 14. Ipsa est extra et supra omnem substantiam, 14, 27. Non habet nisi nomen commune cum creaturis, cujus est valde diversa significatio, 14. Summa natura non continetur in communi aliarum naturarum tractatu, 14. Ipsa nec in plures substantia se dividit, ut natura communis, 14. Nec cum alia se essentiae communione colligit ut natura, individua, 14. Libera est a natura et lege omnium quae ipsa fecit de nihilo, 13. Essentia Dei quam diversa a creata essentia, 60. Non habet Deus aliud in semetipso quam Deum, 58. Nec Deus est extra Deum, 58. Nec Deus est dissimilis Deo, 58. Deus nullo indiget, 45, 84. 248. Dei natura nulla praestantior, 44. Deus non est major Deo, 58. Deus est summus spiritus, 31.
    Deus summus. Quod non est summum omnium, minus est quam quod possit cogitari, 31. Summa essentia non est aliquid eorum quibus est aliquid superius, 9. Sed est quodlibet eorum quibus omne aliud inferius est, 9. Deus est summe et summum omnium, 5, 9, 31, 32. Vide infra, Dei attributa. Ipse est summa essentia, summa vita, etc. quod non est aliud, quam summe ens, summe vivens, et alia similiter, 10. Deus super omnia magnus, super omnia bonus, super omnia speciosus et potens, 201. Omnia magna sunt magna per unum aliquid quod magnum per se, 4, 5. Quod aliquo minus est, nullatenus est Deus, 45. Omne quod aliud est quam summa natura minus est ipsa, 6. Nihil potest esse par summo Spiritui, nisi summus Spiritus, 21. Impossibile est summo bono inesse aliquid imperfectum, 48.
    Deus incomprehensibilis. Quid tam incomprehensibile, tam ineffabile, quam id quod supra omnia est, 24. Majestatis Dei celsitudinem scientia nulla comprehendit, 164. A creatura non cognoscitur Deus, nisi quantum vult se revelare, 161. De Deo nihil potest intelligi, nisi per Dei lucem et veritatem, 32. Neque per seipsum: neque per similem speciem, Deus potest cogitari, 36 Ad incomprehensibilem Deitatis proprietatem aspirare non potest humana ratio, 151. Oculus animae quaerentis Deum tenebratur [Col. 1068] infirmitate sua, et reverberatur fulgore Dei, 53, 242. Obscuratur sua brevitate, et obruitur Dei immensitate, 242. Quid puritatis, quid simplicitatis, quid certitudinis et splendoris in Deo sit, a createra non valet intelligi, 242. De summa natura nihil percipi potest per suam proprietatem, sed per aliud, 24. Vide Dei cognitio. Mens, Rationalis creatura. Quomodo illa summa natura sit incomprehensibilis et ineffabilis, et tamen verum sit quod de illa disputatum et explicitum est, 24.
    Deus ineffabilis. Cum de summa natura aliquid verbis dicitur, verba communia sunt aliis naturis; sed sensus nullatenus communis est, 24. Dici potest ineffabile; et cogitari potest non cogitabile, 29. Dici tamen non potest id quod ineffabile est; nec cogitari id quod est non cogitabile, 29. Summa natura ineffabilis est, quia per verba nullatenus valet intimari sicuti est, 24. Faltum tamen non est si quid de illa, per aliud, velut in aenigmate, aestimatur, 24. Mirum si possit in nominibus vel verbis, quae aptamus rebus factis ex nihilo, reperiri quod digne dicatur de creatrice substantia, 9. Nomina per quae de Deo proprie loquamur, non habemus, 151.
    Cognitio Dei. Mens humana se et summam essentiam intelligere potest, 16. Alioquin nequaquam se et illam ab irrationalibus creaturis discerneret, 16. Modus investigandi summam naturam promptissimus, 40. Deus summe sensibilis est, 31. Ex minori bono, majus bonum cognoscitur, 39. Ex bonis creatis illud cognoscitur quo majus cogitari non potest, 39. Per illud magis ad summam naturae cognitionem acceditur, quod illi magis per similitudinem propinquat, 24. Manifestum est quid omnium sit, et quid omnium non sit summa natura, 9.
    Dei nomina. Quaecunque nomina de summa natura dicuntur, non tam illam exprimunt per proprietatem, quam per similitudinem, 24. Et valde minus aliquid, imo longe aliud in mente constituunt, quam sit illud quod mens conatur intelligere, 24. Vide Aenigma. Nec nomen sapientiae sufficit ostendere illud per quod omnia facta sunt de nihilo, et servantur a nihilo, 24. Nomen essentiae non valet exprimere illud quod longe est supra omnia et valde est extra omnia, 24 Nomen Dei soli summae essentiae proprie assignatur, 28. Dei nomine non intelligitur nisi substantia quae censetur supra omnem naturam, 28. Nomen Deus est significativum ipsius essentiae, 57.
    Dei attributa. Quodlibet illorum quae de summa natura dicuntur, idem est quod omnia, sive simul, sive singula, 10, 33, 34. Cum dicitur justitia, vel essentia, idem significat quod alia, vel omnia, vel singula, 34. Unum est quidquid essentialiter de summa substantia dicitur, 10. Summa natura uno modo et una consideratione est, quidquid est essentialiter, 10, 33. Quidquid aliquo modo essentialiter est, hoc est totum quod ipsa est, 10. Quod de summa natura relative dicitur, non est significativum ejus substantiae, nec ejus naturalem designat essentiam, 91. Si nullum eorum esset, non summa nec major esset, 91. Nec tamen ipsa minus intelligeretur et esset id totum quod est, 91. Summa natura potest non intelligi summa, seu major, et maxima, 91. Summum non est simpliciter melius, quam non summum: et non summum non est in aliquo melius, quam summum. Vide Deus summus. In summa natura quidquid est praeter relativa, aut ipsum melius est quam non ipsum, aut non ipsum in aliquo melius est quam ipsum, 91. Deus est quidquid simpliciter melius est quam non ipsum, 9, 31, 32. Cum dicitur justa, magna vel quid aliud simile; non ostenditur qualis, aut quanta sit, sed quid sit, 10. Ipsa non per aliud, sed per se est quidquid est, 6, 10, 12, 14, 15, 22, 31, 32. Summa natura est justa non quia habet justitiam, sed quia ipsa est justitia: et ita de aliis quae de Deo dicuntur, 11, 32. Deus est vita ipsa, lux, sapientia, bonitas, aeterna beatitudo, beata aeternitas et omne bonum, 32, 242. Et hoc est ubique et semper, 32. Est vivens, sapiens, potens et omnipotens, verax, justus, beatus, aeternus, 9, 31, 32. Vita, sapientia, et alia attributa non sunt ejus partes, sed omnia sunt unum, 33 Unum quodque horum est totum quod Deus est, et quod sunt reliqua omnia, 32. Summa tamen natura quae tot bona est, non est ex his composita, 10, 14, 15, 33, 34. Haec non sunt plura bona, sed unum bonum pluribus nominibus significatum, 34. Vide Dei simplicitas. Summae substantiae proprietates investigantur, 8. Summa natura suo singulari modo est, vivit, sentit, et rationalis est, 16. Est sensibilis, omnipotens, misericors, impassibilis, 31, 32. Quomodo Deus est sensibilis, si non est corpus; omnipotens, si non omnia potest; aut misericors, si sit impassibilis, 31.
    Deus non corpus, sed spiritus. Summa essentia est spiritus, non corpus nec aliquid sensibile, 9, 14, 31. Non habet membrum aut partem ullam, 58. Non corporeo sensu cognoscit, 31. Idem est summae naturae esse et vivere, 13.
    Deus immortalis et incorruptibilis. Si summa essentia [Col. 1069] finem habitura est, non est summe immortalis et summe incorruptibilis, 10. Nec volens, nec nolens finem habebit, 10 Si nolens peritura est, non est summe potens, 10. Si summa natura finem haberet vel principium, ipsa non esset vera aeternitas, 11. Non est simplex bonum, cujus voluntate perit summum bonum, 10. Vide Deus aeternus.
    Deus unus. Unus est Deus, 15, 43, 45, 46, 59, 228. Summa essentia est omnino individuus Spiritus, 14. Nec dividi potest, 228. Plures esse non possunt summae essentiae, 14, 21. Unus est Deus non solum natura sed et numero, 43. Non sunt plura summa bona, sed unum solum summum bonum, 45, 46. Veritas omnimodo excludit plura esse, per quae cuncta sunt, 5. Ut plura per se invicem sint, nulla patitur ratio, 5. Id per quod sunt cuncta quae sunt, aut est unum aut plura, 5. Si sunt plura, aut ipsa referuntur ad unum aliquid, per quod sunt: aut eadem plura singula ipsa sunt per unum: aut ipsa sunt per se: aut ipsa sunt per se invicem, 5. Si plura sunt per unum, jam non sunt omnia per plura, sed per illud unum per quod hoc plura sunt, 5. Si plura singula sunt per se, est una aliqua vis vel natura existendi per se, qua habent ut per se sint, 5. Nam per idipsum unum sunt per quod habent ut quam per plura, quae sine eo uno esse non possunt, 5. Dignior natura quae in perfectam convenit unitatem, quam quae sui admittit pluralitatem, 48. Ubi pluralitas, ibi diversitas, 48. Ubi diversitas est, non est perfecta concordia, 48. Perfecta concordia est quae in unam identitatem convenit, 48. Deus in Deo non addit numerum Deo, nec est nisi unus Deus, 48, 61. Non est alius Deus praeter eum, 245. Unitas simplicitasque communis naturae summae commendatur, 19.
    Deus simplex. Natura Dei est simplex et nullo modo composita, 10, 44. Deus totus est, quidquid est, 10, 33, 61. Summa essentia est verum et simplex bonum, 10. Nefas est dicere illam esse compositam ex pluribus bonis; seu ea quae omni composito conveniunt, in illam incidere, 10, 12, 33, 44, 45. Vide Compositum. Si Deus est compositus, aliquid majus Deo potest intelligi, 44. Nullae sunt partes in Deo, 33, 34, 51, 61. Deus est ipsa unitas, nullo intellectu divisibilis, 14, 33. Libera est ab omni lege loci et temporis, et compositionis partium, 47, 48.
    Deus immutabilis. Summa essentia nullo modo est mutabilis, 14, 155. Melius est bonum quod non mulatur vel movetur, 39. Summa essentia nullis subjacet accidentibus, 27. Quod nullis sit mutabilis accidentibus, 14, 27. Accidentia quae rem non mutant, de summa natura dici possunt, 14. Veritas semper immutabilis est. 93.
    Deus verus. Deus est ipsa veritas, 93. Est summa veritas, 10, 11. Deus mentiri nequit 91. Summa veritas per se subsistens nullius rei est 115. Sed cum aliquid secundum illam est, tunc dicitur veritas vel rectitudo illius rei, 115.
    Deus immensus. De Dei immensitate, 228. Deus est ubique, 9, 11, 168. Et per omnia et in omnibus, 168. Deus est ubique totus, 35, 203, 228. Ubique praesens et cuncta videns, 195 Deus coelum et terram et omnia implet, 227, 228. Ubi creatrix essentia non est, nihil est 9. Ipsa non est determinate in aliquo loco vel tempore, 11, 12. Quod ipsa non sit per se determinate in aliquo loco vel tempore, et per potentiam ubicunque et quandocunque aliquid est, 11. Sicut Dei potestas, ita ipsa Dei substantia est semper et ubique, 45. Summa natura non est tota uno tempore in singulis locis, 12. Nec tota in singulis locis, diversis temporibus, 12. Nec ullo modo est tota in singulis omnibus locis, 12. In nullo loco vel tempore, seu nusquam et nunquam est, 12, 13, 33. Est in omni loco et tempore, hoc est ubique et semper 11, 12, 13, 32, 45. Quo sensu summa essentia sit in omni et in nullo loco et tempore, 12, 13. Non est ita tota in omnibus locis et temporibus, ut per partes sit in singulis, 12. Impossibile est ut creatrix essentia sit ubique et semper, seu in omni tempore et loco, 12. Cum dicitur esse in loco vel tempore, intelligitur quia praesens est, non quia continetur, 13. Convenientius diceretur, esse cum loco vel tempore quam in loco vel tempore, 13. Ipsa est in omnibus quae sunt, et est tota simul in singulis, 13. Aptius dicitur esse ubique, seu in omnibus quae sunt, quam in omnibus locis, 13. Deus est super omnia, omnia sustinet, omnia excedit, omnia continet, 203. Nihil Deum continet: sed ipse continet omnia, 33. In Deo sunt omnia, 33. Ipsa cuncta alia portat et superat, claudit et penetrat. 9, 13. Creatura nullatenus exire valet Creantis et conservantis immensitatem, 9. Creans et conservans essentia nequaquam valet excedere rerum creatarum universitatem, 9. Nullum bonum nec penitus aliquid est sine ea, seu ubi ipsa non est, 11, 12. Summa veritas nullam localis vel temporalis extensionis magnitudinem suscipit vel parvitatem, 13. Solus Deus est incircumscriptus, 32. Deus in omnibus locis [Col. 1070] sine loco, sine motu et stat 228. Deus est sine spatio magnus, 34.
    Deus aeternus. Aeternitas Dei est interminabilis vita simul perfecte tota existens, 14, 15. Summa natura est sine principio et fine, 10, 11, 12, 13, 14, 15. Vide Veritas. Deus nullo modo potest cogitari habere finem aut aliquanto non esse, 34. Dei aeternitas est ipsi tota praesens, 33, 34. Melius bonum est quod fine caret, 39, et isto melius est quod principio caret et fine, 39. Quo majus cogitari non potest, nequit cogitari nisi sine initio, 37, 38. Id quo majus nequit cogitari semper et ubique totum est, 37. Deus est ante et ultra omnia, etiam quae finem non habebunt, 33. Quia illa sine Deo esse non possunt: et Deus esset, etiamsi illa non essent, 34. Deus quidquid aliquando aut aliquomodo est, hoc totus et semper est 34. Aeternitas soli creatrici essentiae. non rebus creatis, convenit, 14, 15, 32, et sola principio et fine caret, 32. Aeternitas Dei non est pars Dei, 33. Summae naturae aeternitas nihil est aliud quam ipsa, 12, 13, 14, 33, 48. Deus est aeternitas, 61; extra aeternitatem non est aliquid, 61. Et extra Deum nihil est, 61. Ejus aetas nihil est aliud quam ejus aeternitas, 12, 13. Nihil Deum praecessit aut secuturum est: hoc est, nihil fuit ante ipsum; et post ipsum, nihil erit 11. Deus semper fuit, et est, et erit, 11. In Deo, fuit, et erit, esse non possunt, 161. Duplex sensus hujus enuntiationis, nihil fuit ante, summam essentiam, 11. Deus semper fuit, hoc est nunquam fuit quando non fuerit, 328. Haec vox; semper, cum de Deo dicitur significat potius aeternitatem, quam totum tempus, 13. Summa natura non est distincte et separatim tota in singulis temporibus, 12. Summa natura non est partibus extensa per temporum partes, 12. 13, 15, 33. Non habet praeteritum, et futurum nec labile praesens, 33 et 161. Sed tantum praesens esse, 31. Aeternitas Dei est saeculum, propter indivisibilem unitatem; et est saecula propter interminabilem immensitatem, 34.
    Deus omnipotens. Dei omnipotentia, 228, 250. Summa natura omnipotens est, 10. Summae essentiae potentia nihil est aliud quam ipsa summa essentia, 11, 13, 45. Deus idem omnipotens, quia quidquid vult facere potest, 250. Deus potest per seipsum, quod vult, 34, 242. Sua potentia cuncta a se facta sub se continendo concludit, 13, 47. Potestas non est Deo accidentalis, 45. Nec enim sine potestate Deus esse aut intelligi potest, 45. Potestas est Deo substantialis, 45. Ipsa non est pars substantiae Dei, 45. Idem est esse Dei, et potestas ejus, 45. Potestas Dei semper et ubique est, 45. Omnia si perirent, posset, sicut ea fecit, restituere, 84. Non est impotentia, sed potentia in Deo quod non possit esse melior aut ditior, 248. Deus non potest mentiri aut corrumpi; nec tacere ut verum sit falsum, etc., 31, 67. Non quia impotens, sed quia est omnipotens, 67. Cum dicimus quod necesse est Deum semper verum dicere, et necesse est eum nunquam mentiri, hoc est, nulla res potest facere ut verum non dicat, aut ut mentiatur, 94. Quoniam parvum inconveniens in Deo est impossibile, 46, 79, 84. Cum dicitur Deus non posse, nulla negatur in eo potestas, sed insuperabilis significatur potentia et fortitudo, 93. Cum dicitur Deus non posse, intelligitur quod nulla res efficere potest ut Deus id agat, 93. Cum factum est aliquid, jam non potest non esse factum, sed semper verum est factum esse, 93. Non recte dicitur impossibile Deo esse ut faciat quod praeteritum est, non esse praeteritum, 93. Dicitur Deus non posse aliquid sibi adversum aut perversum, 67. Deus sic est potens in beatudine et justitia, ut nulla res ei possit nocere, 67. Deus nullius legi, nullius subjacet judicio, 79. Deus ideo verius est omnipotens. quia nihil potest per impotentiam, et nihil potest contra ipsum, 312. Per effectum Dei omnipotentia explicatur, 151. Deus improprie dicitur aliquid non posse, 63.
    Deus impassibilis. Divina natura impassibilis, 77. Nec potest humiliari, 77. Nec laborat in eo quod facit, 77. Divina natura humiliari non eguit nec potuit, 222. Deum impossibile est honorem suum perdere, 80. Aut ejus honorem minui vel augeri, 80. Ipse sibi honor est incorruptibilis et nullo modo mutabilis, 80. Nulla res nocere potest summo bono, 67. Vide Deus immortalis. Deum, quantum in ipso est, nullos potest honorare vel exhonorare, 81. Deum quis honorat quantum in se est, cum voluntatem suam voluntati ejus subjicit, 81 Deum quis inhonorat, cum voluntatem suam voluntati ejus subtrahit, 81. Divina natura in Christi morte non est humiliata, sed humana est exaltata, 222.
    Deus sapiens. Summa sapientia nihil est aliud, quam summus spiritus, 16. Summa sapientia semper sapit per se, 19. Summe simplex natura non est aliud quam sua intelligentia, et est idem quod sua sapientia, 15. Summe magnum non dicitur spatio, ut corpus, sed sapientia, 4. [Col. 1071] Melius et dignius est esse magnum sapientia quam spatio, 4. Non decet Deum aliquid injuste aut inordinate facere, 80. Deum non decet aliquid in suo regno inordinatum dimittere, 72 79, 84. In Deo quamlibet parvum inconveniens sequitur impossibilitas, 46, 79, 84. In Deo quamlibet parvam rationem, si majori non vincitur, comitatur necessitas, 79. Hoc ipsum quod quis perverse vult et agit, in universitatis ordinem Dei sapientia convertit, 80. Dei sapienta in bonum universi convertit ipsa peccata, 80. Sapientia Dei etiam mala bene ordinat, 76. Impossibile est ut sit in ordine universi deformitas, 80. Impossibile ut Deus in sua dispositione deficiat, 80, 86.
    Deus omniscius. Summae sapientiae inest scire et intelligere, 23. Ad summae naturae essentiam pertinet scientia et intelligentia, 23. Summus Spiritus, sicut est aeternus, ita aeterne sui memor est, et se intelligit, 26, 20. Summa sapientia sui memor esse negari non potest, 20. Etiamsi nihil esset praeter summam essentiam, ipsa seipsam intelligeret, 16. Summus Spiritus tantum sui memor est et se intelligit, quanta est ejus essentia, 21. Aeterne incommutabilisque scientiae, et intelligentiae naturale est id semper praesens intueri quod scit et intelligit, 23. Dicere et scientia Creatoris longe superior et verior est creatis substantiis, 17. Omne verum et non nisi verum est praesens in aeternitate, 125. Veritas Dei immensa uno intuitu videt quaecunque facta sunt, et a quo et per quem, et quommodo de nihilo facta sunt, 33. Deus scit omnem veritatem, 124, et non scit nisi veritatem, 124 et 125, 127. Deus nihil ignorat, 182. Negari nequit Deum scire quae vult et facit, et prescire quae volet et faciet, 125. Deus, sicut sunt, spontanea vel necessaria videt 124, 125, 127, et sicut videt ita sunt, 124. Deum nosse est perfecte scire, 245. Summe omnia cognoscit, 31. Deus omnia praescit, 126. Vide Praedestinatio. Praescientia. Si Deus a rebus habet scientiam, res illae prius sunt quam ejus scientia, et sic a Deo non sunt, 126. A Deo res esse nequeunt nisi per ejus scientiam, 126. Summus Spiritus eodem modo scit omnia quae scit, quo ea dicit, 17. Comprehendi non potest ab homine quomodo summus Spiritus dicat vel sciat ea quae facta sunt, 17, 24, 228. Scientia Dei est inenarrabilis, 228. Deus non corporeo sensu cognoscit, 31.
    Deus sui amans, Summus Spiritus, sicut sui meminit et se intelligit, ita se amat, 20. Deus semper meminit sui, se intelligit et amat, 203. Summus Spiritus non ideo sui memor est et se intelligit, quia se amat, 21. Sed ideo se amat quia sui meminit et se intelligit, 21. Summus Spiritus se tantum diligit, quantum sui meminit et se intelligit, 21. Ipsum omnino est quod amat vel amatur in Patre, et quod in Filio, 21. Necesse est ut pari amore uterque (Pater et Filius) se diligat et alterum, 21. Tantus est amor summi Spiritus, quantus ipse, est, 21.
    Deus bonus. Est unum aliquid summe bonum, 4; cuncta bona sunt bona per unum aliquid quod est bonum per seipsum, 4. Deus est illud usum bonum, in quo est omne bonum, 34, 242. Quodlibet bonum summa natura sit, summe illud est, 10. Ideo deficere non potest, 10. Quam delectabile sit illud bonum, 10. Jucundius est omnibus bonis creatis, 10. Summa natura est bona per se, et nihil aliud est bonum nisi per illam, 25. Dei essentia non est aliud quam bonitas, 238. Deus a se ipso aeternaliter et essentialiter bonus, 238, 248. Nullum bonum potest intelligi ante illud bonum, sine quo nihil est bonum, 6. Summa natura est bonum, sine quo nullum est bonum, 6. Deus nec esse nec velle potest aliud, quam esse bonus, 238. Deus est bonum ad quod non potest accedere ullum malum, 212. Deus nunquam nisi bonus est, 212. Deo nihil majus aut melius est, 80, 196. Deus non potest esse aut intelligi melior, 32, 248. Si mens aliqua posset cogitare aliquid mens Deo, ascenderet creatura super Creatorem, 30. Nullum bonum deest summo bono, per quod est omne bonum, 31. Dei bonitas incomprehensibilis, 31. Deus est bonum sibi omnino sufficiens, 34. Nemo bonus nisi solus Deus, 228. Deus nullius eget, 87. Deus magnus sine quantitate, bonus sine qualitate; et ideo vere et summe bonus, 228. Deus est omnia bona, 240. In se habet harmoniam, odorem, saporem, laevitatem, et pulchritudinem, 33, 242. Cur haec in Deo anima non sentit, 242. Inaestimabilis bonitas Creatoris erga hominem, 237. Deus minus bonus esset, si nulli malo benignus esset, 31. Vide Deus misericors. Malis parcit quia totus summe bonus est, 31. Deus est noster finis ultimus, 177. Deus est summum bonum, 31, 45, 196. Deus est bonum incommutabile quo creatura rationalis beata fiat, 182. Vide Beatitudo, Bonum, Rationalis creatura.
    Deus justus. Dei justitia non est aliud quam ipse Deus, 80. Summa natura non est justa, nisi per justitiam, 10. Nec justa esse potest, nisi per se, 10. Summa natura est [Col. 1072] ipsa justitia, 10. Cum dicitur esse justa per justitiam, idem est ac juxta per se, 10. Et idem est de illa dici quod sit justa, et quod sit justitia, 10. Si quaeratur, quid sit summa natura; nihil verius respondetur, quam justitia, 10. Beatitudo et justitia non sunt in Deo diversa, sed unum bonum, 67. De summa natura non proprie dicitur quo habeat justitiam, sed quod sit justitia, 10. Justum est Deum sic esse justum, ut justior nequeat cogitari, 32 Deus est summe justus et totus justus, 31. Nihil justius, quam Dei justitia, 80. Summe justus non facit aliquid non justum, 31. Nihil injustius toleratur quam ut creatura creatori non solvat quod aufert, 80. Deus nihil justius servat quam suum honorem, 80. Necesse est ut ablatus Deo honor salvatur, aut poena sequatur, 80. Nihil justius quam ut boni bona, et mali mala recipiant, 32. Summe justus Creator neminem eo bono, ad quod factus est, injuste privat, 26. Non decet ut Deus peccatorem impunitum dimittat, 80. Si peccatum impunitum dimittitur, similiter apud Deum erit peccanti et non peccanti, 79. Deo non convenit ut apud eum similiter sit peccanti et non peccanti, 79. Justitia non nisi poenam reddi permittit propter peccatum, 86. Si peccatum nec solvitur, nec punitur, nulli legi subjacet, 79. Et liberior est injustitia quam justitia, 79. Et injustitia facit similem Deo, 79.
    Deus punit peccatores ut honorem quem sponte reddere noluerunt, ab invitis exigat, et ne quid inordinatum sit in regno suo, 99. Deus se dominum peccatoris ostendit, dum eum inventum torquendo sibi subjicit, 80. Et ei aufert quod hominis est, 80. Quae justitia est merenti mortem aeternam dare vitam sempiternam, 31. Non repugnat Deum juste punire et juste parcere, 32. Justus Dominus in omnibus viis suis, etsi viae Domini, misericordia et veritas, 32 Justum est ut Deus malos puniat, 32. Et justum est ut malis pareat, 32. Cum punit, justum est, quia meritis convenit peccatoris, 32. Cum parcit, justum est, quia suae bonitati condecet, 32. Deus parcendo malis, justus est secundum se, sed non secundum nos, 32. Justus est Deus secundum se, et cum punit et cum parcit, 32. Quos vult punire, non est justum salvari, et quibus vult parcere, non est justum damnari, 32. Quod non juste fit, non debet fieri; et quod non debet fieri, injuste fit, 32. Deus justus judex malis operibus tormenta irrogat, 210. Resipiscentes a malis, et bona facientes aeterna mercede remunerat, 210. Deus bonis bona et malis mala ex bonitate, et tamen ex justitia retribuit, 31. Deus justos salvat, justitia comitante: peccatores liberat, justitia dominante, 32. Illos, meritis adjuvantibus, istos, meritis repugnantibus, 32. Illos, bona quae dedit cognoscendo; istos, mala quae odit, ignoscendo, 32. Vide Damnatio, Deus misericors, Internus, Peccati poena.
    Deus misericors. Dei misericordia, 212 et seq. Mirum quomodo Deus qui summe justus est, malis parcit, nec eos punit, sed eis bona tribuit, 31, 32. Quomodo Deus malis non modo parcit, sed bona tribuit, 32. Videtur unde Deus sit misericors, et non pervidetur: cernitur unde fluvius misericordiae manat et non perspicitur fons unde hic fluvius nascitur, 31. In secretissimo bonitatis Dei latet unde sit misericors, 34. Dei misericordia non adversatur justitiae: imo nulla est sine justitia, 32. Deus idcirco misericors est, quia summe justus est, 32. Quia ideo misericors est, quia summe justus est, 32. Et summe bonus non est, nisi quia summe justus est, 32. Dei misericordia ex ejus nascitur justitia, 32.
    Deus est misericors secundum nos, qui sentimus misericordis effectum, 31, 32. Non est misericors secundum se, qui non sentit compassionis affectum, 32. Deus est misericors, quia miseros salvat, et peccatoribus parcit, 31. Et misericors non est, quia nulla miseriae compassione afficitur, 31. Si Deus non debet misereri, injuste miseretur, 32. Hoc dici nefas est, 32. Ergo Deus juste miseretur, 32. Deo nihil benignius, 79. Misericordia Dei nos fecit, cum non essemus, 213. Misericordia et pietas non est necessaria, ubi non est miseria aut indigentia, 190. Mirabilior Deus viscerib. pietatis, 252. Pietas Redemptoris superat malitiam peccatoris, 209, 247. Quanto gravior infelicitas peccatoris, tanto mirabilior pietas indultoris, 293. De isto est talem misericordiam Deo attribuere quae ideo dimittat homini quia homo reddere non potest, 86. Misericordia haec faceret hominem beatum propter peccatum, 86. Et esset nimis contraria justitiae, 86. Impossibile est Deum esse hoc modo misericordem, 86. Benignitas non dicenda est, quae aliquid Deo indecens operatur, 80. Deus non vult mortem, sed vult conversionem peccatoris, 209, 212. Deus bonum incipit in nobis propter nos, non propter se, 87. Deus solus de immundis mundos facit et de peccatoribus justos, 268. Vide Deus bonus.
    Dei amor in nos. Nisi Deus diligeret non diligentem diligentem non efficeret, 224. Deus prior diligit nos, 221. [Col. 1073] Bonum quod se super omnia amari exigit, non minus se ab amante desiderari cogit, 26. Summe bonus Creator omnem naturam se vere amantem amat, 25. Dei dilectio et pietas erga nos, 75. Dei amor erga peccatores, 210. Vide Deus bonus. Deus misericors.
    Dei voluntas. Divina natura sine voluntate et potestate intelligi non potest, 45. Voluntas Dei quatuor modis accipitur: pro scientia Dei, et ordinatione omnia sapienter disponente: pro voluntate sanctorum: pro ratione humana: pro praeceptis divinis, 151. Quo sensu Deus vult peccatum, v. g. adulterium, hoc est praescit, praevidet, 151. Deus non vult peccatum, v. g. adulterium, hoc est non praecipit, vel non inspirat, 151. Quidquid Deus ab aeterno facturum se ordinavit, nihil inexpletum reliquit, 151.
    Voluntas Dei sumitur secundum quemdam affectum misericordiae Dei, 151. Quo sensu Deus vult omnes homines salvos fieri, 116, 151, 152. Deus vult omnes salvos fieri, hoc est, facit sanctos velle ut omnes salvi fiant, 151. Et hoc ipse vult, quia hoc disposuit, 151. Efficiens in Deo voluntas facit quidquid vult, 116, 152. Et secundum eam dictum est, omnia quaecunque volut fecit: et, cui vult miseretur, 116. Secundum voluntatem approbantem dicitur quia Deus vult omnem hominem salvum fieri, hoc est, placet illi ut si justi essent singuli homines, singuli salvi fierent, 116. Secundum permittentem voluntatem dicitur quia quem vult indurat, 116.
    Voluntas Dei alia est efficiens, quae facit quidquid vult: Alia approbans, quae aliquid approbat; et qua Deus vult omnes homines salvos fieri: alia concedens, quae concedit ut aliquid fiat, qua Deus vult ut homo qui melius non proposuit, uxorem ducat: alia permittens, quae aliquid fieri permittit quod quandoque malum est, hac Deus velle mala dicitur, 152. Voluntas Dei dicitur, quam ipse facit in cordibus, 152. Deus facit sanctos suos aliquando id velle quod ipse non vult, 152. Sancti aliquando pie sancteque inspirati id volunt et orant quod Deus non vult, 152. Deus aliquando non facit id quod orant sancti ab ipso inspirati, 152. Deus fecit omnia, etiam futura, quae voluit voluntate quae praescientia est, 152. Deus vult omnes homines salvos fieri, id est nulli salvantur nisi quos vult salvari, vel, de omni genere hominum aliqui salvantur; vel, neminem cogit ut damnetur, 152. Sicut bono male uti, malum est; sicut malo bene uti, bonum est, 152.
    Voluntas Dei semper bona est, 222. Id solum justum est, quod Deus vult; et non justum quod non vult, 32. Nihil est rectum aut decens, nisi quod Deus vult, 79. Quod vult, justum est; quod non vult, justum non est, 80. Cum dicitur, si Deus velit mentiri, justum est mendacium: duo impossibilia dicuntur, 80. Si Deus vellet aliquod inconveniens, non ideo justum esset quia ipse vult, 80. Non sequitur, si Deus velit mentiri, justum esse mentici; sed potius Deum illum non esse, 80. De illis solis verum est dicere, si Deus hoc vult, justum est; quae Deum velle non est inconveniens, 80. Sullicere debet ad rationem voluntas Dei, cum aliquid facit, licet non videamus cur ita velit, 77. Voluntas Dei nunquam est irrationabilis, 77. In Deo non est aliud voluntas, aliud rectitudo, 114. Et in Deo non est aliud potestas, quam divinitas, 114 Bene in Deo dicitur rectitudo voluntatis, aut voluntaria rectitudo, seu recta voluntas, 114. Sicut dicitur potestas divinitatis seu potens divinitas, 114. Dei voluntas est opus; et velle illius est posse, 228, 236. Necesse est esse quidquid Deus vult; et quod vult Deus non potest non esse, 34, 124, 242. Solius Dei est propria voluntate regi, 64. Aliquando laudabile, et aliquando damnabile est cohaerere Dei voluntati, seu velle quod vult Deus, 151, 152 Tunc tantum est bona voluntas humana, quando vult illud quod Deus vult illam velle, 152. Voluntas Dei magistra est humanae, 152. Est incomprehensibilis, 152. Non praeter voluntatem Dei fit, quod contra voluntatem Dei fit, 152. Nec nisi volens sinit Deus, nec sineret bonum fieri male, nisi posset et de malo facere bene, 152 Divina institutio non improprie appellatur voluntas Dei, 152. Voluntatem Dei appellamus quidquid in nobis ipse misericorditer operatur, 152. Voluntas quoque dicitur poena et reprobatio quorumdam Dei occulta districtione facta justitiae, 152. Voluntas Dei est quidquid fit, ut invenitur fieri in creaturis, 152.
    Dei libertas. Dei voluntas nulla cogitur necessitate, et nulli subditur necessitati, 93, 12, 94. Omnis necessitas subjacet Dei voluntat, 94. Necesse non est Deum velle quod vult, 93, 124. Nihil est necessarium, nisi quia ita vult, 93. Nulla necessitas praecedit Dei velle et nolle, 93, 94. Deus est justus, necessitate, non coactione, 123. Non quia cogitur, sed quia nulla res potest facere ut sit injustus, 123. Deus omnia quae vult facit, et non nisi quae vult facit, 93, 94. Deus nihil facit necessitate, 87, 93. Quia [Col. 1074] nullo modo cogitur aut prohibetur aliquid facere, 93. Vide Deus causa rerum. Deus improprie dicitur aliquid necessitate facere, 93. in Deo aliquid faciendi necessitas, non est aliud quam spontanea ejus immutabilitas, 93, 94. Quod Deus proponit immutabiliter se facturum, antequam fiat, non potest non esse futurum, 93, 94. Non tamen ulla est in eo faciendi necessitas, aut non faciendi impossibilitas, 94. Quia sola in eo operatur voluntas, 94.
    Deus facit aliquid necessitate vitandi inhonestatem, id est, necessitate servandae honestatis, 87. Haec necessitas non est aliud, quam immutabilitas honestatis quam a seipso habet, 87. Haec immutabilitas improprie dicitur necessitas, 87. Deus multa vult immutabiliter, et facit, 93, 94. Deus propositum in aeternitate immutabile est, 125. Sed in ipsis hominibus ex libertate arbitrari aliquando est mutabile, 125. Quod in aeternitate mutari nequit, in tempore aliquando per liberam voluntatem, antequam sit, est mutabile, 125, 127. Quid Deus faciendum disposuit, jam in ejus conspecta factum est. 156. Deus opera mutat, sed non mutat consilium, 227. Deum non poenitet boni quod fecit, 83. Deus creando hominem, sponte ut inceptum bonum perficeret, se obligavit, 87.
    Deus causa rerum. Quidquid est, per summam essentiam est, 7. Praeter summam essentiam nihil est, nisi ea faciente, 7. Omne quid est, aut est Creator, aut creatura, 62. Sive creator, sive cratura, non potest haberi nisi ab ipso creatore, 62. Solus a se habet quidquid habet, 62. Omnia alia non nisi ab illo habent aliquid, 62. Et ab ipso non habent nisi aliquid, 62. Quo sensu non esse aut desinere seu nihil sit a Deo, 61. Qui potest facere ut non sit aliquid, et non facit, dicitur facere esse, 62. Qui potest facere ut aliquid sit, et non facit, dicitur facere non esse, 62. Hoc sensu Deus dicitur multa facere quae non facit, 62. Ideo id quod erat, redit in non esse, quia Deus cessat facere esse, 62. Non esse non a Deo sed a se, creatura habet, 62. Et cum redit in non esse, non in aliquid quod Dei sit, sed in id quod suum est redit, 62. A summo bono non est nisi bonum, 62. Et omne bonum est a summo bono, 62. A summa essentia non est nisi essentia, 62. Et omnis essentia est a summa essentia, 62 et 99, 126, 127. Quaecunque vigent, per unum aliquid vigent, 8. Ipsum solum viget per seipsum, et alia per aliud, 8.
    Nihil factum est, nisi per creatricem praesentem essentiam. 8, 9, 28, 62. Nihil viget et esse perseverat nisi per ejusdem servatricem potentiam, 62. Deus totam substantiam de nihilo fecit, 7, 120. Et eam potest redigere in nihilum, 120. Deus ex nihilo fecit omnia quae sunt, 238. Summa essentia nihil omnino facere potuit per aliud, vel instrumentum vel adjumentum, quam per seipsam, 7. Omne quod summa natura feci, sine dubio aut fecit ex aliquo, velut ex materia; aut ex nihilo, 7. Essentia omnium, quae sunt, a summa essentia facta est, et quidem ex nulla materia, 7. E summa natura, sicut et per ipsam esse dici possunt, quaecunque sunt, 5. Nulla minor natura est materialiter ex summa natura, 6, 7. Si ex summae naturae materia potest esse aliquid minus ipsa, summum bonum mutari et corrumpi potest, 6. Rerum universitas non potest esse ex summae naturae materia, 6. Nec ex se, nec ex alio, 7. Igitur ex nulla materia est, 7. Summa substantia non per aliud quam per semetipsam omnia fecit, 8, 15, 17.
    Deus sola voluntate ex nihilo omnia fecit, 28, 101, 228. Ipsa est ex qua, et per quam, et in qua omnia, 91, 28. Res non sunt a summa natura, tanquam ab adjuvante seu instrumento, 6. Quaecunque summus Spiritus facit, eadem et Verbum ejus facit, 17. Et quae Verbum summi Spiritus facit, eadem ipse summus Spiritus facit, 17. Quidquid per aliud est, minus est quam illud per quod cuncta alia sunt, et quod solum est per se, 5, 14. A Deo et in Deo omnia bona, 240. Deus bona opera facit sua sola bonitate, 134. Quia creat voluntatem cum libero arbitrio, et dat illi justitiam per quam operatur, 134.
    Deus mala fecit sola culpa hominum, 134. Quia ea non faceret, si homo illa facere non vellet 134. Deus facit in malis hoc quod sunt, 134. Quia condidit in homine voluntatem cum libertate arbitrii, 134. Deus habet in bonis et quod bona sunt per essentiam, et quod bona sunt per justitam, 134. In malis Deus habet solummodo quod bona sunt per essentiam, non quod mala sunt per absentiam debitae justitiae, 134. Solus Deus est, per quem cuilibet, et sine quo nulli bene est, 28. Omnia Deo indigent ut sint, et ut bene sint, 34. Sine Deo male est nobis, 30, 242. Quaedam facit sola Dei potestas et voluntas, quaedam creata natura, quaedam voluntas creaturae, 101. Creata natura per se nihil facere potest, nisi quod a voluntate Dei accepit, 101. Voluntas creaturae nequit per se quidquam operari, nisi quod natura adjuvat aut concedit, 101. A Deo nihil est injustum, 99, 126. Creaturam Deus non [Col. 1075] facit injustam, nisi cum non facit justam, 70, 127. Et dat malam voluntatem, eam non prohibendo, cum potest, 70, 73. A Deo nihil est nisi bonum, 99. Deus omnem creaturam fecit bonam, 38.
    Deus facit omnia opera bona et mala, 126. In bonis facit quod sunt et quod bona sunt, 126, 127. In malis facit quod sunt, sed non quod mala sunt, 126, 127. Voluntatem Deus non fecit vitiosam et pronam ad malum, 133. Nihil facit voluntas, quod Deus non. faciat in bonis sua gratia, in malis non sua sed voluntatis culpa, 127. Ille dicitur verius facere omne quod facit natura aut voluntas; qui facit naturam, et instrumentum volendi cum affectionibus suis, 133. Deus facit singulas actiones etiam quae fiunt mala voluntate, 70. Deus fecit omnes naturas substantiales et accidentales, universales et individuas, 70. Etiam quae fiunt injusta voluntate et inhonesta actione, 70. Quod aliquid est, a Deo sit et Dei est, 70, 73. Quod malum seu nihil est, ab injusto fit et ejus est, 70. Deus non est auctor mali, nec illud facere potest, 228. Peccata non fecit, 215. Facit malum, quod est incommodum seu aliquid, 116. Non facit malum, quod ex injustitia seu nihil, 116. Deus ideo facit omnes actiones et omnes motus; quia facit res a quibus, et ex quibus, et per quas, et in quibus fiunt, 116. Et nulla res habet ultam potestatem volendi aut faciendi, nisi illo dante, 116. Deus mala, quae non facit, dicitur facere, quia permittit, 116. Deus dicitur hominem indurare cum non emollit 127. Deus dicitur inducere in tentationem cum non liberat, 62. 70, 167. Deus dat cum permittit rapi, 73. Cum diabolus voluit quod non debuit, hoc accepit a Deo; quia Deus permisit, 70, 73. Et non accepit, quia Deus non consensit, 70. Deus mirabilis in operibus suis, 252. Deus creavit omnes, 155. Jus habet in omnibus, 155. Omnibus dominatur, 28. Necesse est ut Deus perficiat quod incepit, 83, 86, 87, 88. Propter immutabilem suam, 87. Qui creavit primum hominem, creat etiam eos qui per creatam ab illo fiunt propagandi naturam, 101. Jussio Dei est virtus efficiens, 161. Incomprehensibile est quomodo summa sapientia sciat ea quae fecit, 24. Secundum dignitatem operis laudatur et praedicatur sapientia artificis, 131. Nullum malum in regno omnipotentis sapientiae inordinatum remanet, 72, 79, 84. In Deo vivimus, movemur et sumus, 203. Homo Deo totum debet quod est, quod sapit, quod movet, 216. Diabolus et homo non sunt nisi Dei, et intra ejus potestatem, 72. Deus nulli quidquam debet, 84. Sed omnis creatura debet, 84. Non expedit homini ut agat cum Deo, velut par cum pari, 84. Vide Creatura.
    Dei visio. Dei visio, 30, 241. In hac terra morientium Deus videri non potest mortalibus oculis, 260. Deum nullus hominum vidit aut videre potest, 228. Deum, qui lux est, anima non omnino videt, propter tenebras suas, 33, 242. Lux, quam Deus inhabitat, inaccessibilis est viribus, nostris, sed acceditur ad eam muneribus divinis, 164. Lux est inaccessibilis, in qua Deus habitat, 32, 33, 242. Cur hanc non videmus, nec sentimus, cum ubique sit, 242. Deus lux est et caligo, 242, 116. Qui Filium aut Patrem videt, videt et Spiritum sanctum, 58. Qui Dei essentiam videt, non potest videre unam de tribus personis sine duabus aliis, 58. Recedet doctrina legis et Prophetarum, ubi manifestatio divinae visionis sanctis apparuerit, 164.
    Dei cultus. Vide Laus. Nihil tam pro sua dignitate venerandum, et pro qualibet re deprecandum, quam summe bonus et summe potens Spiritus, 28. quam optabile jugiter in Deo esse, 203. Deo habere, vita aeterna, 253. A Deo separari, mors aeterna, 253. Manere in Deo, et Deum in nobis manere quam beatum, 203. Dulce est in Deo vitam habere, 203. Absentia Dei ab anima grave malum, 239, 240. Dolor animae de absentia Dei, 239, 240, 241. Omnia praeter Deum excludenda ab eo qui Deum quaerit, 29, 241. Deum occidere nullus homo scienter velle posset, 91. Diabolus non fuit in veritate, nec deseruit veritatem nisi voluntate, 110. Peccavit in coelo nullo suadente, 85. In veritate et rectitudine fuit, quandiu voluit quod debuit, 110. Cum voluit quod non debuit, rectitudinem et veritatem deseruit, 110. Sponte dimisit velle quod debebat, 64. Juste amisit quod habebat, 64. Diabolus inimicus hominis, 210. Ejus fallaciae, 210. Incensus invidia homini peccatum suasit, 83, 85. Diabolus et homo in Filium Dei specialius peccasse videntur, 47. Homo puniri debuit ab illo cui consenserat ut peccaret, 76. Homo juste a diabolo torquetur post peccatum, 76, 77. Diabolus tamen hominem injuste torquet, 77. Diaboli meritum nullum erat ut puniret, 76. Homo non peccavit adversus diabolum, sed adversus Deum, 222. Nec homo diaboli erat, sed homo et diabolus Dei erant, 222. Homo post peccatum diabolo nihil debebat, 222. Diabolus vexabat hominem, non zelo justitiae, sed nequitiae; nec jubente Deo, sed permittente; non diaboli, sed Dei justitia exigente, 76, 222. Nihil erat in diabolo cur Deus adversus eum ad salvandum [Col. 1076] hominem celare aut differre deberet suam fortitudinem, 222. Diabolo Deus non debebat nisi poenam; et homo nisi vicem, hoc est, ut diabolum vinceret, 222. Plures sunt daemones quam ea die, qua Christus, est mortuus, viverent homines de quibus est restaurandus numerus eorum, 92. Honorat Deum qui vincit diabolum, 85. Inhonorat Deum qui a diabolo vincitur, 85. Satanas in suis viribus extremo tempore contra justos relaxabitur, 161. Officium daemonum est reprobos torquere, 169. Malus homo diabolus vocatur, 83. Vide Angelus.
    DIDACUS. S. Jacobi episcopus, 342. Milites ab Anselmo petit contra Saracenos, 342.
    Dialecticorum ratio est in imaginationibus corporalibus obvoluta, 43, 44. Dialectici prorsus a spiritualium quaestionum disputatione sunt exsufflandi, 42. Dialecticorum errores, 42, 43, 44.
    Dialogus. Quae per interrogationem et responsionem investigantur, multis et maxime tardis plus placent et magis patent, 75.
    Differre. Bonum est differre ut melius fiat, si certum est, 346. Vide Conversio
    DIONYSIUS (S.) de luce et divina caligine, 164.
    Discere quid est nisi scientiam accipere, 55.
    Discordia. Vide Concordia, Pax.
    Discretio. De discretione, 177, 193. Vide Rationalis creatura.
    Dispensatio legitima, 384. SS. Patres et apostoli dispensationibus usi sunt, 384.
    Disputatio. De disputatione, 183.
    Dissaisiri, 435, 436.
    Divites, divitiae. Divites semper miseri, 196. Mors divitum, 196. Divitum vitia, 196. Divitias Deus saepe dat iratus, 198. Etiam impii haec bona possident, 198. Nec proinde bona sunt, 198. Vanitas divitiarum, 196. Iniquum est ut alius divitiis superabundet, alius egeat, 184. Vide Avaritia.
    Docere. Prius doceri quam docere appetendum, 323.
    Dolor est aliquid, 73.
    Dona. Vide Beneficia. Dona seu operationes Spiritus sancti, 159., etc. Congruunt septem virtutibus seu beatitudinibus, 159.
    DONATUS Ecclesiae Dublinensis episcopus, 393. Ei libros et ornamenta dedit Lanfrancus archiep. 393. Ei successit Samuel ejus nepos, 393. Vide Dublinensis Samuel.
    Dorobernensis Ecclesia. Vide Contuariensis Ecclesia.
    Dublinae episcopus Donatus, 393. Successit ei Samuel ejus nepos, 393, 434. Eum corripit Anselmus quod bona Ecclesia male expenderet, et quod monachos in ea Ecclesia Deo servientes vexaret, 393. Et quod crucem ante se deferri faceret, 393. In Ecclesia Dublinensi monachi, 393, 434. Ei bona dedit Lanfrancus archiep. 434.
    DUNSTANUS (S.) Ejus miracula, 298. Angelorum cum eo colloquia, 298. Eorum canticis recreatus, 298. Ab eis in coelum deducitur, 298. Ipse praedixit suae mortis diem, 298. Obtinet mortis dilationem ne suo populo pastor desit in festo Ascensionis, 298. S. Dunstano apparuit S. Petrus, ei tradens gladium verbo Dei inscriptum, 364. Hoc ipsum Cantuariae archiepiscopum futurum praefiguravit, 364. S. Dunstanus regulam vitae monasticae instituit, 323. Ejus vitam et instituta legenda quaerit Anselmus, 323, 324.
    DURANDUS abbas Casae Dei Anselmi meditationes laudat, 334. Unitatem societatis cum Anselmi congregatione postulat, 334. Ab eo deposcit S. Pauli Epistolas, 334.

E
    EADMERUS et Alexander, monachi Cantuarienses, accusantur regem infamasse, 400.
    EADMERUS, seu Edmetus, seu Ermerna, seu Elmerus, seu Almerus, 318, 334. Monachus Beccensis, baculus senectutis, Anselmi, 375. Transcribit libros, Cur Deus homo, 375.
    Eadmundi (S.) coenobium, 389, 392, 410, 431, 432, 433. Ipsius monachis pro electione vis infertur a Rogero abbate, et a Roberto monacho S. Ebrulphi, 431, 432, 433. Est in archiepiscopatu Cantuariensi, 433. Illius abbas debet consecrari a Cantuariensi archiepiscopo, 433. Rogerus abbas S. Ebrulphi Robertum juvenem sui monasterii monachum, inordinate viventem, conatur intrudere in hujusce coenobii abbatem, 433. Hinc monachi passi persecutionem, 433. Vide Elpherus.
    Eboracensis episcopus possessionem obedientiae archiepiscopo Cantuariensi debet facere, 421, 422. Ab eo consecrari, 422 et 420. Pallio honorari consuevit, 428. Archiepiscopus Eboracensis et alii duo episcopi regis legati, mendaces et perjuri, 393, 394. Excommunicantur, 394. Mentiuntur. Romanum pont. non prohibere investituras, nec excommunicaturum regem si eas faceret, 394. S. Anselmum ut investituras regi concederet mendacio trahere pertentant, 393, 394. Vide Thomas. [Col. 1077]
    Ebrietas. Immoderatam bibendi voluptatem qui vult, perdit gratiam, 129.
    EBRULPHUS (S.) abbas et monachi, 431, 432. S. Ebrulphi abbas monachum juvenem inordinate viventem dedit in abbatem Ecclcsiae S. Eadmundi, 392. De quo Anselmus graviter conqueritur, 392. Vide Edmundus. S. Ebrulphi monachi Regulam S. Benedicti profitentur, 431.
    Ecclesia est civitas Dei, 156. In coelo et in terra, id est, in angelis et hominibus, 156. Ecclesia sedes majestatis Christi, 161. Dominus in Ecclesia semper est, 184. Dominus cum Ecclesia se esse usque ad consummationem saeculi promittit, 41. Fideles membra et corpus Christi sunt, 169, 170, 171, 184. Quae de illis fiunt, de ipso fieri recte dicuntur, 169, 170, 171. Corpus Christi, quod est Ecclesia vocatur Christus, 169, Universi fideles cum capite suo sunt Christus, 169. Purgatione Christi corpus indiget: sed non Christi, 169. Vide Ecclesia. Deus extra Ecclesiam inveniri non potest, 172. Ecclesia per naviculam figurata, 160. Ecciesia potest fluctibus turbari, mergi non potest, 160. Quia Christus orat, 160. Ecclesiae consuetudines velle convellere, genus est haeresis, 141. Cuilibet Ecclesiae, quae vel per regnum dilatatur, licet aliquid secundum rectam fidem constituere, quod in conventu populi utiliter legatur aut cantetur, 59. Ecclesiae libertas, 384, 429, 430, 440. Nihil Deus magis diligit in hoc mundo, quam Ecclesiae libertatem, 440. Divina in nullius bonis sunt, 384. Ecclesia regibus et principibus commendata ad tutelam, non data in haereditariam dominationem, 389, 391, 429, 430.
    Ecclesiae bona. Decimas et bona Ecclesiae principes aut laici retinere non debent, 433. Sed restituere tenentur, si nolunt a Dei regno excludi, 433. Episcopus ferre non debet ut rex bona Ecclesiae auferat, et det militibus, 375. Licet bona Ecclesiae locis dare ad firmam, 404. Licet a laicis redimere decimas et alia bona Ecclesiae, 424. Ecclesiae defensio, 388, 389, 391.
    Ecclesiae consecratio. Consecratio Ecclesiae et altaris, 423. Si aliqua pars ecclesiae destructa reficitur aut nova fit, immoto altari, non consecranda, sed solum aqua benedicta aspergenda est ecclesia, 423.
    EDIT virgo, 414.
    EDMERUS. Vide EADMERUS.
    EDULPHUS Wintoniensis monachus a Mathilda regina pro parte sua nominatur in abbatem Malmesburiensem, 410, mittit ad Anselmum scyphum, cum litteris quae ejus confirmationem poscebant, 410. Ideo Anselmus cum confirmare recusat, 410.
    Egestas. Vide Indigentia, Paupertas.
    Electi. In angelis non fuit perfectus numerus electorum, 81, 82, 83. Utrum plures homines eligendi sint, quam sint angeli perditi, an non: quidquid inde sentiantur, nullum est animae periculum, 83. Homines electi non gaudent de casu angelorum, 82. Tot homines assumentur ad gloriam, quod in ea remanserunt angeli, 83. Nullum unquam tempus sine Christi electis fuit, qui per eum ab originali culpa fuerint liberati, 175. Plures sunt electi homines quam qui mortis Christi tempore erant, 92. Electorum Ecclesiae partes Dei sunt, 156. Haereditas Dei electorum multitudo, 155. Electi sunt membra Christi, 157, 158. Plus finiendo peragunt, quam inchoando proponunt, 158. Omnes electi non solum unum, sed etiam unus recte dici possunt, 158. Nullus est electorum qui aut in ordine confessorum, aut in ordine martyrum non computetur, 170 Mundus renovabitur statim postquam completus fuerit numerus electorum, 83. Non in omnibus, sed in his qui praesciti sunt, Deus moratur et perseveranter requiescit, 155. In illis qui ad tempus credunt non moratur Dei sapientia, 155. Vide Praedestinatio.
    Electio. Principis et laici electioni episcoporum se non immisceant, 394. Ab ecclesiasticis electionibus arcendos saeculares principes decreverunt concilia, 383. Vide abbas, Episcopus, Praelatus.
    Eleemosyna, 193. Anselmi sententia de eleemosyna, 327. Per eleemosynam pervenitur ad aeternam vitam, 237, Quid divitias indigenti pauperi non distribuit, illi eas tollit, 184. Divitiae sunt iniquitatis, 184. Eleemosyna pauperum non minuenda, 376. Eleemosynae de divitiis iniquitatis, 183, 184. Non ex rapinis et usuris et fraudibus acquirere debemus, unde eleemosynas faciamus, 183. Eleemosynae non per servientes faciendae, 409. Vide Avaritia, Divitiae, Paupertas.
    Elementa. Tota haec mundi moles constat ex terra, et aqua, et aere, et igne, 6. Quatuor elementa ignis, aer, aqua, et terra, possunt intelligi sine his formis quas conspicimus, 6. Vide Causa.
    ELIAS comes ab Anselmo consilia salutis, et absolutionem petit, 450.
    Eliensis abbas ab excommunicatione, propter repetitam investituram, non absolvitur, 416 [Col. 1078]
    Eligii (S.) de Mente Regulares canonici, 429.
    ELINANDUS Beccensis novitius, 345. Eum Anselmus hortatur ad cavendas diaboli tentationes, 345.
    Eloquentia. Super nubem pingit qui pulchra sine solida ratione dicit, 75. Vide Praedicatio.
    ELPHERUS prior coenobii S. Emundi, 432. Ipse cum suis monachis dura patitur eo quod abbatem vi intrusum non recipiat, 432. Vide S. Eadmundi coenobium. Huic Anselmus mandat ut cum Roberto comite communicet, 446.
    ELVREDUS Hugonis Lugdunensis famulus, 391. Ab Apulia Lugdunum venit, 391. Per eum Hugo Anselmo scribit, 391.
    ENGELHARDUS, 317.
    ENGELHARDUS de Castro Lenis amicus Anselmi, 340. Grandaevus vult dimittere militiam, 340.
    ENOCH. Dilata morte translatus est in paradisum, 175. Quos significat, 175.
    Enuntiatio. Vera est et recta enuntiatio quae significat esse quod est, 109, 110. Idem est orationi rectam et veram esse, 110. Enuntiatio negativa est quae significat non esse quod non est, 110. Oratio quae significat esse quod non est, veritatem et rectitudinem habet, 110. Orationis duplex rectitudo, 1. cum significat quod accepit significare, 2. Cum significat id ad quod significandum facta est, 2. Haec est immutabilis, et semper naturaliterque inest orationi, 2. Illa est mutabilis, nec semper nec naturaliter, sed accidentaliter et secundum usum est, 2. Quaedam enuntiationes habent inseparabiliter has duas veritates seu rectitudines, 2. Multa dicuntur secundum formam loquendi, quae non sunt secundum rem, 344. Vide Veritas.
    Episcopatus, Episcopus. Episcopatus non nisi per obedientiam suscipiendus, 416. Episcopatus ultra tres menses non debet manere sine pastore, 420. Abbas potest eligi in episcopum, 366. Episcopus electus non consecratus non habet regimen animarum, 420. Nec illud dare potest, 420. Nec episcopum valet consecrare, 420. Episcoporum consecratio non ab uno solo episcopo facienda: et in locis facienda est ubi debent ordinari, 417, 419. Episcopus si sine certo loco constituitur, et ab uno solo episcopo consecratur, tam ordinatus quam ordinans sunt deponendi, 419. Episcopus nisi certam parochiam et populum habeat, non est ordinandus, 439. Minus quam a tribus episcopis ordinari non debet, 439. Episcopus est Ecclesiae suae custos, 375.
    Episcopi non regum aut praedecessorum consuetudines, sed Dei legem servatures se jurant, 438. Episcopi servant sibi auctoritatem, quandiu concordant Christo, 370. Ipsi sibi eam adimunt, cum discordant a Christo, 370. Omnis episcopus qui habet vocem Christi, Christus est, 370. Episcopus, qui non habet episcopi mores, se dicit non esse episcopum, 302. Episcopus accusatus septima sui ordinis manu se debet purgare, 384. Nisi se episcoporum judicio purgaverit, ad Rom. pont. est transmittendus, 384. Si ei se sistere noluerit, est depellendus, et alter in ejus locum subrogandus, 384. Quod Papa absolvit, non potest episcopus ligare, 385. Episcopus non potest transferri sine assensu archiepiscopi, et episcoporum provinciae, et auctoritate apostolica, et sine magna consideratione, 412. Non pertinet ad principes, sed ad episcopes, culpam de violatis canonibus vindicare, 407. Ecclesiae omnes debent esse in episcoporum potestate, 383.
    Episcopus res Ecclesiae ut proprias non debet distribuere, 434. Melius est episcopum possessionem terrarum Ecclesiae suae non tenere, quam illam imminutam tenere, 375. Episcopus ferre non debet ut rex bona Ecclesiae auferat, 375. Gloriosum est episcopo pro justitia spoliari et expelli, 393. Qui episcopum suis rebus spoliavit, Deo non potest reconciliari, nisi illi omnia sua restituat, 402. Angliae episcopi declarant se consilium primati non daturos, nisi secundum voluntatem regis, 381. Episcopi pluros austera quadam dominatione et propria voluntate monasteria gravant 354. Episcopus apud se detinere non potest monachum, invito abbate, 352. Episcopus monachos, quibus valet, consulendo et adjuvando confortare debet, 373, Obedientia episcopis debita, 433. Annulum episcopi, signaculum fidei, 394. Vide Electio, Praelatus.
    ERMENGARDA nobilis femina, 356. Ipsa, viro consentiente, continentiam voverat. Unde eos laudat Anselmus. 356. Ipsa tamen virum suum impedit ne menachus fiat. Unde illam Anselmus increpat, 356. Et ut id viro postulanti permittat, eam precatur, 356. Non audet illi consulere, sed erat Anselmus ut et ipsa saeculo renuntiet, 357.
    ERNULPHUS monachus Cantuariensis, 376. Prior ejusdem Ecclesiae, 395, 396, 397, 399, 409. Vir in sacris litteris eruditus, 404, 405. Vir spiritualis, et ei alter Anselmus, 405. Anselmus privilegium a papa concessum mittit, 437. Ei mandat Anselmus ut accurare transcribi faciat libro Cur Deus homo et De conceptu Virg. 441. Ab eo exiguntur [Col. 1079] nummi dati pro chrismate, 434. Vide Anselmus, Cantuarienses.
    ERNULPHUS in abbatem dioecesis Bajocensis electus, 361. Episcopus Bajocensis eum invitat ad benedictionem suscipiendam. 361. Et ab eo exigit novam obedientiae professionem, 361. Hanc non esse faciendam ei scribit Anselmus, 361. Professus fuerat obedientiam secundum regulam S. Benedicti, 361. Ejus frater domnus Nicolaus, 361.
    ERNULPHUS capellanus Gondolphi episcopi Rofensis, 439,
    ERNULPHUS gener Muriardachi regis, 447. Pro eo intercedit Anselmus. 447
    EUCHARISTIA. De corpore et sanguine Domini in altaris sacramento, 452, 453. Veritas carnis et sanguinis Christi in altari probatur, 453. SS. Patrum de hac veritate testimonia, 453. Christus carnem quam pro nobis suscepit, nobis ad manducandum dedit, et adhuc in sacrificio altaris ministrare non desinit, 211. Corporis et sanguinis Christi veritatem in altari comedimus et bibimus, 264, 265, 266, 268, 270. Eadem caro manducatur, quae de Virgine sumpta est, et cocta in cruce, et idem sanguis bibitur, qui in cruce fusus est, 265, 267, 452.
    Non figura, sed veritate est, corpus Christi, 452, figura tamen et sacramentum dici potest, 452. Si figura est dum aliud intelligitur, quam quod visu corporali et gustu sentitur, 452 et 453. Corpori et sanguinis sacramentum quid significet 453. Christi corpus quod de Virgine natum est, etc., sacerdos in manibus tenet, 266, 268. Panem in corpus Christi operante, divina virtute sacrificamus, 135. Spiritus sanctus oblationes nostras efficit corpus et sanguinem Christi, 268. Christus est qui per Spiritum sanctum panem in suam carnem, et vinum facit transfundi in sanguinem, 454. Non in merito consecrantis, sed in verbo efficitur Creatoris et in virtute Spiritus sancti, 454. De pane carnem Christi conficimus, 135. Panis, per consecrationis verba, in corpus Christi mutatur, 453. Nec remanet substantia panis et vini, 453. Species tamen remanent, 453. Post consecrationem non est panis, 452. Panis tamen dici potest, 452. Christus se et carnem suam panem vocat, 135. Quia sicut isto pane vivit homo temporaliter, ita illo vivit in aeternum, 135. Caro Christi quotidie manducatur, et ejus sanguis quotidie bibitur a sacerdote, 265. Corpus Christi incorruptibile dentibus atteritur, et etiam a soricibus corroditur secundum species, 453. Non est quaerendum quid fiat de corpore Christi, cum manducatum est, 453. Christus per carnis suae comestionem, rectamque fidem hominem ad integrum reformat, 266. Vide Communio.
    EUDO Henrici regis dapifer, 443.
    EULALIA abbatissa in Anglia, 412.
    EUSTACHIUS pater Gaufredi monachi, 397. Sua uxore ex consensu reclusa alteram duxit, 397. Frater domini Roberti, 397.
    EWERARDUS, 437, 438, 439.
    EVA de solo viro, 101 Eva prior peccavit: Adam post et per illam peccavit, 100. Si sola Eva peccasset, non erat necesse totum genus humanum perire, sed solam Evam, 100. Vide Adam, Homo. Eva dominum, ejus se filium primogenitum dicit Anselmus, 344. Et eam ex Anglia salutat, 351, 361.
    EVANGELIUM. Legi praeferri debet Evangelium, 165. Nihil est in Evangelio, nisi omnino verum, 175. Et nisi a Spiritu sancto, 175.
    Exaltatio. Solemus in majorum nostrorum exaltatione congaudere, 82.
    Examen. Recogitanda sunt non sola bona quae accepimus, sed et mala quae fecimus, 204, 205.
    Excommunicatio. De excommunicatione, 332, 390, 394, 436, 437. Episcopus non debet excommunicationis sententiam proferre in causa sua, et quando excommunicatio contemnenda et deridenda praevidetur, 382. Excommunicatio in accipientes a laicis investituras, et in laicos qui eas dant, et in episcopos qui sic investitos sacrant, 394, 404. Excommunicatus si divinis interesse velit, admonendus est, 332. Si monitionem respuerit, agendum juxta excommunicationis sententiam, aut apostolicus hac de re consulendus, 332. Quomodo vitandi excommunicati, 400. Excommunicati non sunt admittendi ad monachicam professionem, nisi praemissa absolutione sui episcopi, 425.
    Exemplum. Bonum exemplo efficacius quam verbo persuadetur, 338.
    Existentia. Qui certo scit se esse cogitare non potest se non esse, 36. Nulla persona a seipsa potest existere, 52, 56. Quod est in tempore, et per aliud subsistit, id non est proprie et absolute, 34. Quod incipit esse, proficit de non esse ad esse, 57. Quod alicubi aut aliquando non est, potest cogitari nusquam et nunquam esse, 37. Vide Cogitare. Dei existentia. [Col. 1080]
    Exoniensis episcopus, Osbernus. Vide Osbernus. Clerici Exonienses monachos injuste vexant, 373.
    EZECHIEL trigenta annorum erat quando vaticinare coepit, 174.

F
    Facere et velle sex modis dicitur, 116. Facere late sumitur pro non actione, 116. Vide Causa.
    Facinus. Ille nomine facinoris notandus est qui in actum labitur, aut in mala voluntate deseritur, 356. Non ille, qui nec in opus malum praecipitatur, et a perversa voluntate eruitur, 356. Vide Intentio.
    Fallere Christus dicitur, cum permittit ut aliquis fallat, 221. Vide Christus, Veritas.
    Falsum. Quomodo repugnat falsa intelligi, 39. Falsa aliquo modo intelliguntur, 39. Falsa possunt cogitari, sed non possunt intelligi, 36, 28. Falsa sunt in intellectu, cum cogitantur; nec tamen in re sunt, 35, 39.
    FARMANNUS Cantuariensis monachus ex Anglia Beccum ab Anselmo mittitur, 373. Petit ab Anselmo licentiam eum adeundi, 406. Petit et licentiam alibi conversandi, 406. Utraque recusatur, 406.
    Februarius, id est purgatorius, 171. Romani mense Februario processionem agebant, civitatem quinto anno lustrantes, id est circumeuntes, et purgantes, 171.
    Femina. Deus feminam fecit ut de utroque sexu multiplicarentur homines, 88. Illam de solo Adam fecit, 88. Damnationisi nitium est a femina: salutis causa nascitur de femina, 88. Non desperent mulieres se pertinere ad sortem beatorum, 88. Oportebat ut auctor salutis esset de femina, 75. Femina dulce malum, 197. Fax Satanae, 197. Rara pudica, 197. Fugienda, 197, 198. Dejecit fortiores viros, 198. Mortis origo, 198. Mors animae, 198. Feminae luxus, 197, etc. Accedit ad monachos fingens pietatem, 198.
    Festa. In natalitiis sanctorum jucundamur de illorum gloria, 82. Pro fracta festivitate forisfactura exigitur, 450.
    Fides. Non potest voluntas velle credere nisi accepta rectitudine, 130. Velle credere quod est credendum, est recte velle, 130. Nemo hoc velle potest, si nescit quod credendum est, 130. Non sola conceptio mentis facit fidem, 130. Addita rectitudine volenti quae est per gratiam, fit fides, 130. Necessitas fidei, 27. Anima amare aut sperare non potest quod non credit, 27. Necessaria fides ut anima summam essentiam credendo, tendat in illam, 27. Credere in summam essentiam est credendo tendere in illam, 27. Qui credit in summam essentiam, illa omnia credit quae pertinent ad tendendum in illam, 27. Non credit in illam, sive qui credit quod ad tendendum in illam non pertinet; sive qui per hoc quod credit, in illam non tendit, 27. Idem est credere seu tendere ad illam, et credere seu tendere ad illam, 27. Congruentius tamen dicitur credere seu tendere in illam, 27. In summam essentiam tendere, nisi credat nullus potest, 27. Illam credere nisi tendat in illam, nulli prodest, 27. Inutilis erit fides, nisi dilectione valeat et vivat, 27.
    Fides, quam dilectio comitatur, non est otiosa, 27. Quae caret dilectione, non operatur, 27. Quorum fides necessaria ad salutem, 79. Quae aperte sequuntur ex his quae in Scripturis et conciliis legimus ea credimus. Intellectus acquiescere debet Christi auctoritati in his quae de Deo non capit, 47, Vide Scriptura sacra. Homo fidelis non quaerit intelligere, ut credat; sed credit, ut intelligat, 30, 242, 74, 75, 357. Profunda fidei prius credenda; quam ratione discutienda, 75. Nefanda temeritas eorum qui disputant contra id quos fides credit, quia id intellectu capere nequeunt, 42, 43, 357. Comparantur noctuis, 42. De eo quod esse certo cognoscitur, dubitari non debet quod sit; licet non possit comprehendi aut explicari quomodo sit, 24. Rationabile non est ut quis ideo aliquid neget quia non intelligit, 39. Per fidei obedentiam ad intellectum provehimur, 42. Intellectus est medius inter fidem et speciem, 41. Quanto quis ad intellectum fidei proficit, tanto propinquat speciei, 41. Deus est qui dat fidei intellectum, 30. Aliquando datus intellectus substrahitur, et fides ipsa subvertitur, neglecta bona conscientia, 42. Qui Dei mandata non quaerit, fidei intellectum non invenit, 42. Qui non crediderit, non intelliget, 42. Non secundum carnem sed secundum spiritum videre debemus, ut profunda fidei dijudicando discutiamus, 42. Negligentiae arguitur, qui quod credit, intelligere non curat, 75. Corde credimus et intelligimus sicut corde volumus, 128. Datum est rationali creaturae recte credere et intelligere ad recte volendum, 128. Fides dicitur et datur ad recte operandum, 128. Non dicitur habere fidem nisi mortuam, qui secundum fidem non recte vult operari, 128.
    Fides sine operibus mortua: fides vero mortua, fides non est, 299. Qui mortuam fidem habet, fidem non habet, 299. Impossibile est sine fide quae sine bonis operibus nulla [Col. 1081] est, Deo placere, 299. Qui fidem non habet, mortuus est, 299. Quia justus ex fide vivit, 299. Fides sine dilectione dici potest mortua, 27. Non quia vitam suam, id est, dilectionem perdiderit, 27. Sed quia non habet, quam semper habere debet, 27. Viva fides est, quae credit in id quod credi debet, 27. Mortua vero fides, quae tantum credit in id quod credi debet, 27. Sine fide et spe nullus homo habens intellectum regnum Dei mereri potest, 131.
    Fides et spes sunt earum rerum quae non videntur, 131. Fides sola sine operibus non sufficit, 185. Fide stabilitus rationem fidei potest inquirere, 41. Fides nostra contra impios non contra Christianos ratione defendenda est, 357. Christianus non debet disputare quomodo quod Ecclesia corde credit et ore confitetur, non sit, 42. Sed semper fidem tenendo, quaerere rationem quomodo sit, 42. Si potest intelligere, Deo gratias agat: si non potest, non immittat cornua ad ventilandum, sed submittat caput ad venerandum, 42, 357. In errores labitur qui vult intelligere ut credat, 42. Aliter cum Christianis, aliter cum infidelibus de fide agitur, 357. Christianus per fidem debet ad intellectum proficere; non per intellectum ad fidem accedere, 357. Si intelligere non valet, a fide non debet recedere, sed quod capere non potest, venerari, 357
    Fideles. Tres in Ecclesia sunt ordines fidelium: praepositi, continentes, et coniugati, 162. Figurati per apostolos qui transfigurationi Christi adfuerunt, 162. Multitudo fidelium populus honorificatus, 156. Omnis Christianorum populus in duas partes dividitur, peccatorum, atque justoram, 182. Vide Christiani.
    Figura est, dum aliud intelligitur, quam quod sensu corporali percipitur, 452. In lege fere omnia in figura fiebant, 135. Christiani quibusdam utuntur futuris quae praeterita representant, 136. Finis. Homo in omni cogitatu actuque suo per amorem debet intendere summam naturam ut solum finem, 27. Vide Bonum, Facinus, Intentio, Rationalis creatura, Voluntas.
    Filius semper similior est patri quam filia, 19. In generationibus creatis nulla sola per se ad gignendum prolem sufficit: nec ulla omnimodum parentis similitudinem exhibet, 18.
    FILIUS DEI. Notitia generationis Filii Dei, 164. Filius est essentia Patris, idem est ac Filius est non differens essentia de Patris essentia, imo de Patre essentia, 20, 22. Filius est Patris virtus, sapientia, veritas, justitia, et quidquid summi Spiritus convenit essentiae, 22. Quia id habet a Patre, 22. Filius est intelligentia sive sapientia memoriae paternae, 20. Quidquid filius sapit, aut intelligit; ejus et meminit, 20. Filius est memoria Patris: et memoria memoriae, id est, memoria memor. Patris qui est memoria, 20. Sicut est sapientia sapiens Patris, et sapientiam, sapientiae Patris, id est sapientia Patrem sapientia 20. Filius est memoria nata de memoria, sicut sapientia nata de sapientia, 20. Filius dici potest intelligentia sapientia et cognitio Patris, 20. Quia intelligit, sapit et novit essentiam Patris, 20. Filius apte dici potest veritas Patris, 20. Quia non imitatio quaedam imperfecta, sed integra, veritas est Patris substantiae, 20. Proles quae de solo summo Spiritu nata est, proles est memoriae illius, 20.
    Filius est intelligentia intelligentiae, scientia scientiae, sapientia sapientiae, et veritas veritatis, 20. Licet Filius seipso sit memor et amet, non tamen est Pater aut Spiritus alicujus, 23, 24. Quia non est memoria gignens, aut amor ab alio procedens, 24. Sed est genitus, et a quo Spiritus procedit, 24. Filius est Deus de Deo, nascendo, 49, 50. Filius Dei aeternitas nata, 48. Filius per hoc est alius a Patre, quia de ipso existit nascendo, 52, 60. Filius minor est Patre et Spiritu sancto, secundum humanitatem, 46. Filius non per aliud est a Patre alius quam quia de illo existit, 53. Quod habet Filius a Patre, non habet ab alio quam a seipso, 60. Non est enim alius Deus de alio Deo, 60. Est tamen alius de alio, 60. Non repugnat ut Filius per se subsistat, 19, et de Patre habeat esse, 19. Filius essentia nata de Patris essentia, 19. Non ideo tamen alius est minus perfecta essentia vel sapientia, 19. Filius nascens de Patre, non exit extra Patrem, 57, 61. Nec loco, nec tempore, nec essentia divisus est a Patre, 61 Magis congruit Filium dici essentiam Patris, quam Patrem, essentiam Filii, 20. Filius habet essentiam a Patre, et Pater a nullo, 20. A Patre habet Spiritum sanctum, 54. Et ut de illo sit Spiritus sanctus, 59. 60. Idem est esse Patris ac Filii, 54. Alia persona est quam Pater, 46. Est Patri per omnia aequalis, 161. Omnino idipsum est quod Pater, et unus idemque Deus, 59. Nec major aut minor, prior aut posterior est Patre, 60, 164. Nec habet aliquid diversum a Patre, 164. Nihil similius est alteri, quam summo Patri proles sua, 19. Summi parentis proles non est filia, sed filius, 19, 49. Est splendor lucis aeternae, [Col. 1082] vera patris imago, nec per rapinam aequalis est Deo, 47. Est perfecte summa essentia, 19. Perfectus per se est, 19. Singulus Filius est perfecte summus spiritus, 19. Increatus et creator, 22. Ille summus est qui vocari Filius promittetur, 160. Nomen Filii non significat, nisi Deum qui filius est, aut relationem qua refertur ad Patrem, 58. Ex ea Filius appellatur, 58. Nativitas Filii dici potest processio, 57. Filius non nascitur neque procedit de Spiritu sancto, 51, 52. Vide Deus, Pater, Spiritus sanctus, Trinitas, Verbum Dei. Convenientius est Filium Patri, quam alium aliis supplicare, 46. Vide Incarnatio. Filius Dei creatus dicitur, 155, et ante saecula a Patre genitus, 155. Filius Dei carnem purissimam et animam sanctissimam assumpsit, 170. Vide Christus, Incarnatio. Per adoptionem efficimur filii Dei credendo in Filium Dei, 174.
    Flagellatio. Vide Vapulatio.
    FLAMBARDUS.Vide Ranulphus.
    FOLCERARDUS monachus, 328. Consanguineus et consobrinus Anselmi, 348, 375. Becci aliquandiu mansit, 375. Ei Anselmus scribi fecerat orationes, 328. Eum Henricus abbas Beccum mittere proposuit, 348. Est exsul propter Deum, 375. Eum salutat Anselmus archiepiscopus, 375.
    FOLCERALDUS sancti Anselmi avunculus. Vide Lambertus.
    Fordwick, 442.
    Fornicatio. Qui fornicatur, Deum offendit, contaminat animam, et totam corporis pulchritudinem foedat, 142. Continua sit fornicationis poenitentia, 209. Tormenta inferni fornicatoribus praeparata, 209. Vide Virginitas.
    Fortitudo. Spiritus fortitudinis esurientibus et sitientibus justitiam convenit, 159. Vanitas roboris, 197.
    Frigus est sine omni calore, 134. Aliud alio frigus majus est, 134.
    FRODELINA. Anselmus ejus, et ipsa Anselmi notitiam requirit, 325.
    Fucus. Contra Fucum, 197.
    FULCO Fulconi, ut oblatam dignitatem quantum sine peccato potest, recuset; ita tamen ut tandem ex obedientia suscipiat, 330. Eum abbatem exorat Anselmus ut mitius agat cum apostata monacho poenitente, 346.
    FULCO Belvacensis episcopus licet imperitus ab Urbano II pontifice confirmatur ex Anselmi commendatione, 353. Ut Anselmus vel per se vel per alium ex suis monachis ei adsit adjutor et consultor ab Urbano II praecipitur, 353. Ut onus episcopale susciperet eum Anselmus cogit regis Francorum et cleri Belvacensis instantia, cum assensu Remensis archiepiscopi, 354. Gravis in eum persecutio a canonicis, presbyteris, et quibusdam laicis movetur, 354. Quia eos a pravis consuetudinibus vult prohibere, 354, adit Rom. pontificem, 354. Ut remittatur roboratus litteris apostolicis exorat Anselmus, 354. Eum instruit de iis quae pro Lanfranco et pro ipso Anselmo contra Roscelinum in concilio Remensi respondere habebat, 357. Ejus in Anselmum amor, 369. Vide Anselmus. Pro eo Anselmus rogat Urbanum II. Ut ipsum pro sua judicet prudentia, 380.
    Fur. Homo et diabolus, fures erant, 76. Alter, altero suadente, seipsum Deo furabatur, 76.
    Futurum. Non est vera oratio quae dicit futurum esse aliquid, nisi reipsa sit aliquid futurum: nec aliquid est futurum, si non sit in summa veritate, 113. Vide Liberum arbitrium, Necessitas, Praescientia.

G
    GABRIEL interpres Dei, 273, 284.
    GALO, episcopus Parisiensis, 406.
    GALO, abbas S. Quintini, 392. Eligitur in episcopum Belvaccusem, 392. Multis eum commendat Anselmus, 393.
    Gaudium aeternitatis, 182. Vide Beatitudo.
    GAUFRIDUS. Vide Godefridus, Goffridus.
    GAUFRIDUS, monachus Beccensis, 397, Filius Eustachii, 397.
    GAUNILO, monachus Majoris Monasterii, auctor libri pra insipiente, 35. Anselmi ratiocinationem confutat, 35, 36, Ipsa ejus ratiocinatio refellitur, 37, 38, 39, 40. Non malevolentia confutat Anselmum, 40.
    GELDUINUS, abbas Aquicinensis, 424. Anselmum consulit de decimis redimendis et de Simoniacis, 424. 425.
    Genealogia. Scriptura genealogias non texit per feminas, 174. Christi genealogia. Vide Christus. Mariae genealogia. Vide Maria. Apud Haebreos generationum nomina modo secundum naturam, modo secundum legem, computatur, 174.
    Generatio. Dare vitam est mortem accipere, 91. Propagatio viri de sola femina, feminae de solo viro, et creatio hominis de limo non est naturalis aut voluntaria, sed mirabilis, 101. Adam non accepit naturam propagandi, nisi per [Col. 1083] virum simul et mulierem, 101. In superna civitate non generabunt homines, 131. Homines generassent in paradiso, 131. Tandiu erit hominum procreatio, donec numerus electorum hominum compleatur, 83. Eo completo cessabit hominum generatio, 83.
    Gentiles quales, 181. Vocati ad Christi convivium, 181.
    GERARDUS electus Eboracensis episcopus, 385, 386, 389, 410, 413. Romanum pont. adit pro pallio, 385, eum Anselmus commendat Rom. pontifici, 385. Thomae successit, 422. Ipsi alter Thomas succedit, 421, 422. Et praecepit papa ut suam professionem Anselmo Cantuar. faciat, 413. Ejus zelus contra Ecclesiae mala, 443, gravia ex hoc patitur, 443. Ejus studium circa clericorum suorum integritatem, 431. Regiae iniquitati favet, 436. Eum absentem Anselmus absens non vult judicare, 398. Et ipse illatum crimen negat, 398. Mortuus est, 421.
    GERBERTUS. Eruditus Gualteri sub eo degentis quaestionibus satisfacere valet, 339.
    GERONTO, sive Gerontinus abbas, 398.
    GERVINUS, episcopus Ambianorum, 378, petit ab Anselmo archiep. ut consentiat electioni Northmanni monachi Cantuariensis in abbatem, 378. Se id ei non posse concedere respondet Anselmus, 378.
    GILDA, 343.
    GIRARDUS, 436. Se usque ad exsilium adjutorem Anselmi profitetur, 437.
    GIRARDUS Morinorum episcopus: eum rogat Anselmus, ut ab Ecclesiae S. Vulmari regimine excuset quemdam monachum Beccensem, ne ovem lupi dilanient, 360.
    GIRARDUS episcopus: testis in epistola qua Henricus rex Anselmum revocat, 382.
    GIRARDUS de Atrebato, frater Ainerti e Beccensi coenobio revocatur propter debita, 316. Eum Lanfranci charitati commendat Anselmus, 316. Ejus moram Anselmus excusat apud Lanfrancum, 319. Ad mare deduxit Anselmum euntem in Angliam, 344. Per eum scribit Anselmus ad Beccenses de constituendo abbate, 371.
    GISLEBERTUS Beccensis monachus, 409, ab Anselmo ad regem Angliae mittitur, 409. Anselmi in eum amor, 339, 355. Gislebertus Beccensis: eum Anselmus mittit ad Lanfrancum quem precatur ut ipsum brevi remittat, 346. Ei electo in abbatem Westmonasteriensem Anselmus gratulatur, 347. Fuit in sancta conversatione nutritus, 347, pro eo apud Walchelinum episcopum Wintoniensem intercedit Anselmus, 352. Ei abbati Anselmus se febre correptum significat, 359. Et ei Richardum ipsius servientem a calumnia purgatum commendat, 359. Gislebertus episcopus Ebroicensis suspicatus fuerat Anselmum cupiditate ad archiepiscopatum fuisse attractum, 368. De qua calumnia se purgat apud eum Anselmus, 368. Ei Ecclesiam Beccensem pastore destitutam commendat, 368. Ejus monachum Anselmus priori Beccensi commendat, 360.
    GISLEBERTUS episcopus Lunnicensis in Hibernia, 417, 447. Ejus opera in Northmannia abbatum et episcoporum canonice facta electio et consecratio, 447. Ei Anselmus mittit XXV margaretulas, 447.
    GISLEBERTUS abbas Cadomensis: de ipsius et monachorum Cadomensium orationum succursu meditans Anselmus a febre liberatus est, 358.
    GISLEBERTUS alter Beccensis monachus, 409, 372. Per cum Guillelmus, electus abbas Beccensis, scripsit ad Anselmum electum archiep. Cantuar. 372. Eum Anselmus mittit ad regem Angliae, 409.
    Gloria. Domini et sanctorum gloria soli comparatur, 163. Quales esse debent qui gloriam Domini videre desiderant, 162, 163. Vide Beatitudo.
    GODEFRIDUS. Vide Gaufridus. GODEFRIDUS DE MELLINGES, 434.
    GODIT virgo, 414.
    GOFFRIDUS. Vide Gaufridus. Godefridus. GOFFRIDUS Pariensis episcopus Walerannum cantorem ecclesiae Parisiensis qui monachum induerat in monasterio S. Martini de campis, violenter abstraxit, 369. Inde Anselmus eum vehementer increpat, 370.
    GOFFRIDUS Cluniacensis sacrista, 431, ab Hugone abbate mittitur in Angliam, 431.
    GOFFRIDUS avunculus Juhel, 420. Ejus virtutes, orationes et abstinentiae, 420.
    GONDULPHUS monachus, 315. In praecipuis amicitiae S. Anselmi, 313, 314, 317, 321, 324, 329, 342. Ejus beneficia in Beccenses monachos, 314, 317, 321 Mittit ei Anselmus tres orationes de S. Maria quas composuerat, 319. Ei Mauritium monachum Anselmus commendat, 321. Et ab eo petit exemplar Aphorismorum cum glossis, 325, 331, 334. Et ei de muneribus gratias agit, 333. Ipse misit munera Hugoni et Basiliae uxori, 333, promovetur ab episcopatum Roffensem: de quo Anselmus ei gratulatur, 337. Ei commendat Anselmus Beccenses monachos quos in Angliam [Col. 1084] mittit, 342. Vide Anselmus. Ut ejus judicio Camerarius ebriosus agat poenitentiam, 343. Eum exorat Anselmus pro Moyse monacho Cantuariensi refuga poenitente, 359. Monachos Beccenses de erepto sibi Anselmo consolatur, 364. Et eos monet ut ejus electioni consentiant, 364. Succurrit Anselmo exsulanti, 435, 439. Rerum Anselmi exsulantis curam habet, 435.
    GONDULDHUS pater S. Anselmi, 513.
    Graeci in Deo dicunt tres esse substantias, 49, 452. Latini tres in Deo dicunt personas, 452. Hoc illi per substantias intelligunt, quod isti per personas, 452. Vide Trinitas. Graeci anathematizant azymitas, 135. Paganis favent, 136. Vide Azymum. Non idem cum Latinis sentiunt, 135, nihil tamen agunt contra fidem, 135. Negatur a Graecis quod Spiritus S. de Filio procedat, 49, 50. Nec recipiunt doctores Latinos, 50. Evangelia tamen venerantur, 50. Et in aliis de Deo uno et trino eadem credunt quae Latini. 49, 50. Vide Spiritus sanctus.
    Grammatica, Grammaticus. Grammatica est qualitas et in subjecto, 146. Grammaticae studium, 434. Utrum grammaticus sit substantia vel qualitas, 143. De hac quaestione multum certabant dialectici tempore S. Anselmi, 150.
    Gratia alia quae salutem non spectat, 128. Alia sine qua nullus salvatur homo, 128. omnis creatura gratia existit, 128, quia gratis facta est, 128. Multa sunt dona gratiae sine quibus homo salvari potest, 128. Quidquid adjuvat liberum arbitrium ad accipiendum aut ad servandum rectitudinem, totum gratiae imputandum est, 124. Missio gratia est; praedicatio gratia est; auditus praedicationis est gratia; intellectus ex auditu est gratiae, et rectitudo volendi gratia est: et haec omnia ad fidem necessaria sunt, 130. Lex non justificat, 171, sed occulta Spiritus S. gratia per fidem Christi, 171. Littera jubens a peccato declinare, peccatum ostendit, 136. Sed nisi adjuvet gratia, ut fiat quod jubetur, inobedientem et praevaricatorem facit, 136, et est littera occidens, 136. Quod quis non habet a se, sed a Deo, hoc non tam suum, quam Dei dicere debet, 78. Omnibus, excepto solo Deo, dicitur: quid habes quod non accepisti? 62, 129. Quidquid a Deo percipimus; gratiae Dei, non nostris meritis ascribamus, 193, 205. Quod homo retribuit Deo, ex Dei munere est, 220. Meritis suis peccator non potest ad Deum redire, 215.
    Gratia praevenit merita nostra, 215. Nihil Deo gratum nisi quod est ab eo acceptum, 215, 216. Deo servire aut placere non possumus, nisi ex Dei munere, 215, 236, 249. Ubi abundavit peccatum, superabundavit gratia; ut ubi abundat miseria, superabundat misericordia, 315. Per sancta studia et per gratiam Dei possibile est Christiano ut fiat sine omni injustitia, 129. A Deo habet creatura quod bona est et quod bona facere potest, 238. A Deo bonus est, quicunque est bonus, 248. Cum boni sumus, Deus facit nos, et non ipsi nos, 263 Sine Deo nihil valemus, 30, 242. Deum homo quaerere non potest, nisi ipse doceat; nec invenire, nisi ipse se ostendat, 30, 242. Homo nihil boni potest incipere sine Deo, sicut nec custodire aut consummare sine ipso, 263. Dei est sua gratia nos praevenire, 385, nostrum est quod accipimus, ejus auxilio studiose custodire, 385. Rectitudinem nullus accipit, nisi gratia praeveniente, 129. Nullus eam servat, nisi eadem gratia subsequente, 129. Cuncta bona nostra, Dei dona sunt, 236. Deus solus est reformator creaturae, quam solus formavit, 215. Nemo sua justitia sine Dei misericordia potest liberari, 249. Universa salus nostra, magna Dei misericordia, 249. Nullus nisi per gratiam valet vitam perpetuam consequi, 158. Tota virtus animae est ex Deo, 220.
    Solius voluntatis Dei opus est, cum a Spiritu sancto corda hominum docentur ea quae neque per se neque per creaturam sciunt, 101. Nullus homo a se habet veritatem quam docet, aut justam voluntatem; sed a Deo, 78. Cogitatio hominis mutari per seipsam non potest, nisi gratia divina subveniat, 107. Gratia divina non subveniente, homines non sunt nisi muta animalia, procreata naturaliter in captivitatem, in interitum, 107. Si quid bene vult anima, donum Dei est, 261. A malo declinare est ex gratiae adjutorio, 213, 250. Vitia superare nemo potest absque divino auxilio, 195, nec bona facere, 213. Quod Deum vel aliquid boni diligimus; non a nobis, sed a Deo habemus, 267. Amor et timor Dei, et pudor peccati, quibus misericordia obtineatur, non habentur nisi ex Dei gratia, 216. Velle obedire non est nisi per gratiam, 130. Dei gratiae non libero arbitrio imputandum quod homo vult et currit, 129. Non Dei, sed hominis est cum gratiam non accipit, aut acceptam rejicit, 129. Comparatio gratiae et vestis, 129.
    Nulla creatura potest adipisci rectitudinem nisi per gratiam, 70, 121, 128, 129, 130. Nec potest, cum deseruit, nisi Deo reddente, illam recipere, 70, 121, 134. Voluntas quae deseruit rectitudinem peccato servit per impossibilitatem per se recuperandi illam, 121, 134. A peccato nemo redit nisi per gratiam retrahatur, 296. Homo a peccato et [Col. 1085] ejus servitute non nisi per alium reverti potest, 121. A rectitudine non nisi per se potest averti, 121. Perdita affectione ad justitiam, non potest voluntas velle justitiam, nisi per gratiam reddatur, 134. Homo qui sponte cecidit, nullo modo potest resurgere, nisi gratia relevetur, 131. Sed merito suo de peccato in peccatum demergitur, nisi misericordia retineatur, 131. Majus miraculum est, cum Deus voluntati desertam reddit rectitudinem, quam cum mortuo reddit vitam, 121. Quia voluntas deserendo rectitudinem, meretur ut illa semper indigeat, 121. Vide Conversio. Opera quae Christus in sanctis proponendo inchoat, honorabiliter consummat, 158. Cum Deus facit in homine bonum quod incepit, totum gratiae debemus imputare, 87. Dominus gratiae suae dona non desinit impertiri, 41. Nullum unquam tempus fuit, ex quo factus est homo, absque aliquo qui ad Christi reconciliationem pertinere, 92.
    Ad Christi reconciliatricem gratiam pertinent non solum qui in novo testamento baptizantur, sed et illi qui ab exordio mundi in eum venturum crediderunt, 175. Redemptio per Christum profuit non solum illis qui eo tempore fuerunt, sed et aliis, 92. Explicatur comparatione regis, 92. Vocati sumus per gratiam, caeteri derelicti per justitiam, 233. Hoc enim innumerabilibus est negatum, quod nobis ex gratia concessum, 233. Gratia non ex meritis, 129, non omnibus datur, 129 et 233. Homo justitiam servando, meretur augmentum acceptae justitiae, 129. Augmentum justitiae, et potestas pro bona voluntate, sunt fructus primae gratiae, 129. Et gratia pro gratia, 129. Quorum Deum miseretur, non omnium aequaliter miseretur, 131. Neque quos indurat, omnes aequaliter indurat, 131. Vide Obduratio, Peccatum. Alius alio fortius viam coeli scandit, sicut unicuique divinitus est datum, 176. Deus gratiam sanctis dat ad mensuram, 178. Christo sine mensura, 178. Vide Christus. Confirmans gratia dat non posse velle peccare, et non posse peccare, 128. Ultima misericordia ea est quae post hanc vitam beatum facit hominem, 86. Deus miseretur cui voluerit, 129, 231. Ploremus et oremus ut velit, 231. Petitio gratiae et virtutum, 193, 235, 236, 237.
    Gratiae effectus, 157. Augmentum gratiae, 129, 176. Ubi Deus non est per gratiam, ibi adest per vindictam, 228. Ferme semper nescitur quorum remissae sunt iniquitates, et quorum minime, 140, 332. Gratia regenerationis amissa, 287. Vide Baptismus, Poenitentia. Bona gratiae nullus potest homini auferre, nisi ipse ea sua voluntate dimittat, 237.
    Sic gratia subsequitur donum suum, ut nunquam deserat hominem, nisi per liberum arbitrium velit aliud, 119. Inconveniens est Deo ut quod sponte dedit non amanti, ut semper amaret; id auferat vel auferri permittat amanti, ut ex necessitate non amet, 25. Malum est derelinqui in manu consilii sui et suo arbitrio regi, 236, 237. A Deo petitur ut hominem neque infirmitati, aut voluntati, aut ulli alii committat, quam Dei dispositioni, 251, 254. Quandoque per Christi gratiam illuminamur, sed exigentibus nostris meritis non adjuvamur, 165. Christus accedit et tangit, cum illuminat ut adjuvat, 165; accedit et non tangit, cum illuminat, sed non adjuvat, 165. Plerumque videmus quae agenda sunt, sed haec non valemus implere, nitimur, et infirmamur, 165. Pater dando voluntatem, trahere dicitur et impellere, 78. In quo tractu vel impulsu nulla intelligitur violentiae necessitas, 78. Sed acceptae bonae voluntatis spontanea et amata tenacitas, 78.
    Gratiae cum libero arbitrio concordia. Liberum arbitrium ad ea quae sunt salutis, 128. Vide Liberum arbitrium. Cum aliquid dicit sacra Scriptura pro gratia, non amovet liberum arbitrium, 129 et 130. Neque cum loquitur pro libero arbitrio, excludit gratiam, 130. Nec sola gratia, nec solum liberum arbitrium salutem hominis operatur, 129, 130. Non ait Dominus: nihil valet vobis vestrum liberum arbitrium, sed, nihil potest sine mea gratia, 129. Liberum arbitrium gratia Dei sustineri indiget, 139. Liberum arbitrium simul esse cum gratia, 128, 129, 130, 131. Et cum eo operari, 128, 132. Gratia in adultis adjuvat liberum arbitrium naturale, 129. Liberum arbitrium sine gratia nihil valet ad salutem, 129. Gratia multis modis liberum arbitrium adjuvat ut acceptam rectitudinem servat, 129. Gratia adjuvat liberum arbitrium, mitigando aut penitus removendo vim tentationis, 129. Aut augendo affectum rectitudinis, 129. Non est tantum imputandum libero arbitrio quantum gratiae, cum rectitudo servatur, 129. Oleo gratia comparatur, 157.
    Gratiarum actio, gratitudo. Hominis erga hominem benefacientem amor et obsequium seu gratitudo, 257. Vide Beneficia.
    GREGORIUS I (S.), 388.
    GREGORIUS VII papae se et Ecclesiam precibus Anselmi abbatis commendat, 353. Et Anselmo mandat ut faciat justitiam cuidam converso suo coram Huberto, 353. Hubertum [Col. 1086] Eccles. Rom. subdiaconum in Angliam misit, 353. Vide Hubertus.
    GUALTERUS monachus, 418, 441. De eo Anselmus rogat priorem, 441. Magister et Anselmi nepotis, 441. Eum rogat Anselmus ut Robertum de Briodna recens conversum in spiritu lenitatis instruat et corripiat, 359, 360. Gualterius abbas calumniam patitur, 330. Ei scribit Anselmus ut ad monasterium redeat, nec esse oves deserendas propter calumniam, 330.
    GUALTERUS sub abbate Gerberto consulit Anselmum de quibusdam quaestionibus, 339. Anselmo iis scripto non vult respondere, 339.
    GUALTERUS prior monasterii S. Wandregisilii, 358.
    GUALTERUS Albanensis episcopus, cardinalis legatus Rom. Eccl. 379, 380. Cum Anselmo vult agere de cogendo in Anglia concilio: sed frustra, propter bella, 379. Ipse ad Anselmum pallium detulit, 379, 380. Rogat Anselmum ut monachos Ecclesiae Cantuariensis quiete possidere res suas permittat, 380.
    GUARNERIUS vir litteratus in vitae periculo proponit monachus fieri, 405. Fit novitius Cantuariensis, 408.
    GUIBERTUS antipapa, 374. Huic adversatur Anselmus, 374.
    GUIDO Beccensis novitius, 320. Magisterio puerorum adicitur, 323. Ejus virtutes; obedientia et humilitas, 323. Eum in Anglia commorantem salutat Anselmus, 334 et 336. Et eum hortatur ad profectum, 336. De Anglia in Northmanniam redit, 434. Eum ut familiarem Anselmus commendat archiepiscopo Rothom. 434. Ipse per litteras petit ab Anselmo absolutionem, 445.
    GUILLELMUS archiepiscopus Rothomagensis, 392, 432, 434. Anselmi amicus, 354. Monachis dominari non quaerebat, 354. Anselmo ut onus suspiciat archiepiscopatus Cantuar. praecipit, 367, 368, 374. Apud eum Anselmus graviter conqueritur de abbate S. Ebrulphi, 432, 433. Promisit se revocaturum monachum quem iste abbas intruserat, 433. Nondum promissa implevit, 433. De ejus causa scribit Anselmus ad papam, 454. Ejus causam papa Anselmo demandat, 416. Vide Anselmus.
    GUILLELMUS canonicus et decanus Ecclesiae Rothom. 433. Electus episcopus Wintoniensis, 382, 393, 403, 410, 429. Ab episcopis propter investituras excommunicatis consecrari recusat, 433. Ejus pro veritate constantia laudatur, 403, 405. Rebus spoliatur suis, et expellitur, 393, 433.
    GUILLELMUS rex Anglorum electioni Anselmi in archiepiscopum Canturiae consentit, 363, 364. Aegrotans et lecte decumbens ei virgam pastoralem quamvis renitenti tradit 363. Dans ei Ecclesiae Cantuariensis gubernationem, 364. Anselmo ad archiepiscopatum provecto, rex convaluit, et ex fero mitis factus, 363. Ipse petit a Roberto comite Northmannorum, et a Guillelmo archiepiscopo Rothom., ut Anselmi electioni consentiant, 365. Anselmo sacrato, multam ab eo pecuniam exigit, 374. Eam dare nolenti irascitur, 374. Non vult ut Anselmus pallium petat, 374. Neque ut concilium cogat, 374. In Anselmum verba profert, 375. Quasdam terras archiepiscopatus Cantuariensis militibus dat, 375 et 381. Ad placitandum de his vult Anselmum cogere, 381. Contendit hujusmodi terras ab Ecclesia Cantuariensi milites Anglos olim tenuisse, 381. Hi cum sine haeredibus mortui sint, posse se dicit quos vult, eorum haeredes constituere, 381. Ejus odium in Anselmum, 375. Voce et litteris Anselmo commisit custodiam Cantuarberiae contra hostes, 379. Nuntium mittit ad archiepiscopum Lugd. pro causa sua contra Anselmum 381. Sine sua jussione nolebat apostolicum recipi aut appellari in Anglia, 381. Nec volebat ut Anselmus ad papam scriberet aut a papa epistolas reciperet, aut ejus decretis obediret, 381. Rex per tredecim annos nullum concilium celebrari permisit, 381. Pro petita licentia eundi Romam in Anselmum offensus, 381. Hanc licentiam negat, et prohibet ne Anselmus eam dehinc peteret, 381. Mox ut Anselmus de Anglia exivit, rex taxat victum et vestitum monachorum Cantuariensis Ecclesiae, 381 Et totum archiepiscopatum in proprios usus convertit, 381. Monetur a papa, sed non resipiscit, 382. Rex Guillelmus mortuus est, 382, 427. Huic successit Henr. 427. Vide Henricus, pro morte Guillelmi regis circa regnum Angliae totus orbis concussus est, 427. Ejus violentia per triennium ab Anglia exsulavit Anselmus, 427. Flambardum Simoniacum evexit ad episcopatum, 427.
    GUILLELMUS de Warenne Henrici regis Anglorum consanguineus, 427. Ei filiam suam spoponderat rex, 427.
    GUILLELMUS Beccensis monachus prior apud Pexeium, dignior ab Ansel. judicatur qui in ejus locum abbas Beccensis eligatur, 367, 371. Ei Anselmus per sanctam obedientiam praecipit ut si electus fuerit, hoc onus subeat, 367. Ipse in abbatem Beccensem electus est, 371. Unde ei gratulatur Anselmus, 371. Ut non concedat monachis [Col. 1087] extra claustra vagari, ut nihil minuat de pauperum eleemosyna, monet Anselmus, 376. De eo alia, 421, 422, 423.
    GUILLELMUS monachus sub Roberto abbate; pro eum abbas Anselmum consulit, 355.
    GUILLELMUS monachus claustrum deseruit, 404. Ejus poenitentia, 404.
    GUILLELMUS Calvellus mercatum Ecclesiae Cantuariensis abstulit, 442, 443. Ei Anselmus minatur excommunicationem, nisi restituat, 443.
    GUILLELMUS de Wareswalt, Henrici I Anglorum reg. legatus apud Rom. pont., 385, 428, 435, 439, 440, 443, 446. Vide Warelwast.
    GUILLELMUS Ecclesiae Cantuariensis archidiaconus, 340, 393. Contumaces presbyteros qui feminas tenebant, excommunicat, 408. Ejus sententiam Anselmus confirmat, 408. Eum Anselmus arguit quod Petrum et Salomonem Ecclesiae hostes in sua domo exciperet, 443.
    GUILLELMUS frater Gaufridi, 444. Se et fratrem suum Anselmi orationibus commendat, 444.
    GUILLELMUS filius Godefridi de Mellinges, 454. Vide Godefridus.
    GUILLELMUS de Metestante, 398.
    GUILLELMUS filius Hionis, 434.
    GUILLELMO militi suadet Anselmus renuntiare militiae saeculi, et dare nomen militiae Christi, 347, 348, 350.
    GUILLELMUS camerarius, 448. Duxit consanguineam, 448.
    GUILLELMUS, Rodulphi filius; ab Ernulpho priore Cantuariensi exigit pecuniam, quae fuerat data pro chrismate, 443. Vide Ernulphus, Rodulphus.
    GUIMUNDUS homo Haimonis vicecomitis, 393.
    GUITMUNDUS (D.), 318.
    GUNFRIDUS Cadomensis, frater Rogerii abbatis, 326. Commendatur Helgoto priori, 326. Vide Helgotus.
    GUNTERIUS sancti Quintini Belvacensis canonicus, 406. In ordinis abbatis locum ab hujus Ecclesiae canonicis substituitur, 406. Vide Sancti Quintini ecclesia.

H
    HACO comes Orcadensium, 448. Eum Anselmus hortatur ut monitis suis populum suum ad Christianum religionem attrahat, 448.
    HAEDUS duplici sensu, 178.
    HAERETICUS. Non est scribendum contra haereticum qui ad veritatem rediit, 42. Pro haereticis et schismaticis oratio, 151.
    HAIMO et RAYNALDUS consanguinei Anselmi, 351: 352. Beccum vadunt invisendi Anselmi ergo, 352. Anselmus ex Anglia eos hortatur ut monachicum habitum Becci induant, 352.
    HAIMO vicecomes, 393. Bona quaedam ecclesiae Cantuar. usurpaverat et ejus homines Anselmi domum in Sandwik vastaverunt, 442, 443.
    HAIMO pater Roberti, 382.
    HAIMO filius Vitalis, 393.
    HAIMO dapifer Henrici Angliae regis testis est in epistola qua rex Anselmum revocat, 382.
    HARDUS amicus et familiaris Eliae comitis, 450. Vide Elias.
    HELGOTUS prior, 319. Ei Anselmi commendat Gaufridum qui Cadomi morabatur, fratrem Rogerii abbatis, 326.
    HELGOTUS S. Audoeni abbas, 413. Amicus Anselmi, 413.
    HENRICUS imperator, Paschali II papae adhaesit, 138.
    HENRICUS, Guillelmi Anglorum regis frater a clero et populo Angliae rex eligitur, mortuo Guillelmo, 382. Anselmi ab exsulantis suffraganeis consecratus est, 382 Inde se excusat ad Anselmum, 382. Ei mandat ut in Angliam redeat; se ei obviam iturum spondet, 382. Ab eo Anselmus magno cum honore suscipitur, 427. Se et regnum ejus consiliis committit, 427. Fracto sacramento regnum invasit, 382. Ad Paschalem II per Guillelmum legatum suum scribit de re inter ipsum et Anselmum, et ab eo responsum accipit, 384, 385. Inquietat Anselmum, 391. Dat episcopatus et abbatias, 394. Exigit pecuniam a Cantuariensibus monachis absente Anselmo, 396. Sollicitus est de Anselmo Romam tendente: ad eum scribit, 398. Nondum coronatus erat cum Anselmus Roma rediit, 399. Consentit ut Anselmus in Angliam redire nolens interim de bonis Ecclesiae Cantuariensis sufficienter habeat, 401, 402. Ejus frater Robertus comes, 403, immicitiae inter ipsum et Robertum fratrem ejus, 403. Exigit a presbyteris Angliae pecuniam in mulctam violati concilii, 407. Tandem Anselmum revestivit de archiepiscopatu, et ei omnia restituit, 407. Presbyterorum conjugia probat, 407. Investituras, sed non hominia, vult dimittere, 411. Anselmo in Angliam regresso committit sua omnia, 413. Minatur resumere suas investituras, eo quod illas dare concederetur regi [Col. 1088] Teutonico, 421. Contristatur de Anselmi infirmitate, 445. Ut ipsum in Northmannia exspectet et huc brevi se transiturum mandat, 445, 446. Robertum comitem in captione tenet, 447. Filiam suam spoponderat Guillelmo de Warenne consanguineo: ea de re Anselmum consulit, 447. Inter eum et Ludovicum Franciae regem colloquium, 449. Filium et filiam suam, et regnum suum Anselmo committit, 449. Henricus monachus: eum de sua absentia solatur S. Anselmus, 313. Ei commendat Herluinum, 314. Quae S. Anselmus scribit Gondulpho, scripta vult Henrico, 315. Quod eum de Anglia in Italiam contendere ad sororem a servitute liberandam non expediat, 317. Ei commendat Anselmus Mauritium monachum, 320. Ei gratias agit Anselmus pro Mauritio diligenter curato, 323. Prior coenobii Cantuariensis, 329, 358, 376. Ei Anselmus gratias agit pro auro quod ad ipsum miserat, 329. Et pro amore ejus erga Mauritium monachum, 329 Ab eo Anselmus veniam petit pro Osberno, 319. Calumniis invidorum impetitur, 331. Has aeque ferendas ei suadet Anselmus, 331. Male erat cum archiepiscopo suo Lanfranco, 331, 335. Eum salutat Anselmus, 331. Ei commendat Osbernum quem remittit, 333, ad obedientiam et patientiam eum hortatur Anselmus, 335. Ei commendat monachos quos in Angliam mittit, 342 Is abbas proposuit Beccum mittere Folceraldum, 348. Anselmus eum exorat pro monacho refuga, 358. Ut omnes hujusce coenobii fratres huic sicut Anselmo obediant, praecipit ipse Anselmus archiepiscopus, 377.
    HENRICUS Beccensis camerarius, ebriosus, 343. Ab Anselmo abbate corripitur, 343.
    HENRICUS de Gornaco: eum Anselmus rogat ut patienter exspectet quae postulavit, 343. Et eum salutat ex Anglia, 351.
    HENRICUS comes: testis est in epistola Henrici regis ad Anselmum, 382.
    HENRICUM amicum dilectissimum Anselmus hortatur ad contemptum saeculi, 352.
    HEREBERTUS Norwicensis, 410.
    HERENGODUS, 435.
    Herba. Inutiles et noxias herbas terra profert sine hominis cura: necessaria non nisi cum labore, 130.
    Hergas. Ecclesia de Hergas, 398.
    HERLUINUS. Eum S. Anselmus commendat Henrico, 314. Per eum scripsit Gondulpho, 314. Eum hortatur ad saeculi odium, 315. Eum salutat Anselmus. 318, 325, 330, 334. Pro eo Deum orat Anselmus, et ei Mauritium monachum commendat, 321. Eum ad proficiendum hortatur, 327, 336. Vide Mauritius.
    HERNOSTUS, 311. Episcopus Rovecestrensis, 327. Doloribus oppressus, 328. Eum Anselmus ad patientiam hortatur, 328.
    HEREWARDUS episcopus de Walis, 374. Ab Anselmo interdictus, 374.
    HERODIS immanitas qui multa millia infantum occidit, 217.
    HERVAEUS Bancorensis episcopus, 412.
    HIERONYMI (S.) sententia de origine animarum, 107. V. Anima, Augustinus.
    HILDEBERTUS episcopus Cenomannorum, 386, 424, 430. Ejus in Anselmum dilectio, 424. Ab eo petit et accipit disputationem De processione Spiritus S. contra Graecos, 386, 424. Flabellum mittit Anselmo, 424. Ei Anselmus promittit se alia ex suis opusculis missurum, 430.
    HIO, pater Guillelmi, 434.
    Hodiernus. Nomen hodiernum non est verbum; licet tempus significet, 147, 148.
    HOLWARDUS. Ejus curam habet Anselmus, 320. Anglus et consobrinus Osberni, 334, 336. Eum salutat Anselmus, 336.
    Homicidum. Occidere hominem potest aliquando quis non injuste, ut Phinees, 98. A sacerdotio arcendus est homicida publicus vel occultus, 425.
    Hominium. Qui regi hominia de Ecclesiis fecerint, non sunt excommunicati, nec ab ecclesiastica benedictione arcendi, 416. Non licet de terra quae de uno domino tenetur, hominium alteri facere, etiam filiis injuste vexet, 403. Hominium laico clericus non faciat, 374.
    Homo. Definitio hominis, animal rationale mortale, 81, 145. Homo ex duabus naturis constat, ex anima et carne, 238. In uno quoque homine simul sunt natura in persona, 97. Homo non uno modo nec una consideratione dicitur corpus, et rationalis, et homo, 10. Sed secundum aliud est corpus, secundum aliud rationalis, 10. Et singulorum horum non est totum id quod est homo, 10. Cum profertur, homo: natura communis significatur, 47. Cum dicitur iste vel ille homo, vel proprio nomine, Jesus, persona designatur, 47. Natura humana est Dei, 171. Quatuor modis potest Deus facere hominem, 88. Nec de viro, nec de femina, ut Adam; de viro sine femina, ut Evam; de viro [Col. 1089] et femina, ut homines; de femina sine viro, ut Christum, 171. Deus fecit Adam de limo, 101. Homo sexto die conditus, 159. Unusquisque ex Adae posteris est homo per creationem, et Adam per propagationem, et persona per individuitatem, 100.
    Homo non habet esse ab Adam, sed per Adam, 100. Humanae conditionis dignitas et miseria, 202. Homo honorabilior caeteris creaturis factus, ut caeteris honorabilis secundum Dei beneplacitum viveret, 237. Omnia in hominis usum creata, 200. Non esset homo, nisi Deus in eo esset: et nisi homo in Deo esset, Deus non esset in homine, 227. Homo se totum debet Deo, 223. De terra in terram revertitur, 201. Primi parentes originaliter fortes et incorrupti habebant potestatem semper servandi sine difficultate justitiam, 97. Vide Adam.
    Homo imago Dei, 198, 200, 202, 203, 241, 250. Quia rationalis est, 238. Et quia factus ut Deum cogitet et amet, 30, 242, 247. Vide Imago, Rationalis natura. Sicut Deus voluntate bonus est: sic homo ad ejus similitudinem, vuluntate bonus est, 238. A Deo creatus ut secundum creatoris sui voluntatem viveret, 237. Homo ideo bonus, quia imitatur eum qui a seipso bonus est, 238. Constat hominem esse factum ad beatitudinem, quae in hac vita haberi non potest, 79, 80. Haec fides ad salutem est necessaria, 80. Ad regnum Dei factus est homo, 104, 132. Et ad videndum Deum, 30, 241. Et ut in corpore et in anima fruatur beata immortalitate, 74. Natura humana pro seipsa facta est, et non solum pro restaurandis individuis alterius naturae, 81. Etiamsi angelus nullus periiset, homines in civitate coelesti suum locum habuissent, 82. Utrum homines non sint facti nisi pro restauratione angelorum perditorum, 81, 82, 83. Utrum homines facti ad perficiendum cum angelis numerum electorum, antequam angelus caderet, 83. Deus proposuit ut de humana natura, numerum angelorum qui ceciderant, restitueret, 81, 83. Ex hominibus perficienda fuit superna civitas, 91. Plures futuri sunt beati homines, quam sint miseri angeli, 83, 83.
    Homo ante peccatum. Homo justus creatus est, 85, 97, 98, 102. Sine omni peccato, 102. Homo creatus est in justitia, 81, 85, 97, 98. 102. Sine omni peccato, 102. Sine omni indigentia, 134. Simul accepit et beatitudinis voluntatem, et beatitudinem, 134. Et voluntatem justitiae, id est rectitudinem, quae est ipsa justitia; et liberum arbitrium sine quo justitiam servare non potuit, 134. Positus est pro Deo inter Deum et diabolum, 85. Ad excusationem et honorem Dei, et ad confusionem diaboli, 85. In paradiso habebat quamdam immortalitatem, id est potestatem non moriendi, 82. Et erat potestate immortalis, 85. Sed non erat immortalis haec potestas, 82. Peccando juste incurrit poenam mortalitatis, 85. Rex fuit, 185. Regnum illius paradisus, 185. A regno illo per inobedientiam pulsus est, 185. Deus sic dedit homini justitiam ut illam posset deserere, 134. Et ut si in illam perseveraret, provehi mereretur ad consortium angelorum, 134. Si vero illam desereret, per se non posset eam resumere, 134. Et beatitudine, quam habebat, privaretur, 134. Et beatitudinem angelorum non adipisceretur, 134. Sed in similitudinem beatorum appetitibus carnis subjaceret, 134. Poterat et quidem facile, non peccato, 85. Omnis homo si peccatum non praecessisset, simul justus et rationalis, sicut Adam, nasceretur, 97, 98, 101. Homo primus si non peccasset, ipse et totum ejus genus in bono ita confirmatum fuisset, ut nec peccare potuissent, 82, 88. Non nisi Dei servus, et angelis bonis aequalis foret, 76. Et eum corpore transmutandus erat in incorruptibilitatem, 87. Totus id est, anima et corpore aeterne beatus esset, 87. Homo justitiam semper habere debuit, 134. Voluntas seu affectio rectitudinis fuit separabilis in primo homine, 133. Diabolus et homo per rapinam et per falsitatem se voluerunt facere similes Deo, 46.
    Homo post peccatum. Omnes in Adam peccavimus, qui nondum eramus; quia facta est necessitas ut cum essemus, peccaremus, 100. In illo omnes cecidimus, in quo omnes peccavimus, 33. In illo omnes bonum perdidimus, 33. Primus homo bonum facile tenebat, 33. Male sibi et nobis perdidit, quod cum volumus quaerere, nescimus; cum quaerimus, non invenimus, 33. Tota natura humana in primis parentibus peccavit, 82. Quia humana natura tota erat in primis parentibus, 82. Tota in illis vicisset, si non peccassent, 82. Voluntas sponte facta est injusta, 134. Post desertam justitiam manet necessitate injusta, et ancilla injustitiae, 134. Per se redire nequit ad justitiam, 100, 134. Sponte se vinci permisit ad voluntatem diaboli, contra voluntatem Dei, 85. Perdidit potestatem cavendi peccatum, 85. Et homines sine peccato esse non possunt, 82. Casus hominis, 184. Homo perdidit ad quod factus est, 30, 241. Perdidit beatitudinem ad quam factus est, 241, 134. Et invenit miseriam, propter quam factus non est, [Col. 1090] 30. Bona, quae perdidit, mala, quae incurrit, 30, 103, 237, 241, 242. Homo deserens justitiam, sic perdidit beatitudinem, ut non perdiderit beatitudinis voluntatem, 134. Haec voluntas modo ad falsa, et brutorum animalium commoda se convertit, 134. Quia vera commoda rationali naturae convenientia, quae perdidit modo habere non valet, 134. Homo se fecit infirmum et mortalem, 85. Genus humanum omnino perierat, 76. Natura egens facta, omnes posterorum personas facit peccatrices et injustas, 104. Tota naturae humanae massa in primis parentibus ejecta de paradiso fuit, 173. Et ex illo tempore clausa illi erat coeli janua, 173. Homo a issa rectitudine servus est et liber, 121. Servus est peccati, 121 et 122. Et non potest non peccare, 121. Non valet semper bonum quod vult, 249. Anima corruptione corporis et ex indigentia bonorum quae perdidit; carnalibus appetitibus est infecta, 98. Corpus hominis corruptioni et carnalibus appetitibus subjacet, ut corpora brutorum, 98. Quoniam Adam subditus esse noluit Dei voluntati, natura propagandi non fuit subdita ejus voluntati, 101. Et gratiam, quam posteris servare poterat, illa perdidit, 101. Licet adsit rectitudo voluntatis, rationalis, natura non minus habet quod suum est, 118. Homo per peccatum non amisit liberum arbitrium, 185. Sed habet aptitudinem intelligendi et volendi, qua potest rectitudinem servare propter se, cum eam habet, 122. Homo in eo quod per peccatum amisit, rex esse desiit; in eo quod relictum est, regulus exstitit, 185. Malus homo dicitur diabolus, 85. Homo semper aut fere semper resistit Dei voluntati, 237. Creaturae omnes propter hominem sunt concordes voluntati conditoris sui, 237. Et ordinem sibi constitutum inviolabiliter servant, 240.
    Homo reparatus. Natura hominis angelica infirmior, 81. Infirmitas naturae humanae Deum excusat, et diabolum confundit, 81. Homo ad angelorum similitudinem restitui debuit, 222. Quod impossibile est fieri, nisi omnium praecepta peccatorum remissione, 222. Vide satisfactio. Non potest imago Dei facere id ad quod facta est, nisi Deus renovet et reformet eam, 30. Deum ea facilitate hominem reformavit, qua cuncta uno verbo formavit, 216. Mirabilius Deus restauravit humanam naturam, quam instauravit, 92. Hoc de peccatore contra meritum: illud non de peccatore nec contra meritum fecit, 92. Vide Christus, Redemptio. Flagellatio post reconciliationem remanet, 132. A peccatis per Christum redimitur, 132. Et regno Dei donatur, 132. Modo in fide, quam promittunt in baptismo, usque in finem perseverat, 132.
    Honestas. Ubi crevit pietas, superabundavit honestas, 142.
    HONFRIDUS, 338. Ejus doctrina, 338. Ei Anselmus quemdam erudiendum commendat, 338. Eum ad saeculi contemptum hortatur, 338.
    Honor. Vide Impassibilis, Gloria, Vanitas. Sublimitas honorum, magnitudo est scelerum, 193.
    Hospites suscipiendi in monasteriis, 376.
    Hostia. Vide Missa.
    HUBERTUS subdiaconus sedis apostolicae legatus in Anglia, 353. Ut Anselmus coram eo justitiam faciat cuidam converso suo, 353. Becci defunctus est, 353. Multa ex censu B. Petri in Anglia collegerat, 353.
    HUGO archiepiscopus Lugdunensis, 345, 347. Ei Monologion et Proslogion misit Anselmus, 347. Ejus providentiae commendat quosdam monachos in quorum monasterio destructa erat monastica religio, 345. ut Anselmus de quibusdam scribat exoptat, 345, 347. Eum Anselmus consulit de terris quas rex ipsi iratus aufert Ecclesiae Cantuar. et de pallio petendo ab Urbano, rege reluctante, 374 et 375. Ad eum rex Angliae nuntium mittit pro sua causa contra Anselmum, 281 Anselmus jam plus debens quam habens ab eo recipitur, et sustentatur, 382. Hierosolymis reversus, suam domum Anselmo fugam meditanti offert, 391. Eum Anselmus de Ecclesiae libertate consulit, 411. Consulit Anselmo ut in Angliam redeat, et sum. pont. ordinationi non resistat, 391. Et gratulatur Anselmus de prospero ejus reditu ex Palestina, 432. Ejus erga Anselmum amicitia, 446. Ejus obitus Nonis Octobris apud Scusiam, dum ad conc. iret, 446. Sepultus est in abbatia Sancti Justi, 446.
    HUGO abbas Cluniacensis, 431. Anselmi amicus, 431. Anselmo Gofridum sacristam Cluniacensem commendat, 431. Hugonis Lugdun. obitum Anselmo scribit, 446. Monachos in Angliam mittit, 446. Et eos Anselmo commendat, 446.
    HUGO monachus: ut praelati sui licet indisciplinati onus per obedientiam sustineat, si ab eo discedendi ipse non concesserit licentiam, 314.
    HUGO inclusus Cadomensis, 325, 348. Significat Anselmo quod Frodelina piissima ejus expeteret notitiam, 325. Duos laicos ad Anselmum mittit ut exhortationibus ad coelestis patriae amorem accederentur, 348. Et per eos ab [Col. 1091] Anselmo petit monita salutis quibus exaudire possit saeculares qui ipsum adeunt, 348.
    HUGO comes in carcere detinet monachum Cluniacensem, 446. Ut eum dimittat, et pro crimine satisfaciat, praecipit Anselmus, 446.
    HUGO comes de Cestre, 431, 432. Ejus filius Robertus monachus S. Ebrulphi, 432. Vide Robertus.
    HUGO et Basilia conjuges: munera Gondulphi monachi eis Anselmus praesentat; et ejus eis litteras legit, 335. Vide Basilia.
    HUGO filius Mabiliae, 435. Terram non suam vult vende re, 435. Vide Mabilia.
    HUGO defunctus, 351.
    Humilitas. Humilitatis tres species seu gradus, 395. In humilitate quanto quis proficit, tanto aliis virtutibus excellit, 378. Sancti quo magis in Dei visione proficiunt, eo magis se nihil esse cognoscunt, 165. Statum non habet, qui se ante Dei oculos esse pulverem videt, 163. Vilia de se sentit qui Dei excellentiam cogitat, 165. Sancti qui intenta mente supernis intendunt, virtutes suas humiliant, 165. Quia in Dei innocentia et sanctitate vident in quantis ipsi quotidie delinquant, quam parum de perfectione sanctitatis habeant; et omnem de suis viribus praesumptionem deponunt, 165. Omni vilitate contentus sit qui Deo vult servire, 191. Ex corde se viliorem reputet, et lingua sua omnibus inferiorem pronuntiet, 191. Vide Superbia.
    HYDIT virgo, 414.
    Hydropicus quo amplius bibit, eo amplius sitit, 180.

I.
    IDA comitissa, 338, 372, 388, 389. Ejus charitas in monachos Beccenses et quoslibet, 338, 350. Ejus virum salutat Anselmus 350. Eam ad profectum hortatur Anselmus, 355. Ejus monasterium, 355. Quod ipsa petebat, Anselmus regi Anglorum detulit, qui non approbavit, 355. Eam sororem et filiam vocat Anselmus, 372. Et eis dat absolutionem per litteras, 372. Eam, Roberti uxorem, salutat, 376. Ejus clericus et capellanus Lambertus, 372. Vide Lambertus. Idae Anselmus absolutionem a peccatis per epistolam impertit, poenitentiam injungendo, 389.
    Idea, Ideae divinae. Summus Spiritus est summa ratio, in qua sunt omnia quae facta sunt, 17. Ea quae facta sunt ex nihilo, non nihil erant antequam fierent, quantum ad rationem facientis, 7. Priusquam fierent universa, erat in ratione summae naturae quid, aut qualia, aut quomodo futura essent, 7, 17. Creaturae sunt in seipsis essentia mutabilis, secundum immutabilem rationem creata: in creante Spiritu sunt prima essentia, et prima existendi veritas, 17. Omnia sunt in scientia Dei vita et veritas, 17. Creaturae sunt semper in summo Spiritu, non sunt quod in seipsis, sed quod est idem ipse, 17. Vide Deus causa rerum, Creatura.
    Ignis duplici sensu, 178.
    Ignorantia hominis, et difficultas bene operandi, 206 Homo aliquando non intelligit quid sit utile, 84. Deceptio non eum excusat qui scire debuit, 394. Ignorantia minuit peccatum, 395. Vide Impotentia, Peccati poena.
    Imago tanto magis vel minus est vera, quanto magis vel minus imitatur rem cujus est similitudo, 15. Discrimen imaginis et similitudinis, 203. Dignior est imago, quam similitudo, 203. Semper meminisse, intelligere et amare Deum, hoc est ad ejus imaginem esse, 203. Quid est ad imaginem et similitudinem esse creatum 202. Homo si concordat cum voluntate Dei, et idem vult quod Deus, exprimit imaginem Dei, 238. Rationalis creatura nihil tantum studere debet quam hanc imaginem sibi naturaliter impressam per voluntarium effectum exprimere, 25.
    Imago Dei in homine est abolita attritione vitiorum, 30, 242. Vide Homo, Mens, Rationalis creatura.
    Impossibile, impotentia. Impossibile est, quo posito aliud impossibile sequitur, 123. Non potest aliquid simul esse et non esse, 124. Vide Existentia. Imposibile dicitur quod sine difficultate perficere non valemus, 132. Impossibile est Deum sibi esse contrarium, 86. Vide Deus omnipotens. Potentia. Impotentia reddendi Deo quod debes non excusat hominem, 85. Quia effectus peccati non excusat peccatum quod facit, 85. Vide Peccatum. Impotentia voluntatis servandi rectitudinem, non est ex impossibilitate, sed ex difficultate, 120.
    Incarnatio. Cur Deus homo factus est, 74 et seq. De hac quaestione multi quaerunt, 74, 75. Haec quaestio est in quaerendo difficilis, et in solvendo est omnibus intelligibilis, et amabilis, 74. De ea satis dictum a SS. Patribus, 74. Ad intelligentiam necessitatis Incarnationis, necessaria est notitia potestatis, necessitatis et voluntatis, 75. Incarnationem nullus humanus intellectus valet penetrare, 92. Constat Deum hominem fieri oportero, 92. Non decebat [Col. 1092] ut quod Deus de homine proposuerat, penitus annihilaretur, 76. Illud propositum ad affectum duci non poterat, nisi genus humanum ab ipso Creatore liberaretur, 76. Haec est necessaria ratio cur Deus homo fieri debuit, 76. Necesse fuit ut Deus assumeret hominem in unitatem personae, 94. Ut qui in natura solvere debebat et non poterat, in persona esset quae posset, 94. Ante saecula Deus praedestinavit ut Verbum caro fieret, 156. Deum incarnari propter homines aut impotentia aut insipientia est gentibus, 76.
    Incarnationis humilitas non repugnat rationi, 77. Natura divina non potest converti in humanam, nec humana in divinam, 88. Nec possunt illae naturae ita misceri, ut ex duabus corruptis una tertia fiat, 88. Una Dei persona in carnata, reliquae duae non simul sunt incarnatae, 45, 46. Plures divinas personas in eodem homine incarnari est impossibile, 46. Non enim possibile est plures personas quae sunt aliae ab invicem, esse unam personam, 46. Qui erat incarnandus, oraturus erat pro humano genere, 46. Et pugnaturus contra diabolum, 46. Filio incarnato, nullum sequitur inconveniens, 46. Nulla alia Dei persona debuit incarnari quam Filius, 46. Sola Filii persona est incarnata, aliis duobus cooperantibus, 44. Cur Filius potius incarnatus sit quam Pater aut Spiritus sanctus, 46, 47. Unde et quomodo Deus assumpsit humanam naturam, 88. Necesse est has duas naturas integras convenire in unam personam, 88. Duae naturae in unam conveniunt personam, sicut corpus et anima conveniunt in unum hominem, 88. Ut ea persona esset homo Deus qui haberet quo superaret omnem essentiam quae Deus non est, et omne debitum, quod peccatores solvere debent; et qui nihil pro se deberet, 222. Alia natura, non alia persona a Verbo assumpta est, 43, 47. Homo assumptus a Verbo, non persona, 43. Nec in unitatem naturae, sed in unitatem personae, 46, 47. In Christo una persona est plures naturae, et plures naturae sunt una persona, 47. In Christo Deus est persona, et homo est persona; nec tamen duae sunt personae, sed una persona, 47. In Christo enim Deus et homo eadem persona est, 47. Et non est alius Deus, alius homo in Christo, 47. Aliud tamen est Deus, aliud homo, 47. Idem ipse est Deus, qui et homo, 47. Non idem est homo, et homo assumptus a Verbo, 47. Verbum et simpliciter homo non est eadem persona, 47. Homo assumptus est eadem persona quae verbum est, 47. Hanc tamen facit Filius Dei, 46. Homo, per unitatem personae, Filius Dei est, 46. Ideo quod facit homo, Deus seu Filius Dei id facere dicitur 46. Filius Dei creator dicitur quia homo factus, 155.
    In Incarnatione Dei natura non humiliatur; sed natura hominis exaltatur, 77. Supplicatio Filii non a Divinitate fit, sed ab humanitate ad divinitatem, 46. Incarnatio Verbi bona per peccatum amissa restituit, 205., etc. Verbum non assumpsit id quod noxium erat ad opus suum, 91. Ideo non assumpsit ignorantiam, 91. Tabernaculum sapientiae incarnatae, corpus assumptum, 155. Vide Christus, Redemptio, Satisfactio.
    Indigere. Aliquid minus alio habere, non semper est indigere, 134. Indigere est carcere aliqua re, cum eam haberi oporteat, 134. Ubi est indigentia, ibi est miseria, 134. Nemo indiget ea re quam non vult, 116. Vide Paupertas.
    Individua maxime substant, id est subjacent accidentibus, 27, Vide Accidens, Substantia, Universale.
    Induratio. Vide Obduratio.
    Infantes in Adam causabiliter sive materialiter velut in semine fuerunt, cum peccavit, 104. In seipsis jam sunt personaliter, 104. In illo non alii ab illo, in se alii quam ille, 104. Fuerunt igitur in illo, sed non ipsi; quia nondum erant ipsi, 104. Sic esse non est nihil et inane quoddam, 104. Vide Peccatum originale. Animae infantum nec amantes summum bonum, nec contemnentes sunt, 26. Qualiter quove merito animae infantum ad beatitudinem aeternam miseriamve distribuantur, comprehendi non potest, 26.
    Infans nullum habet peccatum, nisi originale, 98. Si nullum esset in parvulis originale contagium, nihil mali vel in corpore vel in anima, sub tanta justi Dei potestate paterentur, 108. Qui inter viscera materna suffocantur, poenae videntur concipi non vitae, 233. Infans non portat peccatum patris, sed suum, 105. Quomodo peccata parentum noceant infantibus, 105. Infans qui sine baptismo moritur damnatur, 98. In infantibus sola gratia operatur salutem sine illorum libero arbitrio, 128, 129. Gratia est quia datur aliis voluntas ut infantibus sua fide subveniant, 128. Fide sua Christiani subveniunt infantibus, 128. Infantes baptizatos admittit ad regnum catholica tenet Ecclesia, 106. Justitia Christi qui se dedit pro illis, et justitia fidei matris Ecclesiae, quae pro illis credidit, quasi justi salvantur, 108. Impotentia justitiam habendi illis post [Col. 1093] baptismum non imputatur ad culpam, 106. Non ira Dei, sed gratia est cum imos parvulos Deus de hac vita abripit, 383. Vide Baptismus, Gratia, Impotentia, Peccatum.
    Infernus. De inferno, 452. Tormenta inferni, 211. Haec nunquam delebunt peccata, sed peccata semper tormenta tenebunt, 296. Vide Damnatio, Diabolus.
    Infidelibus et impiis ostendendum quam irrationabiliter nos contemnant, 357. Vide Fides, Fideles.
    Infinitum. Absurda est graduum distinctio in naturis, et naturarum infinita multitudo, 5.
    Initium. Quod potest cogitari esse, et non est; per initium potest cogitari esse, 37. Vide Cogitare.
    Injuria. Remittendum fratris peccatum, 191. Deus praecipit nobis omnino dimittere in nos peccantibus, 79. Solius Dei est vindictam facere, 79, 84. Vide Vindicta. Dimittere in nos peccantibus debemus, si ea quae in Deum peccavimus dimitti volumus, 167. Libenter converso minora dimittit, qui sibi novit a Domino dimissa fuisse majora, 167. Deus ea quae dimiserat, exiget ab eo qui debitum a converso exigit, 167, 169. Peccata per poenitentiam dimissa redeunt, cum indulgentia fratri denegatur, 169. De cordibus, id est non simulatorie, sed veraciter, remittendum est fratris peccatum, 169. Vide Amor proximi. Quae in Deum peccamus, magna et multa sunt, 168. Quae homines in nos peccant, exigua sunt et parva, 168. Quaedam culpa fratris sic offenduntur ut optent fratrem suum aeternis ante perire suppliciis, quam ei indulgeant, 168.
    Injustitia. Vide Justitia.
    Injustus Vide Injustitia.
    Innocentia. Felicior ille qui innocentiam semper servavit, quam qui per peccatum naufragium passus, mortem evasit, 233.
    Insensibilia nec culpam habere possunt, nec gratiam, 117. Vide Justitia, Rationalis natura.
    Intellectus. Intelligentia, 20, 21. Quidquid intelligitur, in intellectu est, 30, 38. Aliud est rem esse in intellectu: aliud intelligere rem esse, 30. Vide Cogitare, Existentia, Mens. Facilius probatur id quod aliquo modo intelligitur, 39. Intellectus nequit ultra aeternitatem transire, 60. Vide Aeternitas.
    Intentio qualis, tale opus, 193. Ad memorandum, et intelligendum, atque amandum summum bonum, debet homo referre totum quod vivit, 203. In Deo moveri est in ille et ad illum dirigere omnem voluntatis et actionis suae motum, 203. Ille qui bonum opus facere volens prohibetur, et gaudet se prohibitum esse, non est laudandus, 356. Ille qui parvum opus agere disponens non permittitur, et laetatur se suae concupiscentiae non esse traditum, judicandus est crimen egisse quod voluerat, 356. Quandiu aliquis est in voluntate criminis de crimine judicandus est, 356. Magna distantia est inter illum, quem ira Dei usque in reprobam actionem deserit; et illum quem gratiae a praecipitio servans operis in bonam voluntatem restituit, 356. Ille nomine facinoris notandus est, qui in actum labitur, aut in mala voluntate deseritur, 356. Non flle qui nec in opus malitiae praecipitatur, et a perversa intentione eruitur, 356. Vide Bonum summum, Facinus, Rationalis natura, Voluntas.
    Interrogare. Tribus modis Deus nos interrogat, 10. Flagelli districtione, 20. Praecipiendo quae volumus, 30. Aliqua occultando et aliqua aperiendo, 172.
    Investitura. Contra investituras, 389, 393, 399, 404, 421, 394, 427, 428. Investituras laici dare non debent, 389. Teutonicus rex dabat investituras, 421. Id papa non concedente, sed tolerante propter gentis hujus feritatem, 421. Omnes qui regi Henrico investituras consulebant, et qui eas accipiebant, sunt excommunicati, 436.
    Invidia. Haec cuncta bona devorat, 192. Suum rodit auetorem, 192. Invidia hominum urit, urendo tristem et cum languore incedere facit, 428. Semper invidet virum virtuti, 331. Qui invidiae persecutionem timet, aut locum ubi vitiosi lateant inveniat, aut virtutibus renuntiet, 331.
    Invitus. Vide Liberum arbitrium, Necessitas, Voluntas.
    Invocatio sanctorum, 211.
    Ira. Deus in natura sua irasci non potest, 169. Ira Dei est ejus vindicta, 169. Deus irritatur malis nostris, 169. Quae Deum non habet placatum, nequaquam evadet iratum, 228. Magna Dei ira est peccatores ad poenitentiam non vocare, sed in peccatis usque ad mortem relinquere, 181. Irasci fratri suo, gravis est culpa, 131. Ira restringenda, 192. Vide Injuria Patientia, Vindicta.
    Ivo episcopus Carnotensis, 406.

J
    JACOB supplantator interpretatur, 155, 166. Designat luctatores qui vitia cum labore supplantant, 155. [Col. 1094]
    JANNE, id est, praeparatus, 176.
    Jejunium, 388. Nisi jejuniis erudiaris, non potes tentationes vincere, 191.
    Jericho luna dicitur, 157.
    Jerusalem civitas electa a Domino, 436.
    Jerusalem id est visio pacis, 156, 17. Ecclesiam designat, 156. Jerusalem superna, 156. Rex Jerusalem, 429, 436. Vide Baldwinus.
    JESUS, id est, salutaris sive salvator, 171, 176, 208. A Deo missus mundum salvare, 171. Jesus redemptor captivorum, salvator peccatorum, spes exsulum, etc., 220. Vide Christus.
    JOANNES sonat, in quo gratia, 166.
    JOANNES---BAPTISTA (S.) 287. Prius ab archangelo laudatus, quam genitus a patre 287. Prius plenus Deo, quam natus ex matre 287. Prius noscens Deum, quam natus in mundo, 287. Est per miraculum conceptus, 102. Non tamen sine peccato, 102. Quia per propagationem naturalem est conceptus, 102.
    JOANNES (S.) apostolus, permansisse virgo perhibetur, 162. Super pectus Domini recumbens ob virginitatis privilegium, 231.
    JOANNES (S.) Damascenus, 108.
    JOANNES Tusculanensis episcopus, 440.
    JOANNES cardinalis, 440.
    JOANNES episcopus quondam Beccensis monachus, sedis apostolicae legatus mittitur in Angliam, 382.
    JOANNES. Scribit Anselmo de illo qui dicebat in Deo tres personas esse tres res, 355. Brevi Romam erat profecturus, 355.
    JOANNES prior Batensis, 420.
    JOANNES prior canonicorum de Monte S. Eligii, 429. Ad eum mittit Anselmus unum e familaribus instruendum, 429.
    JOANNES et Boso monachi sub abbate Rodulpho, 360. Anselmi quaterniones perdunt, inde se excusantes eos Anselmus blande consolatur, 360. Et spondet se eis miseriam missurum, 360.
    JOFFRIDUS. Per eum Guillelmus abbas Beccensis electus scripsit ad Anselmum, 372. Vide Goffridus.
    JOSEPH, id est augmentum, 176. Joseph triginta annis natus, regni suscepit gubernacula, 173. Joseph natura filius Jacob; lege filias Heli, 174. Et sic duos patres Heli et Jacob habuisse videtur, 174. Joseph propinquus erat Virginis Mariae, 174. Mariae genealogia per Joseph describenda, 174. Vide Maria.
    JOTTERANNUS Lugdunensis archiepiscopus, 447. Ejus tribulatio, 447.
    Jubilaeus est in lege annus quinquagesimus, 183.
    Judaeus. Populus Judaicus sola praesentis vitae bona sitiebat, 180. Cor suum habere nesciebat, sed terrenis adhaerebat, 141. Magna gloria est Hebraeis credentibus quod ex eorum genere carnem assumpserit Deus, 171. Judaeos Deus reprobat, 18. Judaeus ad Christum conversus, 409. Qui facit alia ratione quae Judaei faciunt, non propterea judaizat, 135.
    JUDAS diabolus a Domino dicitur, 83.
    Judex. Ad eum non pertinet utrumque, scilicet et querimoniam et vindictam facere, 382. Ipse peccatorem judicabit, ad cujus contumeliam spectat quidquid praevaricator peccat, 208. Ipse judicabit qui bonum pro malo reddidit cui peccator malum pro bono, 208. Qualis judex erit in novissimo, 208.
    Judicium. Animae a corpore separatae quis status, 207. Accusatur a daemonibus, usque ad minimam negligentiam, 207. Tremenda hora: examen horridum: judex districtus, adversarii procaces, 207. Anima justa tremendam illam horam non formidabit, 207. Vide Anima. Dei judicii terror, 191, 207, 234. Horror damnandorum, 234. Decor et laetitia glorificandorum, 234. Tempus universalis judicii est omnibus incertum, 162. Incerta est singulis hora sui exitus, 162. Sancti in die judicii sunt regnum percepturi, 162. in conspectu angelorum et hominum universa peccata nostra etiam cogitationum manifestabuntur, 191, 253. De singulis actibus rationem reddemus, 167, 168. Quidquid operamur, quasi in libro scribitur, 183. Ut in die judicii coram Christo recitetur, 183.
    In die judicii non condemnabitur omne quod non fuerit ad Dei voluntatem directum, 208. In die judicii plura quae nunc aut bona aut non peccata videntur, peccata apparebunt, et terribiliora his quae nunc videntur, 208. Non erit tunc tempus misericordiae, nec poenitentia recipietur, 208. Peccator quos judices et accusatores habet, 299. Peccator a tot arguetur, quot ei praebuerunt exempla et monita bene vivendi, 253. In novissimo hinc erunt accusantia peccata, inde terrens justitia: subtus patens horridum chaos inferni, desuper iratus judex: intus urens conscientia, foris ardens mundus, etc., 208. Angustiae animae in die novissimo, 208. Pertractandum qualiter statuendus [Col. 1095] sis ante judicem, 191. Qui ad vocem diei judicii non expergiscitur nec tremit, non dormit, sed mortuus est, 207. Gaudium justorum cum audient: Venite benedicti, 207. Christus in fine saeculi reprobos dimittet ut a diabolo in sempiternam damnationem rapiantur, 207. Vide Animae separatae status.
    Justi (S.) coenobium. In eo sepultus est Hugo archiepiscopus Lugdunensis, 446.
    Justificare. Peccator peccatorem justificare nequit, 85. Vide Redemptio, Satisfactio.
    Justitia, Justus, Injustitia, Injustus. Justitia Dei in regno suo nihil inordinatum relinquit, nequidem peccatum, 222. Recte ordinare peccatum, pro quo non est satisfactum, est illud punire, 79. Peccatum si non punitur, inordinatum dimittitur, 79 et 84. Justitia dat cuique quod suum est, 171. Justitia est rectitudo voluntatis propter se servata, 98, 99, 114, 115, 126, 128, 129, 133. Haec definitio est perfecta, 114, 115, 126. Justitia, veritas et rectitudo voluntatis eadem sunt, 65. Mox ut habemus et volumus voluntatis rectitudinem, justitia dicenda est, 114. Servare rectitudinem voluntatis propter ipsam rectitudinem est velle quod Deus vult illum velle, 121, 126. Haec est justitia seu rectitudo voluntatis, voluntas creaturae rationalis subjecta voluntati Dei, 79. Voluntas illa justa dicenda est, quae sui rectitudinem servat propter ipsam rectitudinem, 114. Voluntas seu affectio quae est ad volendum rectitudinem, ipsa rectitudo est 133. Nemo potest velle rectitudinem, nisi rectitudine, et rectitudinem habens, 133. Voluntas justitiae est ipsa justitia, 133.
    Nulla est justitia quae non sit rectitudo, 114. Nec alia rectitudo quam voluntatis, justitia dicitur per se, 114. Non habemus justitiam nisi volendo, 114. Si eam volumus, hoc ipso illam habemus, 114. Eam non servamus, nisi cum illam volumus, 114. Quandiu eam volumus, servamus et donec servamus volumus, 114. Mox ut est accepta, est habita et volumus eam, 114. Natura prius est accipere justitiam, quam velle et habere, sed tempore sunt simul, 114. Natura quoque prius est velle et habere, quam servare justitiam; sed tempore simul sunt, 114. Aliud est voluntas, aliud rectitudo quae recta est, 126. Affectio volendi justitiam melior est affectione commodi, 116. Per hanc omnis justus justus est, 116. Nec nisi per istam aliquis beatus esse potest, 116. Beata esset anima sola dilectione justitiae, etiam cum absentia alterius commodi, 116. Vide Beatitudo, Bonum. Nullo modo voluntatis rectitudo, nisi propter se servata, justitia est, 114, 128. Qui solum propter aliud rectitudinem servat, non justitiam diligit, sed illud propter quod illam servat, 128. Et ideo non est dicendus justus, 128. Alia originalis, alia personalis justitia, 97. Personalis justitia, cum injustus accipit justitiam, quam ab origine non habuit, 97. Originalis justitia, quam in ipso sui initio habuerunt Adam et Eva, 97. Vide Adam, Homo ante peccatum. Tribus modis decernitur justitia, 1o cum naturae nostrae sua servamus. 2o cum proximo facimus quod nobis fieri volumus. 3o cum Deo, quae Dei sunt, persolvimus, 159.
    Justitia non plene in nobis impletur, donec Deus sit omnia in omnibus, 159. Justitia non est aliud et aliud in diversis, 4. Laudabilis justitia seu rectitudo non reperitur nisi in rationabili natura, quae eam cognoscit et vult, 114. Justitia est rectitudo voluntatis, non scientiae, aut operis, 114. Qui vult quod debet, si nesciens vult quod debet, non est laudabilis justitia, 114. Vide Rationalis natura. A quo simul accipimus et habere et velle et servare voluntatis rectitudinem, ab illo accipimus justitiam, 114. Sola justitia est ipsum bonum quo boni fiunt angeli et homines, 65. Justitia non est naturalis homini vel angelo, 126. Sed ab eis separabilis, 126. In angelis bonis nulla est injustitia, 129. Nullus illis sociabitur cum aliqua injustitia, 129. Vide Angelus, Beatitudo.
    Justitia est veritas illa voluntatis in qua diabolus non stetit, 133. Debere habere justitiam, factum est ab eo qui dedit; non habere, factum est ab ipso qui deseruit, 69. Non reprehenditur in voluntate quod debeat habere justitiam; sed quod eam non habeat, 69. Debere habere justitiam, decorat naturam; non habere, deturpat, 69. Naturam quae non debet habere justitiam, non deformat non habere, 69. Voluntas semper debet habere justitiam, 127, 134. Quod semel accepit justitiam, eam semper habere debet, 69. Debitricem fecit voluntatem accepta justitia, 69. Deus ab omni rationali creatura exigit, et hoc illa per obedientiam debet, ut justitiam vivendo et loquendo indeclinabiliter teneat, 77. Justitia est aliquid bonum, 69. Rectitudo nullius mali causa est, 133, haec omnis boni meriti mater est, 133. Haec favet spiritui concupiscenti adversus carnem, 133. Si ex illa malum aliquando sequi videtur, non est ex ipsa, sed ex alio, 133. Quando homo habet rectitudinem, non est servus peccati, 121. Nec habet impotentiam non peccandi, 121. Rectitudo est incrementum [Col. 1096] quod dat Deus, 130. Essentia non est recta nisi a Deo, 127.
    Justitia aut injustitia per voluntatem, 64. In adultis salus sit per justitiam, 128. Justitia gubernatur voluntas hominis, 73. Justitia hominum est sub lege, 79. Secundum justitiae quantitatem mensura retributionis a Deo recompensatur, 79. Non habet justitiam, qui eam non servat libera voluntate, 127. Beatus esse non debet, qui non vult justitiam, 68. Vide Beatitudo. Justitia non omnes volunt, 68. Rectitudo volendi aliquid nulli datur. nisi intelligenti recte et quod velle debet, 130. Propter rectitudinem vult homo discere ut sciat recte, id est, juste vivere, 133. Omnis sensus vel intellectus rectudinis, semen est recte volendi, 130. Nemo a se habere potest rectitudinem, nisi volendo, 129. Velle illam nemo potest nisi habendo, 129. Nullo modo creatura potest a se habere rectitudinem, 129. Neque valet eam habere ab alia creatura, 129.
    Justitiam nullus servat, nisi volendo quod debet, 64. Neque deserit, nisi volendo quod non debet, 64. Duo voluntati necessaria ad justitiam; velle quod debet, ac ideo quia debet, 64. Volendo justitiam nemo peccat, 64. Non ita potest voluntas per liberum arbitrium velle justitiam, cum non habet, sicut valet eam servare, cum habet, 134 Deus non valet rectitudinem auferre a voluntate illam habente, 120, 121, 126. Deus dicitur auferre rectitudinem, quando non facit ut eadem non deseratur, 121. Omnis rationalis creatura tenetur justitiam perseveranter servare, 77, 90. Et magis mori quam illam deserere, 77, Christus propter hanc mortuus est, 77. Justitiam vocat Apostolus legem Dei, quia a Deo est; et legem mentis, quia per mentem intelligitur, 98. Voluntas deserendo justitiam, magnum aliquid perdidit, 5, 6. Homo non potest justitiam per se adipisci, 70. Non potest illam perditam per se recuperare, 70, 134. Quaecunque justa dicuntur ad invicem, non possunt intelligi justa nisi per justitiam, 4. Nihil per se est justum, nisi justitia; aut injustum vel peccatum, nisi injustitia, 98. Ante acceptam justitiam nullus est justus vel injustus, 70. Nullus post acceptam justitiam fit injustus, nisi sponte deserta justitia, 70. Injustitia nihil est aliud quam privatio seu absentia debitae justitiae, 65, 69 73, 98, 99, 126. Absentia justitiae, nullam essentiam habet, 69, 126. Absentia justitiae, antequam daretur, non erat injustitia; sed ea deserta injustitia merito vocatur, 69.
    Sola injustitia est malum, quod malos facit, 65, 73. Injustitia non est nisi in natura quae cum debet habere justitiam, non habet, 98. Injustitia est simpliciter malum, quod nihil est, 70, 73. Natura in qua est injustitia, non est simpliciter malum, sed aliquid malum, 70. Injustitia non est talis res qua inficiatur anima, velut corpus veneno, 99. Injustitia dicitur mala opera facere quia voluntas ea facit absente justitia: quae si adesset, prohiberet ne fierent, 99. Manente justitia, multa habetur tranquillitas, 66. In multis nihil aliud videtur iustitia, quam quiescere a malo, ut castitas, patientia, 66. Aliquid diversis considerationibus justum est, et injustum, 76. Ipsum velle injustum, in quantum est, bonum est, 126, et a Deo est, 127. Id solum justum est, quod Deus vult; et non justum, quod non vult, 32. Justi dicuntur recti corde, id est voluntate, 115, 128. Nullus intelligitur rectus, nisi qui rectam habet voluntatem, 115. Qui proprie et absolute dicuntur justi et recti corde, 129. Est aliquis secundum aliquid justus, et secundum aliquid injustus, ut qui castus est et invidus, 129. Talibus non promittitur beatitudo justorum, 129. Filii lucis, justi dicuntur, 183. Sunt justi qui nunquam magna bona operantur, 183. Sancti homines dicuntur filii Israel, sicut et filii Abrahae, 83. Omnes juste viventes sunt angeli Dei, 83. Vitam angelicam imitantur, et aequalitas angelorum illis promittitur, 83. Confessores etiam et martyres dicuntur, 83.
    Vir justus a virtutibus possidetur, nec ullum vitium in eo aliquid dominationis habet, 177. Justus Deum in se manentem habet, 203. Vir justus non fixit mentem in amore praesentis saeculi, 177. Sed ad futurum saeculum desideriis et profectus assidue tendit, 177 Vide Mundus. Vir justus quotidie proficiendo virtutum gradibus fit coelo vicinior, 177. Vir justus pro novissimis obsecrat, 177. Vir justus aegre fert moras vitae praesentis, 177. Vir justus subtiliter discernit inter virtutes et vitia, 177. De gloria et bonis animae justae cum exit de corpore, 211, etc. Vide Anima. Justis promittitur vita aeterna, 128. Vide Beatitudo. Non justus est qui facit quod debet, si non vult quod facit, 113. Qui coactus aut mercede conductus vult quod debet, non dicendus est justus, 114. Qui non vult quod debet, justus non est, 114. Qui non reddit quod debet, injustus est, 85.
    Juramentum. de Juramento, 193. Non jurat qui aliquid se facere dicit in nomine Domini, 366. [Col. 1097]

L
    Labor. Salvator electos suos per hujus vitae labores ad vitam futurae beatitudinis introducere disposuit, 162. Vide Requies.
    Lacrymae. De Lacrymis, 191. Lacrymarum donum a Deo petitur, 257, 260. Lugendum pro peccatis, et pro desiderio coelestis patriae, 159. Illud sordes lavat; istud accendit futurae vitae amatores, 159. Lacrymae Jesu testes specialis amicitiae erga Mariam, Martham et Lazarum, 231.
    Laetitia. Nulla sentri debet laetitia nisi de his quae auxilium aut spem dant perveniendi ad beatitudinem, 84.
    Laicus. Episcopus jam consecratus Ecclesias quae non sunt in sua parochia, de manu laici non debet accipere, 383. Si vero in sua parochia sint, potest accipere, 383. Redduntur enim magis quam dantur, 383. Vide Episcopus, Excommunicatio, Investitura, Lateranense concilium.
    LAMBERTUS Idae comitissae capellanus, 388, electioni S. Anselmi adfuit, 372 In Anglia moratur pro Idae negotiis, 388. Ut nihil perdat de praebenda rogat Anselmus, 388.
    LAMBERTUS coenobii S. Bertini abbas, 416, eligitur in archiepiscopum Remensem, 416. Ut per solam obedientiam onus subeat, et non contra obedientiam illud refugiat, ei consulit Anselmus, 416. Abbati Cluniacensi subditus erat S. Bertini abbas, 416. Vide Sancti Bertini coenobium.
    LAMBERTUS abbus, 381. Eum Anselmus exorat pro monacho refuga, sed poenitente, 381.
    LAMBERTUS et FOLCERALDUS avunculi Anselmi, 318, 328. Eos Anselmus deterret ab amore saeculi, 328.
    LAMBERTUS magister Willelmi et Rogerii monachorum, 318.
    LAMBERTUS vir nobilis: eum Anselmus ad saeculi contemptum hortatur, 356.
    LANFRANCUS electus in archiepiscopum Cantuariensem, 311. Abbas fuerat Cadomi, 316. Fuerat et prior Becc., 316, 341. Ejus dona Beccensibus, 316, 341. Ejus modestia in muneribus, 326. Ejus ad subveniendum misericordia, 317. Ejus prudentia, 325. Lanfrancum nepotem suum Beccum misit, 319, 320. Romam profectus est, 319. Nepotem suum et Guidonem novitios hortatur ad humilitatem, 320. Nepotem suum corripit quod ejus praeceptum de non legendo intra annum, transgressus sit, 320. Quaerit Anselmi sententiam contra quasdam assertiones, 326. Ejus opus in S. Pauli Epistolas, 333. Ei examinandum suum Monologion misit Anselmus, 335, etc., 336, 337. Anselmum monuit ut divina auctoritate sua dicta firmaret, et cum eruditis in sacris Scripturis conferret, 337. Quaedam in Anselmi Monologio notavit, 337. Viginti libras Beccensibus mittit per Herbertum abbatem, 341. Ad eosdem misit aurum pro calice conficiendo, 341. Ejus judicio puniendus camerarias ebriosus, 343. Ei morbo laboranti condolet Anselmus, et sui monasterii necessitates commendat, 361. Hunc mortuum semper dolent Beccenses, 365. Lanfrancus dedicaverat ecclesias villarum suarum intra quamcunque dioecesim, 373. Bona dederat Ecclesiae Ductinensi, 434, eum post mortem a Roscelini errore vendicat Anselmus, 357. Vide Anselmus, Roscelinus.
    LANFRANCUS junior Lanfranci archiepiscopi nepos: ob mores ejus laudabiles eum salutat S. Anselmus, 313, 314. A Lanfranco archiep. Beccum mittitur: unde Anselmus multum gratulatur, 319, 320. Ut per annum non legeret in refectorio vel in capitulo, aut in monasterio jussit Lanfrancus archiep., 320. Hoc praeceptum transgressus est, 320. Ejus virtutes, 323. Dolore capitis vehementi vexatur, 323. Anselmi in eum amor, 333. Eum ad se mitti poscit Anselmus, 335. Rogat Anselmus ut quam primum sine incommodo poterit, redeat, 336. In abbatem S. Wandregisilii assumptus contra Anselmi abbatis sui voluntatem, 357, 358. Inde eum durius increpat Anselmus, 358. In monachos S. Wandregesilii crudelis fit, 358. Interfuit cum Beccenses monachi in congregatione requisiti sunt de suo consensu electioni Anselmi in archiepiscopum Cantuariae, 365. Vide Anselmus, Lanfrancus, S. Wandregisilii monachi.
    LANFRIDUS abbas S. Wimari, 377. Ut gregem non deserat, cujus sub ejus obedientia vult degere, etsi altera inordinate velit agere, 377.
    LANZONI monachi sanctioris vitae normam S. Anselmus praescribit, 312. Eum monet ut a diaboli tentationibus caveat, 321. Et ut stabilitatem in monasterio teneat, 321, 322.
    Lapsus. Lapsos necesse est ad tempus abstinere, 332. Vide Communio, Poenitentia. Carnalis lapsus prohibet ad sacrum ordinem accessum, et reditum, duabus ex causis, 1o Propter culpam. 2o Propter sacri ordinis decolorationem, 140, 332. Vide Ordo.
    Lateranense concilium sub Paschali II interdicit ne clericus hominium laico faciat, aut de manu laici Ecclesiam vel ecclesiastica dona suspiciat, 383. [Col. 1098]
    Latro usque ad animae exitum in peccatis fuit, 213. in extremis sua mala confessus misericordiam invenit, 213. Et ipso die in paradiso fuit, 211. Latro in cruce sanctificatus, 274, verius cognovit Christum in cruce pendentem. quam in templo docentem aut miracula facientem, 274. Latro in cruce Christi confessor et martyr, 274. Opinabantur aliqui latronem hunc fuisse filium principis latronum, et ab eo matri suae redditum fuisse Christum parvulum quem ipsi suffutati fuerant, 230. Fortis et velox latro ideo malus est, quia noxius, 4.
    Laus. Laudes contemnendae, 320. Laus Dei, 254. Homo ut Deum sine fine laudet creatus est, 203. Sanctis proposita regula, laudare Deum ac diligere, 103. Deus ex toto corde laudandus, 103, 206. Vide Deus, Honor. A creatura non intelligente Deum laudari, hoc est a rationali creatura intelligi Deum eam bonam fecisse, pulchreque ordinasse, 238.
    LAURENTIUM Cantuariae archiepiscopum paganorum metu fugientem Petrus apostolus flagellavit, 364.
    Leprosi peccatores designant, 184.
    LERMENDESIS comitissa. Ab Anselmo Beccensibus commendatur, 364.
    Lex vetus lex Dei dicitur, quia a Deo est; et lex Moysi, quia per Moysen ministrata, 98. Legi anteponenda evangelica veritas, 165. Inimici Dei deputantur qui legi Dei nolunt esse subjecti, 389, 391. Vide Dei voluntas. Dei institutio in duo dividi potest in praecepta divinarum scripturarum, et in legem naturalem, 151. Lex naturalis est Dei institutio, 151. Lex naturalis est quae insita est homini, 151. Lex naturalis illa est: Quod tibi fieri nolueris, alteri ne feceris, 151. Huic Dei legi quicunque obviat, Dei voluntatem non servat, 151. Praecepta Scripturarum voluntas Dei appellantur, 151. In constitutionibus apostolicis et ecclesiasticis lex Dei intelligitur, 438. Vide Ecclesia. Rectae observationes Ecclesiarum voluntas Dei non immerito appellantur, 151. Quibus non acquiescit, a voluntate Dei deviat, 151. Lex non justificat. Vide Gratia.
    Lexoviensis Ecclesia in Anglia, 412.
    Liberum arbitrium. Quid sit libertas arbitrii, 117, etc., et utrum illam semper habeamus, 117. Omnis libertas est potestas, 118. Libertas arbitrii est potestas servandi rectitudinem voluntatis propter ipsam rectitudinem, 118, 122, 126, 129, 132. Haec definitio perfecta est ex genere et differentiis, 122, 126. Libertas arbitrii constat ex ratione quae rectitudinem valeat cognoscere, et ex voluntate, qua illam tenere possimus, 119. Libertas arbitrii non est potentia peccandi et non peccandi, 117. Quidam putabant libertatem arbitrii esse, posse peccare et non peccare, 117. Nec libertas, nec pars libertatis est, potestas peccandi, 117. Libertas non est nisi ad hoc quod expedit, 80. Liberior est voluntas quae a rectitudine non peccandi declinare nequit, quam quae illam potest deserere, 117. Potestas peccandi addita voluntati minuit ejus libertatem; et si dematur, eum auget, 117. Rectitudo servatur per liberum arbitrium, 129. Peccatur per liberum arbitrium, sed non per hoc unde liberum est, 118. Sed per potestatem peccandi, 118. Vide Peccatum. Voluntas. Per liberum arbitrium peccatur, cum non aliqua re cogente, non aliqua necessitate, sed sponte peccantur, 117, 118.
    Libertatis arbitrii alia est a se, quae est solius Dei: alia a Deo facta et accepta, quae est angelorum et hominum, 122, 126. Et haec alia tenet rectitudinem, alia caret, 126. Quae tenet, alia separabiliter, et est omnium angelorum ante casum malorum, et omnium hominum ante mortem, 126. Alia tenet inseparabiliter, et est electorum angelorum post casum aliorum, et electorum hominum post mortem, 126. Quae caret rectitudine, alia caret recuperabiliter, est hominum in hac vita, 126. Alia irrecuperabiliter, est reproborum angelorum post casum suum, et reproborum hominum post hanc vitam, 122. Deus et angeli, etsi peccare nequeunt, liberum habent arbitrium, 117.
    Liberum arbitrium hominum differt a libero arbitrio Dei et angelorum bonorum, 117. Eadem tamen est definitio liberi arbitrii in utrisque, 117. Vide Angelus, Dei voluntas, Homo, Rationalis natura, Voluntas. Liberum arbitrium Dei et angelorum bonorum, non potest peccare, 117. Deus dedit rationali creaturae liberum arbitrium, 129. Per potestatem peccandi, et sponte, et per liberum arbitrium, et non ex necessitate, nostra et angelica natura primitus peccavit, 117. Illi peccatum dominari poterat, et tamen libera erat. 117 et 118. Angelus et homo etiam postquam peccaverunt, liberum habent arbitrium, 118, 119, 121. Ad rectitudinem voluntatis propter se servandam acceperunt libertatem arbitrii, 118. Non ad illam, habendam a se, nec ad illam perditam recuperandam per se, 118. Vide Adam, Angelus, Homo. Habemus potestatem servandi rectitudinem voluntatis, quandiu ratio in nobis est et voluntas, 119. Sicut habemus potestatem vivendi, etsi in tenebris positi simus, aut ligatos oculos habeamus, [Col. 1099] vel non adsit res quae possit videri, 119. Rationalis natura semper habet liberum arbitrium, 121, 122, 126. Quia semper habet potestatem servandi rectitudinem voluntatis, propter ipsam rectitudinem, 126. Etiam cum eam non habet, 121. Quae per liberum arbitrium fiunt, nulla necessitate proveniunt, 123. Multa fiunt nulla necessitate, sed libera voluntate, 125. Vide Necessitas. Non in omnibus liberum habemus arbitrium, 126. Non est idem arbitrium, et libertas qua dicitur liberum, 126. Multa fiunt ex libera voluntate, quae, antequam sint, fieri potest ut nunquam sint, 124. Et tamen quodammodo sunt necessitate, 124. Non repugnant necessitas quaedam et arbitrii libertas, 123. Vide Necessitas
    Liberi arbitrii et praescientiae concordia, 71, 72. Vide Praescientia. Multi putant ad salutem vel damnationem nihil valere liberum arbitrium, sed solam necessitatem propter praescientiam, 126. De libertate arbitrii in his quae sunt ad salutem 126, 127. Non aliquid facit vis necessitatis, ubi operatur electio sola voluntatis, 126. Potestas servandi rectitudinem est semper libera, 126. Hac libertate arbitrium liberum et voluntas libera dicitur, 126. Ibi est libertas, ubi non est deserendi rectitudinem necessitas, 126. A liberalitate sua voluntas nec per se nec per alium potest privari, 121. Voluntas non operatur necessitate, quae, si non vellet sponte, non operaretur, 124. Quamvis quod facit, necesse sit fieri, 124. Voluntas non cogitur vel prohibetur ulla alia re, 123. Ex libertate fit, quod fit ex voluntate, 123. Vide Voluntas. Quidquid operante spontanea voluntate contingit, non fit necessitate, 128. Tempore S. Anselmi erant multi qui liberum arbitrium esse aliquid penitus desperabant, 128. Fuerunt qui totam virtutum efficaciam in sola libertate arbitrii consistere arbitrati sunt, 128. Qui ex necessitate vult ut non possit aliud velle, nec justus nec injustus potest appellari, 69. Deus voluntati sic dedit justitiam, ut excedendi non amputet potestatem, 69. Ut mereatur nunquam posse velle quod non debet velle, 69. Necessitate fit opus peccati quod vult homo, quamvis non necessitate velit, 124. Homo non vult necessitate, 124. Peccatum voluntatis non fit necessitate, sicut velle non est necessarium 124. Vide Peccatum.
    Nemo peccat invitus, id est, nolens, 119. Nemo rectitudinem deserit, nisi volendo, 119, 129. Homo velle non potest invitus, 129. Quia velle non potest nolens velle, 129. Quo sensu quis dicitur invitus aliquid facere, 119. Alia voluntas est qua volumus aliquid propter se: et alia, qua aliquid volumus propter aliud, 119. Invitus facere quis dicitur, cum non propter se et non nisi propter aliud vult id facere, 119. Aut cum nolens est in angustia utrumlibet faciendi, 119. Aut eum non potest nisi aegre et cum difficultate hoc non facere, 119. Et in his omnibus est libera voluntas, 119. Ideo libera est voluntas, quia non nisi volens vult, 119. Libera est voluntas, quem aliena potestas sine suo assensu subjicere non potest, 119. Non tamen equi appetitus liber est, 119. Quia in equo non ipsa se voluntas subjicit, 119. Voluntas consensum non naturaliter, nec ex necessitate, sed ex se habet, 119. Id omne liberum est quod nisi volens cogi vel prohiberi non potest, 119 Hoc non permittit libertatem, quod expugnare nequit invitam, 120. In brutis non est liberum arbitrium, 119. Haec difficultas non permittit libertatem voluntatis, 119.
    Libero arbitrio homo dimissus, 168. In volente et in currente aliquid prodest liberum arbitrium, 129. Naturalis libertas arbitrii sine justitia otiosa est, 134. Ancilla facta est suae affectionis quae ad commodum est, 134. Quia remota justitia, nihil potest velle, nisi quod illa vult, hoc est commodum, 134. Libera voluntas si libero arbitrio se animae junxerit, tunc opitulante gratia carnem sursum elevat, 239. Si se libero arbitrio carni junxerit, voluntas et caro animam deorsum trahunt, 239. Vide Angelus, Dei voluntas, Gratia, Homo, Necessitas, Peccatum, Praedestinatio, Praescientia, Potentia, Tentatio, Voluntas.
    Libido. Melius est mori, quam libidine maculari, 191. Remedium libidinis, memoria mortis, judicii et inferni, 191. Vide Voluptas.
    Lincolniae episcopus Robertus, 444. Vide Robertus.
    Lingua. Athleta Dei perfectissimus continet Linguam, etc., 191. Linguae peccata: mendacium, detractio, adulatio, 214. Vide Adulatio, Detractio, Mendacium, Verba otiosa.
    Locus aliquid est, 11, 12. Unum totum non potest esse simul in diversis locis totum, 12, 13. Quod totum est in aliquo loco, nihil ejus est quod sit extra ipsum locum, 12. Quod totum est in quolibet loco, nihil ejus est simul in alio loco, 12. Quomodo quod totum est in aliquo loco, totum quoque simul est in alio loco, 12. Non posse simul esse tota in singulis locis, de iis solis dicitur quae loci spatium non excedunt, 12, 13. Locus non [Col. 1100] est nisi rei, cujus quantitatem circumscribendo continet, et continendo circumscribit 13. Vide Angelus, Anima, Corpus, Spiritus
    Locus a loco sic distinguitur, ut singula loca sint, 12. Id quod totum est in uno loco, sic distinguitur ab eo quod eodem tempore totum est in alio loco, ut singula tota sint, 12. Incircumscriptum est quod simul est ubique totum, 32. Circumscriptum simul et incircumscriptum est quod sic est alicubi totum, ut potest simul esse totum alibi, sed non ubique, 32. Circumscriptum est quod cum alicubi totum est, non potest simul esse alibi, 32. Quod clauditur loco aut tempore, minus est quam quod nulla lex loci aut temporis coercet, 32. Localia verba (ubi, ibi, etc.), saepe attribuuntur rebus, quae nec loca sunt, nec circumscriptione locali continentur, 32
    Londinensis. Concilium Londinense sub Anselmo, 407. Violatur a presbyteris, 407. Concilium II Londinense sub Anselmo, 431. De ejus capitulis nihil relaxandum, 431. Concilium III Londoniense sub Anselmo, 437. Non vult Anselmus illud publicum fieri, donec episcopatum consilio retractetur. Londinensis episcopus ecclesias villarum quae intra suam dioecesim erant sitae, sed ad Cantuariensis episcopi proprio jure pertinent, dedicare vult, 372. Huic se opponit Anselmus, 372. Episcopus Londinensis pallium nunquam habuerat, 421. Clericus Londinensis fit Ecclesiae Cantuariensis monachus, 437.
    Loquimur Deo, cum ejus faciem per desiderium postulamus, 172
    LUCAS evangelista secutus est Septuaginta interpretum editionem, 175. Lucas a David usque ad Christum plures successiones, Matthaeus pauciores refert, 174
    Ludovicus rex Francorum, 440 Anselmo compatitur, et eum invitat ut in Galliam veniat, 440. Ejus cum Henrico Anglorum rege colloquium, 449. Angl. regi hostagios dedit, 449.
    Lumen in lumine, unum tantum lumen est, 61.
    Lundonis Ecclesiae archiepiscopus in Dania amicus Alberici cardinalis, 448. Eum Anselmus rogat ut alienigenas ad ecclesiasticos ordines non suscipiat, 448.
    Lustrare est circuire et purgare, 171.
    LUVERIM virgo, 414.
    Lux. Lucis et lucentis comparatio cum summa essentia et summo ente, 6.
    Luxus in aedificiis, 198, 199. In hortis, 199. In veste et ornatu, 19. In mensa, 199.

M
    MABILIA sanctimonialis, 412. Ut a saecularium conversatione abstineat, eam Anselmus hortatur, 412.
    MABILIA mater Hugonis, 435.
    Maglorii (S.) monasterium Parisiis, 346. In eo monachi propter scholas, 346.
    Magnum. Quidquid per aliud est magnum, minus est quam id per quod est magnum, 5. Vide Deus summus.
    Majestatis nomine papa vocatur, 354. Vide Papa.
    MALCHUS episcopus Waterfordiensis, 434.
    Malmesberiae abbatia, 410. Committitur Edulpho Wintoniensi monacho, 410. Vide Edulphus.
    Malum non est aliud quod non bonum, aut absentia debiti boni, 67, 99. Nihil est, 65, 66, 73, 99, 126, 343, 344. Si malum nihil est, quomodo nomen ejus aliquid significat, 343, 344. Non repugnat malum nihil esse, et mali nomen aliquid significare, 66, 343, 344. Malum et nihil significant aliquid, sed quod significatur, non est malum aut nihil, 66. Nomine mali et nihil significatur aliquid non secundum rem, sed secundum formam loquendi, 66. Duplex malum: unum est injustitia: alterum dicitur incommodum, 68, 73, 126. Vide Bonum. Malum quod est incommoditas, aliquando nihil est, ut caectias; aliquando est aliquid, ut tristitia 73, 99. Malum non aliud est quam absentia justitiae derelictae in voluntate, aut in aliqua re propter malam voluntatem, 70. Malum, quod est incommoditas, semper odio habemus, 73. Illud est quod horremus, audito nomine mali, 73. Posse malum facere, non est potentia sed impotentia, quae deorsum trahit, 248. Malum sua culpa quis facit, quia sua voluntate id facit, 129. Quod est simpliciter malum, non est Dei; sed volentis, seu moventis voluntatem, 70, 73. Homo habet in bonis quod mala non sunt, 134. Quia cum posset deserere justitiam, non deseruit, 134. In malis homo solummodo habet quod mala sunt, 134. Quia ea sola propria, id est, injusta voluntate facit, 134. In unaquaque gente multi sunt qui perverse vivant, et pauci qui bene agant, 155. Non debemus facere mala, ut veniant bona, 400.
    Mammona. Rapere res alienas, mammona iniquitatis est, 183. Vide Avaritia, Divitiae,
    Mansuetudo. De mansuetudine, 159. Mansuetudo amanda, [Col. 1101] 191. Hujus magister est Christus, 159. Haec possidet veram terram, 159. Vide Injuria, Ira, Patientia.
    MARDOCHAEUS in filiam adoptavit Esther filiam fratris sui, 174.
    MARIA Virgo (B.). Ipsa Virgo ab Adam sicut omnes alii, producta est, 104. Hanc iniquitatibus conceptam et cum originali peccato natam profert Anselmus, 91. Et ipsam in Adam peccasse, 91. Nisi Virgo munda fuisset, Christus de illa esse non potuisset, 92, 93. B. Virgo de illis fuit, qui ante Christi nativitatem per eum mundati sunt a peccatis, 92. Ipsius munditia non fuit nisi a Christo, 92 Per ejus mortem futuram munda fuit, 92. Si Christus moriturus non esset, Virgo munda non fuisset, 92. Munda esse nequaquam valuit, nisi veram Christi mortem credendo, 92, 94. Per hanc fidem mortis Christi certo futurae B. Virgo mundata est, 93, 94. Virgo non credidit Christum esse moriturum nisi quia ipse vellet, 94. Vera fuit fides Virginis de Christi morte futura, 94. Fidei tamen hujus veritas non causa fuit ut ille sponte moreretur, 94. Sed quia hoc futurum erat, vera fuit fides, 94. Deus Pater unicum Filium Virgini dedit, ut naturaliter esset unus idemque communis Dei Patris et Virginis Filius, 103. Ipse Filius substantialiter facere sibi matrem Mariam elegit, 103. Spiritus sanctus volebat at de Maria Virgine conciperetur et nasceretur ille de quo procedebat, 103.
    Virgo, antequam Christum conciperet, per fidem mundata fuit, 103. Etiam si in tota Virginis essentia peccatum esset, per fidem munda fieri potuit, ut Christum conciperet, 103. Decebat ut conceptio hominis Dei fieret de matre purissima, 103. B. Virgo de sancto Spiritu concipere digna fuit, 169. Purgatione non eguit, 169, 170. In B. Virgine nec voluntas creaturae prolem seminavit nec natura germinavit, 104. Sed Spiritus sanctus de Virgine virum mirabiliter procreavit, 104. Vide Incarnatio. Nullus unquam ad eam accessit sensu libidinis, 178. Decebat ut ea puritate, qua major sub Deo nequit intelligi, Virgo illa niteret, 103.
    B. Virginis humilitas, 178, 179. In ea nec superba virginitas, nec inquinata humilitas, 178. Humilis virginitas, et Virgo humilitas, 178. Mariae sublimitas, 179. Mariae Virginis encomia, 273, 276, 277, 278, 279, 281, 282, 283, 284, 286. Orationes ad B. V. Mariam, 276, 277, 278, 279, 280, 282, 283, 284, 285, 286. Apparens quidam servo suo agenti in extremis, dixit se esse matrem misericordiae, 278. Mater Dei est mater nostra, 281. Maria, mediatrix nostra, 283. Maria singulariter fuit mater simul et virgo, 179. Impossibile est aliam simul esse matrem et virginem, 179. Per fidem Christus intravit Mariam, 179. Jesus non violavit Virginis claustrum, 179. B. Virginis Mariae virginitas, 178, 179, 276, 277, 278, 279. B. Maria Virgo et mater, 276, 277, 278, 283. Nova et intemerata virgo facinus antiquae viraginis expiavit, 276. Maria tacente, nullus sanctorum orabit, nullus juvabit: ipsa orante, omnes orabunt, omnes juvabunt, 277. Sine ipsa nihil pietatis, nihilque bonitatis est, quia mater est virtutum omnium, 277. Deus omnia creavit, et Maria Deum genuit, 281. Deus, qui omnia fecit, ipse se ex Maria fecit, 281. Deus est Pater rerum creatarum, et Maria mater rerum recreatarum, 281. Sicut necesse est ut omnis a Maria aversus et despectus intereat, ita omnis ad Mariam conversus et ab ea respectus impossibile est ut pereat, 281. Virgo Maria in contemplativa vita et in activa singularis, 179. Ejus erga Christum officia, 179. Quomodo turbata est, 179. Mariae contemplatio, 179. Ejus sapientia, 179. Dei sapientia et virtus in ea, 179. Omnes thesauri sapientiae et scientiae in Maria, 179. Divinitatem filio suo inesse sciebat, 179. Exaltata est super choros Angelorum, 179. Per fecunditatem Mariae mundus peccator est justificatus; damnatus, salvatus; exsul, reductus, 281. Nihil est aequale Mariae; nihil, nisi Deus, majus Maria, 281. Sicut per Evam venit inquinatio, sic per Mariam revertitur emundatio, 170. Maria singularis, 178, 170. Jesu genitrix, 170.
    Mariae Nativitas. Nativitatis sanctae Virginis festum cum octava, 386. Octavae Nativitatis B. Mariae in pluribus Ecclesiis jam fiebant, 438. Ut fierent in Ecclesia Cantuariensi, plures rogabant, 438.
    Mariae praesentatio in templo. Beata Virgo voto virginitatis sigillata, 217. Hoc primum virginitatis votum, 217.
    Mariae Annuntiatio. Beata Maria cubiculum ingressa libros quibus virginis partus et Christi prophetabatur adventus, evolvebat, 230. Ab angelo salutatur, 230. Deum concipit. Visitat Elizabeth. Parit Christum, haec et alia ejus mysteria pie considerantur, 230. Annuntiatio Incarnationis, 284. Jesus est de Adam et Eva per Mariam, 101. Jesus est de sola Maria. Maria de Adam et Eva, 101. In B. Virgine nec voluntas creaturae prolem seminavit, nec natura germinavit, 104. Sed Spiritus S. de Virgine virum mirabiliter procreavit, 104. Ipsa de Spiritu sancto Christum [Col. 1102] concepit, 174. Et ipsam Spiritus sanctus ab initio purificaverat, 170. Plena fuit gratia antequam Spiritus S. superveniret, 108. Nec in ipsa peccatum aut fomes peccati erat, quando Spiritus sanctus supervenit, 108. Superabundans gratia in B. V. per Spiritus sancti superventionem, 108. Obumbratur Virgo, quia res in sacramento erat, 108. Incarnationem sola per se Trinitas in sola et cum sola virgine operari voluit, 108. Vide Incarnatio. Soli virgini datum est nosse Incarnationis mysterium, cui soli datum est experiri, 108. Semen sumptum de Virgine fuit mundum, quamvis esset de massa peccatrice, 102. Nulla potuit esse peccati macula in eo quod Filius Dei in personam suam assumpsit de Virgine, 100, 101. Semen assumptum de Virgine nullam traxit peccatum habendi necessitatem, 100, 101, 102. Idem est Filius Patris, et Filius Virginis, 452. Beata Virgo creditur, 267.
    Mariae Purificatio. Festivitas purificationis B. Mariae, 169. Purificatio B. Mariae, 285. Ecclesiae mos ut fideles in festo Purificationis cereos sive candelas portent, 171. Processio fieri solita in festo Purificationis, 171.
    Mariae Assumptio. Ejus assumptionis gloria et felicitas, 285.
    MARIA EGYPTIA. De gratiae in ea operibus exsultat Ecclesia, 286.
    MARIA ET MARTHA, duae sorores, Dominum diligebant. Earum officia, 230, 231.
    MARTINUS (S.) abbas monachis fuit ablatus, et Ecclesiae praelatus est, 366.
    Martini (S.) de Campis monasterium, 359. Ab eo episcopus Parisiensis violenter abstrahit Walerannum canonicum et cantorem Parisiensis Ecclesiae, qui monachicum institutum ibi susceperat, 359. Vide Waleranus.
    Martini (S.) Sagiensis coenobium, 413. Ibi promittebatur a profitentibus stabilitas in monasterio, 413.
    Martyr. Quisque pro justitia mortuus, exemplo vel memoria suae mortis, interrogat et convenit singulorum conscientias, utrum justitiam et vitam perennem diligant, an solis temporalibus delectentur, 177.
    Mater. Vera mater mavult filium suum in alieno sinu vivere, quam in suo mortuum fovere, 398. Privandus est patrimonio qui matrem polluit adulterio, 394. Qui peccat in filium, irritat matrem; nec offendit matrem sine injuria filii, 280.
    Materia. Vide Causa, Elementa.
    MATHILDA Cadomensis abbatissa, 397. Vult onus deponere propter aetatis et infirmitatis imbecillitatem 397. Consulit Anselmum, 397.
    MATHILDIS regina Anglorum, 387, 388, 396, 401, 402. Anselmum ut quotidianum relaxet jejunium hortatur, 387, 388. Anselmi benedictione in matrimonium et in Reginam sacrata, 387, 388. Ejus in Anselmum et Anselmi in eam reverentia et dilectio, 387, 388. Eam ad Ecclesiae amorem et defensionem Anselmus excitat, 388. Eam ad gloriae mundi contemptum, et ut eum regi consulat, hortatur Anselmus, 396. Enixe precatur Anselmum ut in Angliam redeat, 401. Ejus de Anselmi ad eam scripta epistola exsultatio, 402. Pro Anselmi reditu scribit ad Rom. pont., 403. Ei gratias de bona voluntate agit Anselmus, 406. Anselmi scripta laudat, 410. Abbatiam Malmesberiae committit Edulpho Wintoniensi monacho, 410. Eam hortatur Anselmus ut regem avertat a consiliis principum, quae Deus reprobat, 430. Ei consulit Anselmus ut paci Ecclesiarum provideat, 434. Ei gratias agit Anselmus de susceptis ejus muneribus, 434. Eum Anselmus hortatur ut sit mater Ecclesiarum, 441. Ab Anselmo exulante consolationem petit, 445. Ejus de Anselmi reditu et valetudine sollicitudo, 445. Vide Anselmus.
    MATHILDIS marcissa, 442. Papae scribit pro Anselmo, 442.
    MATHILDIS abbatissa Wintoniensis, 377. Ei mandat Anselmus archiep. ut Osmundo episcopo obedientiam, sicut decet, exhibeat, 377.
    MATHILDIS comitissa, 436. Suis mandat ut Anselmum exciperent, et tuto deducerent, 436. Anselmus consulit ut velum saltem in extremis suscipiat, et paratum penes se teneat, 436.
    Matrimonium. Utriusque sexus commistio non injuste fit, ut in conjugio, et in brutis, 98. Nuptiae sanctae, et cubile immaculatum quae legitimae et cum timore Dei celebrantur, 142, 198. Absorbent poenalem turpitudinem, 142.---Nubentes efficiuntur unus spiritus, 142. Et fiunt una caro, 142. Lex naturalis affectus de non revelanda turpitudine apud Judaeos vix tertium gradum consanguinitatis transibat, 142. Abraham, Isaac et Jacob, et Othoniel honestis de causis, proximas sanguinis sui duxerunt, 142. Nuptiae consanguineorum prohibitae, 141, 142, 447. Quo gradu, 447, 448. Rationem hujus praecepti nullibi legit Anselmus, 141. In hoc simplex et pura ratio est obedire auctoritati, et Ecclesiae sequi consuetudinem. [Col. 1103] 141. Praeceptum est commune Judaeis et Christianis, non accedere ad proximas sauguinis, 141. Quae et quarum turpitudo non est revelanda, 142. Connubia in sanguinitate connubii, si mista sunt, dirimenda sunt, 141. In populo Judaeorum connubia de tribu in tribum miscere non licebat, 141. Ne bona dividerentur, 141. Alia ratione, scilicet charitatis, Christiana pietas prohibet intra plures gradus connubia consanguineorum, 141. Usque ad sextum gradum consanguinitatis Chistiana religio connubia prohibet, 141, 142. Hunc gradum violare etiam apud barbaros nefas ducitur, 142. Conjugia in Hibernia palam et impune fiebant inter cognatos, 417. Et viri liberi commutabant uxores, 417, 419. Consanguineam duxit Guillelmus Camerarius, 448. Crimen est damnabile virum, uxore sua ex consensu reclusa, alteram ducere, 397. Onera matrimonii, 198. Quae maritus a mala uxore timeat, 198.
    MATTHAEUS evangelista tres praetermisit generationes, 175.
    MAURITIUS monachus Beccensis, 320. Capite laborat 320, 321. Mittitur ad Lanfrancum arch. 320, 321. Cui eum Anselmus commendat, 321. Rogat Anselmus ut curetur ab Alberto medico, 321. Henrico monacho, 321. Eum Anselmus commendat Gondulpho, 321. Herluino, 321. Alberto medico, 321. De sanitate ei restituta gratulatur Anselmus, 324. Beccum redire cogitat, 324. Ei Anselmus injungit ut rediens afferat quod scribere potuerit de Aphorismis et de glossis, 325, 330. Ei Anselmus gratias agit pro muneribus ab eo missis, 326. Proponit describere libellum de Pulsibus, 330. Declinandi scientiam eum docuit Anselmus, 331. Anselmi epistolas habebat, 361. Anselmi in eum amor, 329, 330, 331, 334, 337. Omnibus est amabilis, 334. Unus erat eorum quorum instantia Anselmus scripsit Monologion, 335, 336. A Lanfranco suum Monologium correctum ei tradi petit Anselmus, 336. Speratur in proximo rediturus Beccum, 330. Cum vult Lanfrancus non vult dimittere, 337. Ad Anselmum scripsit de monacho qui in curia regis morabatur, 343. Ei Anselmus mittit scriptum suum de malo, 343.
    Meditatio. Meditatione assidua homo ad sui cognitionem illuminatur, 214. Meditatio parit scientiam, scientia compunctionem, compunctio devotionem, 214. Meditatio Dei, cibus suavis, 253. Orationes sive meditationes ad Dei amorem, ac timorem, et ad sui discussionem scriptae, 202. Non sunt legendae in tumultu; nec cursim, 202. Vide Contemplatio.
    Mellento (ROBERTUS comes de), 443, 444, 445. Libertati Ecclesiae contrarius, 408. Regiae pravitati favens auctoritate apostolica excommunicatur, 332, 408, 436. Spondet se conaturum ut rex papae obediat, 408. Inde ab Anselmo absolvitur, 408, 445, 446. Ejus opem Anselmus petit contra Thomam Eborac. 450. Vide Robertus.
    Membra et sensus per se nihil volunt, 99.
    Memoria. Quae sunt in humanae mentis memoria, non sunt ipsa nostra memoria, 20. De memoria, 20, 21. Vide Cogitare, Mens, Pater aeternus.
    Mendacium. Omne mendacium est peccatum, 193. In mentiendo duae potestates, unam volendi mentiri, alteram mentiendi, 93. Nequaquam potest velle mentiri voluntas, nisi quae corrupta, 80. Aliquando plus opere quam verbo dicitur, 113. Plus aliquando quis mentitur opere quam verbo, 113.
    Mens rationalis maxime propinquat summae naturae, 25. Mens rationalis et haec sola summam naturam valet indagare, 16, 24. Mens rationalis per seipsam maxime potest summam naturam cognoscere et invenire, 24, 25. Quanto studiosus ad se discendum intendit, tanto efficacius ad summae naturae cognitionem ascendit, 25. Et quanto se intueri negligit, tanto ab ejus cognitione recedit, 25. Et est ipsa sibi velut speculum in qua speculetur imaginem Dei, 26. Ipsa et quidem sola Dei et sui memor et intelligens et amans esse potest, 20, 25. Ideo vera imago est Trinitatis, 25, 30. Vide Anima, Deus incomprehensibilis, Dei cognitio, Rationalis natura. Mentis humanae instabilitas, 239.
    Merces sanctorum, 193. Vide Beatitudo.
    Meritum. Ex affectione seu voluntate commodi, aut rectitudinis, descendit omne meritum hominis, sive bonum, sive malum, 133.
    Micelei. De Micelei monachus, 428. Hunc Anselmus Henrico regi commendat, 428.
    MICHAEL (S.) S. Michaelis festum, 434, 437. S. Michael, praepositus paradisi, 270. Vide Angelus.
    Miracula. Quae solus Deus facit, semper miranda sunt, 101. Multa de creaturis Deus operatur, quae illae secundum suum usum et propositum nequaquam facerent, 101. Solius voluntatis Dei opus est, cum aqua subito in vinum convertitur, 101. Solius voluntatis Dei est opus, cum mare siccum iter populo praebet, 101. Miracula persecutionum procellas sedant 160. [Col. 1104]
    Misericordia seu compassio miserorum, 159. Ex aliis virtutibus nascitur, 159. Justitiae lumen misericordia: misericordiae virtus justitia est, 159. Esse misericordem est miserum habere cor ex compassione miseri, 31. Spiritus consilii misericordibus convenit, 159. Nemo miseretur, nisi spiritu consilii rogatur, ut qui miserendum sit videat, 159. Fons misericordiae nullis iniquitatibus exhauritur, nullis sceleribus polluitur, 213. Peccata non possunt vincere Dei bonitatem, 212, 213. Sola misericordia Deum peccata dimittere non decet, 79. Vide Dei justitia. Sola misericordia dimittere peccatum, non est aliud quam non punire, 79. Deus non vult mortem peccatoris, sed vitam. 250. Hanc orationem: Miserere mei, Deus, etc., inspiravit Spiritus sanctus, 249. Vide Deus misericors, Spes.
    Missa. Missarum solemnia, 268. Christus in altari est sacrificium et Sacerdos, 268. Sacrificium corporis et sanguinis Domini est omnium peccatorum remissio vivis et defunctis, 267, 260. Quotidie immolatur Christus, quia quotidie peccamus, 454. Ipsa hora sacrificii corporis et sanguinis Christi non dubites angelos adesse, et sui Creatoris carni et sanguini cum magna reverentia ineffabile obsequium deferre, 267, 268. Omnes sancti suae redemptionis pretium in terra celebrari conspiciunt, 267. Cibus non sumendus priusquam Missa audita sit, 78.
    Varietas modi quo celebrantur mysteria, cohaeret cum fide, 139. Si per universam Ecclesiam uno modo sacramenta celebrarentur, bonum esset et laudabile, 139. Diversitates hae celebrandi, non in substantia sacramenti neque in virtute ejus, aut fide discordant, 139. Neque omnes in unam consuetudinem possunt colligi, 139. Ideo hae potius in pace concorditer sunt tolerandae, quam discorditer cum scandalo damnandae, 139. Alii in sacrificando corpore in sanguine Domini singulas cruces singulis faciunt ab initio in Canone, 139. Alii solummodo ubi singulatim nominatur panis vel corpus, et singulatim calix vel sanguis, 139.
    In missa sacrificatur corpus et sanguis Domini, 139. Canon sacrificii, 139. Una est oblatio et una hostia in pane et vino, quam offerimus, 139. Qui unam crucem ambobus faciunt, a Christo discordant, 139. Sed sine offensione, 139. Qui calicem post coenam non sacrificant, neque semper ad vesperam, a Christo discordant, 139. In celebratione, servata rei veritate, possumus esse dissimiles sine reprehensione, 139. Christus auctor sacrificii quod celebramus, 139. Convenientius una cruce panis et vinum notantur ad haec verba, haec dona, etc., 139. Cum plures res simul benedicuntur, non singulis singulae cruces assignantur, 139. Varietas in operiendo calice inter sacrificandum, 139. Alii panno, alii corporali operiunt calicem ab initio, 139. Nuditas Christi in morte non exigit ut in sacrificio calix ab initio discooperiatur, 139, 140. Varietas in signandis crucibus super panem et vinum in missa, 139. Vide Azymum.
    Missio. Spiritus sanctus mittit Filium sicut Pater, secundum hominem, 54. Quia una Patris et Spiritus sancti voluntate in mundo Filius apparuit, 54. In missione Patris, missio intelligenda est Filii, 54. Una et eadem est missio Patris et Filii, 54. Quid est Patrem mittere Spiritum sanctum in nomine Filii, 53, 54. Eumdem Spiritum sanctum quem mittit Pater, mittit et Filius, 54. Nec Pater mittit, nisi cum Filius mittit, nec Filius mittit, nisi cum Pater mittit, 54. Filius non mittit Filium, 53. Vide Spiritus sanctus, Trinitas.
    Mollities fugienda, 191. Nativitatis Christi, humilitas et paupertas damnant delicias in mollibus viventium, 217. Vide Voluptas.
    Monachica conversatio quae debet esse, 420. Claustralis conversatio monachici propositi, quidam est hujus vitae paradisus, 415. Monachus ea quae sunt saeculi non debet mente recolere, 415. Monachis et sanctimonialibus fugienda saecularium conversatio, 412. Mores veri monachi, 195. Qualis debeat esse monachus, 194., etc. Vide Observantia. Non tonsura sed virtus facit monachum, 194. Concordia inter monachos, 420.
    Monachus. Error est clericalem vitam praestare monachicae, 346. monachicae vitae propositum praestat clericali conversationi, 346. Clericus potest fieri monachus, 370.
    Cogitanti se ad religiosam vitam convertere multa se opponunt, 158. Evangelicam perfectionem magis impleri in proposito monachico sancti Patres intellexerunt, 370. Propositi monachici bona, 370. B. Gregorius mandat Desiderio episcopo ut clericum a proposito monachicae conversationis non impediat, 370. Horrendum est etiam auditu ut quos Christus elegit de mundo episcopus religet in mundo, ut quos Christus trahit ad portum de procellis mundi, hos episcopus retrahat portu in turbines mundi, etc., 370.
    Animam prohibere sequi Christi consilium (monachicum [Col. 1105] institutum) est animae fugienda persecutio, 370. Aliquem ab instituto monachico revocare, grave peccatum est, 370. Onus vitae monachicae non est importabile, 346. Parentes societati monachorum filium ex Dei inspiratione tradunt, 272. Aere alieno qui tenetur, monachum nequit profiteri, 316, 319. Excommunicati non admittentur ad monachicam professionem, 425. Non soli monachi ad salutem perveniunt, 352. Sed illi certius et altius perveniunt ad salutem qui solum Deum conantur amare, 352. Est etiam in ordine monachorum periculum, 352. Melius sperandum de iis qui in sancta conversatione sunt nutriti quam de iis quorum vita fuit saeculari conversatione detrita, 347.
    Monachi virtutes, obedientia, humilitas, Regulae observantia, 200. Monachi exercitia, lectio, labor, et oratio, 195. Monachus studio scholarum vitam non debet impendere, 323. Non licet monacho extra suum monasterium, etiam ad studia et in alio monasterio conversari, nisi de abbatis sui licentia, 346. Monachus in regis curia morari prohibetur, 343. Per monachicam professionem solvuntur omnia alia vota minora antea facta, 378. Vota eundi Romam et Hierosolymam complentur in professione monachica, 409. Monachis prohibetur ire Hierosolymam, 413. Aliorum mores aut loci consuetudines, si contra divina praecepta non sunt, monachus non dijudicet, 322.
    Monachi suo priori, aut cui ipse concesserit, peccata confiteantur, 410. Monacho peccanti et non poenitenti Deus gravius irascitur, 352. Deus benignius suscipit monachum poenitentem qui ad propositum suum redit; quam non monachum, qui ad idem propositum non venit, 352. Melius est et innocentibus et poenitentibus ad vitam monachicam venire et redire, quam absistere, 352. Monachis sua signa secundum suum ordinem pulsare non est prohibendum, 373. Monachi in conventu populi auxilium ad ecclesiae suae constructionem postulare non sunt prohibendi, 373. Monachi, qui claustra monasterii libenter exeunt, sibi et aliis nocent, 376. Abbas non concedere debet monachis licentiam exeundi extra claustra, 376. Monachus manere debet in eo monasterio in quo priorem professionem emisit, 398. Qui in uno monasterio votum monachi libere fecit, deinde in altero, tenetur in priori manere, 349. Stabilitas in monasterio, nisi tale sit ut monachus ibi malum invitus facere cogatur, 322. A monasterio non recedendum nisi malum facere ibi cogatur, 322. Inopia bonorum corporis et animae monachi de licentia episcopi e monasterio discedunt, 345. Monachus cum praelato indisciplinato discordans, ab eo de ejus licentia recedere consulitur, 314. Si licentiam non concesserit, ejus onus sustinendum est per obedientiam, 314. Monachus e monasterio exire non debet etiam bono proposito, nisi per abbatis sui licentiam, 322. Et nisi ut regulariter sub abbatis alicujus obedientia degat, 323. Qui monachicum habitum publice portavit, etsi non legerit professionem, tenetur coram Deo in sancto proposito et habitu semper vivere, 423. Et si dimiserit, apostata judicatur, 423. Vide Novitius. Clericus qui monachicum suscepit institutum, si ad clericatum redit etiam sui episcopi auctoritate, peccat damnabiliter, 370.
    Monachi refugae, 437. Monachus incorrigibilis excommunicatur, 437. Monachus apostata est excommunicatus, 418. Nec ab ea excommunicatione a quoquam solvi potest, nisi redeat ad monasterium, 418. A moriente monachicus sumitur habitus, 319. Illius mortui nomen, et dies obitus notantur in monachorum calendario, si benedictionem assumpsit, 319. Tentationes monachis maxime novitiis cavendae, 321, 322, 344, 345. Vide Novitius. Apostatas monachos poenitentes diabolus per verecundiam dejicit, 404.
    Monialis. Mulierem velatam in conjugium sibi copulare nefas est, 386.
    Morbus. Voluntas nunquam ita affecta est, ut aliquando velit aegritudinem, 132. Morbi, 199, 200. Aegritudo carnem vulnerat, mentem castigat, 191. Per morbos semper sancti profecerunt, 417. In morbis gratia semper augetur, si bona voluntas non decrescit, 417.
    Morianna vallis, 398.
    Mors. Sapientiae et justitiae Dei repugnat hominem mori, si sit sine culpa, 87. Si homo nunquam peccasset, nunquam moreretur, 77, 87. Mors ex peccato, 30, 241. Culpa Adae mors in omnes dominatur, 217. Nihil incertius morte, 214. Nihil hora mortis incertius, 214, 183. Cui vita est oneri, mundus fastidio, caro dolori, huic mors est desiderio, 234. Mortem non timere ob conscientiae serenitatem, omnibus hujus vitae bonis praestat, 234. Tria mortis timorem auferunt, conscientiae serenitas, fidei firmitas, spei certitudo, 233. Mors est principium quietis, laborum meta, peremptoria vitiorum, 234.
    Mors electorum pretiosa, 234: angeli assistunt morti electorum: et eorum hostibus sese opponunt, et eorum [Col. 1106] animam in loco pacis collocant, 231. Mors impiorum: pessimi spiritus eorum animam de corpore extrahunt, et suppliciis tradunt, 234. Vide Anima, Damnatio, Judicium. Ideo a corpore dissolvi timetur, quia utrum cum Christo esse contingat dubitatur, 240. Hominem invitum mori, miserum est, 77. Mors nulli parcit, 199. Cur magis et pejus moritur qui morte animae moritur, quam qui carnis morte moritur, 299, 300. Vide Anima. Quanta pace obdormiunt, qui obdormiunt in Domino, 294. Nulla vis quemquam de hac vita expellere potest quoadusque Deo placuerit, 264. Finis saeculi est unicuique hora obitus sui, 169. Admonitio morienti, 194. Preces pro infirmo morti proximo, 194. Kalendarium mortuorum, 319. In eo nomen et dies obitus signantur, 319. Corpus post mortem quale sit describitur, 206. Oratio pro defunctis, 245, 255. Moritis peccatoris non debetur nisi mortis aeternae supplicium, 215. Vide Damnatio.
    Mortificatio. Qui secundum carnem vivit, carnalis et animalis est, nec percipit ea quae sunt Spiritus Dei, 42. Qui spiritu facta carnis mortificat, spiritualis efficitur, 42. Et omnia judicat et ipse a nemine judicatur, 42. Corporis afflictiones temperandae, si in aegritudinem vertunt, 420. Exercitium corporis bonum est, 420. Sed Deus magis amat cor plenum pietate, dilectione, etc., 420.
    MOYSES est veridicus, 175. Quinque libri Moysis, 181. Moyses laudatur ex mansuetudine, 159. Moyses monachus Cantuariensis: claustrum deseruit, 358, 359. Sed postea poenitens ad Beccense monasterium confugit, 358, 359. Anselmus pro eo Gondulphum abbatem West-Monast. et Henricum priorem, totamque congregationem exorat, paratus pro ipso satisfacere, 359.
    Mortuus mundo non habet spem in eo, 178. Qui amat saeculum, absorbetur a saeculo, 161. Saeculum amatores suos vorare novit, non portare, 161. Amor saeculi et carnis anxius est, 258. Cum mundus tibi ridet, noli illi arridere: non ad hoc ridet, ut in fine rideas, sed ut sub principe suo irridente, cum ipso lugente lugeas, etc., 312, 315. Mundus non est diligendus, 312. Mundus habet aurum in cornu, sed fenum in cauda, 312. Saecularibus negotiis non implicari, 236. Curae mundi abjiciendae, 193. Despicienda sunt temporalia et caduca, 191. Coelestia appetenda, 191. Quo quisque vitae coelestis dulcedinem gustat, eo magis fastidit omnia quae placebant in infimis, 164. Visa Dei et sanctorum gloria, repente mens cuncta terrena obliviscitur, 164. Mortuus mundo, 193. Haec mundi moles in melius est renovanda, 52. In mundi renovatione utraque natura, rationalis et non rationalis, simul perficietur, 82. Et aeterne Deo jocundabit, 82. Vide Judicium.
    Munditia. Vide Cor.
    Mundus antequam fieret, nihil erat, 67. Mundus nihil potuit, antequam esset, 67. Et ita non potuit esse, antequam esset, 67. Et possibile fuit et impossibile ut mundus esset, antequam esset, 67. Possibile Deo, in cujus potestate erat ut fieret, 67. In possibile illi in cujus potestate non erat, ut esset, 67. Ideo est mundus, quia Deus prius mundum facere potuit, quam fieret, 67. Non quia ipse mundus prius potuit esse, 67. Vide Potentia. Mundus non est totus ubique, sed per partes, 37. Renuntiandum saeculo, 193. Odium saeculi, 315, 338. Quod allicit dulcedo saeculi, eos occupat aeterna amaritudo, 315. Mundus non favet ut foveat, sed ut suffocet, 338. Amicus saeculi hujus est, quicunque saecularis delectationis amicus est, 315. Mundus irridendus cum ridet, 312, 315. Mundi gloria non est gloria, sed ignis vorans, 338. Quem demulcet claritate, postea torquet ustione, 338. Contemptus mundi, 159. Huic jure aeterna promittuntur, 159. Contemptus mundi noscitur ex timore Domini, 159. Vanitas mundi, honoris et divitiarum, 195, 196, 197, 198, 199, 200, 201. Hic mundus spongia inanis est et omnis concupiscentia ejus aceto amarior, 220. Qui saeculi gloriam abjecit, mortuum se mundo esse comprobavit, 178.
    MURIARDARCHUS Hiberniae rex, 417, 419. Eum de regni ejus pace Anselmus laudat, 417, 419. Anselmi ad eum exhortatio de corrigendis regni malis, 417, 419. Anselmo gratias agit, 447. Ejus gener Ernulphus, 447.
    Musicae librum Anselmus praestitit priori Cadomensi, 360.
    Mutabile. Lex, quaelibet, si mutabilis est, non vere est, 161. Non est enim verum esse, ubi est et non esse, 161. Vide Deus immutabilis. Existentia.

N
    Nasci. Multa dicuntur nasci ex aliquo, cum quo non habent similitudinem, ut poma ex arbore, 18. Vide Generatio.
    Natura. Idem est natura ac essentia, 5. Natura caeteris superior, seu quae nulli est inferior, aut sola est, aut plures soli aequales, 5, 46. Plures naturae aequales esse non [Col. 1107] possunt per diversa, sed per unum idem, 5. Quaedam naturae magis minusve sunt quam aliae, 16. Vide Dei existentia Non omnes naturae sunt pares dignitate, sed aliis aliae sunt meliores, 5. Illud unum idem, per quod plures naturae sunt aequaliter magnae, aut est idipsum quod ipsae sunt, id est, ipsa earum essentia; aut est aliud quam quod ipsae sunt, 5. Vide Deus unus. Si illud unum, per quod plures naturae sunt aequales, est ipsa earum essentia: non sunt plures essentiae, sed una essentia seu una natura in pluribus, 5. Naturae viventes praestant non viventibus, sentientes non sentientibus, rationales irrationalibus, 16.
    Necessitas. Omnis necessitas est aut coactio aut prohibitio, 93. Hae duae necessitates convertuntur contrarie, sicut necesse et impossibile, 93. Quidquid cogitur esse, prohibetur non esse, 93. Et quod cogitur non esse, prohibetur esse, 93. Et quod necesse est esse, impossibile est non esse, 93. Quod necesse est non esse, impossibile est esse, 93. Non omnis necessitas est coactio aut prohibitio, 123.
    Est necessitas praecedens. quae est causa ut res sit: et necessitas sequens, quam res facit, 94. Ubicunque est necessitas praecedens, est et sequens; non autem ubi sequens, ibi statim et praecedens, 94. Est necessitas, cui subjacet invitus homo, et quae benefacienti gratiam aufert aut minuit, 87. Est necessitas, quam quis non invitus sed volens sustinet, et qua major benefacienti gratia deberetur, 87. Haec non est dicenda necessitas, sed gratia, 87. Quia nullo cogente eam servat, 87. Promissum et necessitas illud servandi non minuit beneficium, 87. Vide Votum. Cum futurum dicitur de re, non propterea res necessitate est, quamvis sit futura, 124. Potest enim fieri ut non sit, etiamsi est futura, 124. Non ex necessitate est quod sola sequenti necessitate futurum asseritur, 124. Necessitas praecedens, necessitas sequens, 127. Necessitas praecedens facit rem esse, 124. Non omnis res futura est necessitate futura, 127. Omnis res futura, necessitate est futura, 124. Vide Liberum arbitrium. Omnis necessitas et impossibilitas Dei subjacet voluntati, 222.
    Negatio idem est ac remotio alicujus rei, 66. Negatio alicujus rei significari non potest, nisi cum significatione ipsius cujus significatur remotio, 66. Multa dicuntur esse secundum formam loquendi, quae non sunt secundum rem, 66. Qui negat aliquid, intelligit negationem quam facit et omnes ejus partes, 40. Haec vox, non aliquid, omne quod est aliquid ab intellectu removet, 66.
    Nihil. Vox non aliquid, seu nihil, significat aliquid removendo, seu negando: et significat nihil constituendo, 66. Non aliquid et nihil non differunt, 66. Non potest dici quid sit, quod non est aliquid, 66. Non repugnant significare nihil, et aliquid, 66. Diversa significationis consideratione nomen, nihil, seu non aliquid significat nihil et aliquid, 66. Sic vox, nihil, seu non aliquid, omne quod est aliquid, intellectu removendum significat, 344. Nomen, nihil, non probat nihil esse aliquid, 66. Nomen mali non probat malum esse aliquid, 344. Nihil neque est, neque essentia est, neque bonum est, 62. Nihil est per nihil, 5. Nihil nec venit nec recedit, 73. Unde venit nihil in aliquid, 73. Quod nihil est, nihil habet, 67. Nihili nulla potestas, 67.
    Nobilitas. Qui virtutibus studet, clarum ac celebre nomen possidet, 177. Vanitas nobilitatis, 197, 200. Vera nobilitas est quae virtute refulget, 197.
    Nomen. Appellativum nomen rei est, quo res ipsa usu loquendi appellatur, 146. Saepe duobus nominibus unus homo vocabatur, 174.
    NORMANNUS monachus Cantuariensis Anselmum rogavit ut ad Gualterum priorem S. Wandregisilii consolatoriam epistolam scriberet, 358. Anselmo archiep. Cant. et monachis Cantuariens. Ecclesiae insciis trans mare abiit, 378. In abbatem electus est in dioecesi Ambianensi, 378. Huic ejus electioni assentiri non vult nec debet Anselmus, 378.
    Novissima. Qui de novissimis cogitat, non facile peccat, 211, 212. Vide Damnatio, Infernus, Judicium, Mors.
    Novitius debet secundum Regulam conversari in monasterio ante professionem, ad stabilitatis probationem, 349. Novitius tempore probationis cogi non potest ad remanendum, sed libera ei conceditur potestas ad discendum, 349. Peccat tamen, si acceptam bonam voluntatem deserat; et coram Deo mendacii arguitur, si exhorreat quod saepius ore bene promisit, 349. Vide Monachus, Votum.
    Numerus. Ternarius numerus 175. Numerus quaternarius, 175. Denarius, 168. Undenarius numerus transgressionem denarii significat, 175. Denarius est justitiae numerus, 175. Beatitudinem significat, 175. Numerus triginta tria, 170. Tempus fidei significat, 170. Quadragenarius numerus, 169. Quinquagenarius numerus poenitentiam et remissionem, 183. Numerus septuaginta septem [Col. 1108] quid significat, 175. Cur septuagies septies remittenda offensa, 175. Centenarius numerus perfectionem designat, 182. Millenarius numerus, 168.
    Nuptiae. Vide Matrimonium.

O
    Obduratio et obcaecatio peccatoris, 296. Vide Gratia. Peccati poena.
    Obedientia, inobedientia. De obedientia, 395, 412. Velle obedire est recte velle, 130. Deo obedire, et sibi praeceptum ordinem servare, 80. Creatura rationalis cum vult quod debet, Deum honorat, 80. Cum non vult quod debet, Deum inhonorat, 80. Omnis voluntas creata subjecta esse debet voluntati Dei, 79. Hoc est debitum quod solvendo nullus peccat, 79. Et quod omnis qui non solvit, peccat, 79. Hic est honor quem Deo debemus, 79. Deo jubenti, homo totum quod est, et quod habet, et quod potest, debet, 84. In obedientia homo nihil dat Deo, quod illi non debeat, 84. Hunc honorem qui Deo non reddit, aufert Deo quod suum est, et Deum exhonorat, 84. Voluntas Deo subjecta facit opera Deo placita; si potest operari, 79. Si non potest, ipsa sola per se placet, 79. Sine illa nullum opus Deo placet, 79. Juste agit omnis homo qui obtemperat Deo, 171. Tunc est vera et simplex obedientia, cum rationalis natura non necessitate, sed sponte servat voluntatem a Deo acceptam, 78. Haec est perfecta et liberrima naturae humanae obedientia, cum voluntatem suam liberam sponte voluntati Dei subdit, 222. Et cum acceptam bonam voluntatem, spontanea libertate, sine omni exactione, opere perficit, 222. Majori auctoritati cedendum, 83. Auctoritati cedendum in bonis, 193. Non in malis, 193.
    Obedientia cum sola impellit hominem in pericula, aut defendit hominem a peccato: aut, si peccat, valde veniale est, si comitatur semper poenitentia, 416. Qui vivit in inobedientia, nullum facit sine macula, 416. Malum facere jussas non acquiescas, 416. Obedientia non attendit quid agat, 385, 412. Sine obedientia non pervenitur ad regnum coelorum, 385. Inobedientia hominem ejecit de paradiso, 383, 412. Obedientia secundum Regulam S. Benedicti non solum abbatibus, sed omnibus majoribus debetur, 361, 366. Aeterno regi militaturus propriae voluntati debet abrenuntiare, 191. Majoris meriti est opus quod ex obedientia fit, quam quod fit ex voluntate, 386. Obedientiae merces vita aeterna, 205. Digne non exauditur anima quae non obedivit, 289.
    Oblatio. Quod Deo semel oblatum est, in alienos usus non expedit usurpari, 384. Vide Missa.
    Observantia. Monachicae observantiae vigor, 395, 412. Observantia in minimis, 377, 385, 387, 412, 420, 452 Deceptio est in minimis excessibus nullam esse culpam, 377. Monasticae disciplinae vigor custoditur observantia in minimis, 385, 387. Qui modica non despicit, non dico paulatim, sed efficaciter proficit, 420.
    Oculi Christiani sunt oculi Christi, 204. Non debent vanitates aspicere, 204.
    Odium proximi, 192. Odium nec martyrio expiatur, 192. Vide Amor proximi, Injuria, Ira, Vindicta.
    ODO episcopus, 444.
    ODO S. Quintini abbas merito deponitur, 406. Vide S Quintini coenobium.
    ODO, 312, 409. Eum ut converti non differat hortatur Anselmus, 409. Eum antiquum amicum, et novum commilitonem Anselmus ex Anglia salutat, 351.
    ODO monachus et cellerarius, 419. Vult propter aetatem dimittere officium, 419.
    ODO Londoniensis, 442, 443. Vide Londoniensis.
    Offensa. Vide Injuria, Ira, Peccatum.
    Officia divina. Divina per ea, quae digniora cognoscimus, exsequi debemus, 136.
    Oliva pacis nuntia, 157. Per eam misericordia significatur, 157.
    Opera. Litterae quas scribimus actiones nostrae sunt, quas divinae memoriae assignamus, sive bonas, sive malas, 383. Tota vita aut in peccato et damnabilis; aut infructuosa, et contemptibilis, 207. Vita, si est infructuosa, est et damnabilis, 207. Si sterilis bonorum operum, mortuus est; fertilis malorum quanto magis est mortuus, 299. Necesse est in malis operibus Deo displicere, 299. Vide Peccatum. Qui plura bona quam mala merita habet, potest gaudere: qui plura mala, quam bona merita habet, debet timere 390. Omne opus quod secundum Christum fit, caret peccato, 158. Bona opera elevant sursum et ducunt in coelum, 211. Mala opera demergunt deorsum, 211. Et trahunt in infernum, 211. Sine bonis operibus ad contemplandam Conditoris sui majestatem nemo valet pervenire, 162. Qui post poenitentiam securi in bonis operibus non se exercent, 185. Vide Fides, Intentio. Voluntas [Col. 1109]
    Opinio. Diversa sentiri possunt de quibusdam absque animae periculo, 83.
    Oratio est Dei donum, 216. Deus illam non frustra dat, 216. Deus exorandus et adorandus, 28. A solo Deo prospera sunt speranda: et ad eum solum ab adversis fugiendum, 28. Soli Deo pro gravi re supplicandum, 28. Prope est Deus omnibus invocantibus eum in veritate, 245. Invocare Deum in veritate est Patrem invocare in Filio, 245. Quid dulcius quam Genitorem in nomine Unigeniti exorare, Patrem in recordatione Filii ad pietatem flectere, 245, 12. Hoc ipsum pertinet ad peccati solutionem ut peccator supplicet, 84. Non ficta orandi devotio quo plus orationi intendit, plus accenditur, 295.
    Oratio non dimittenda propter vanas aut malas cogitationes, 414. Sine spe veniae Dei non supplicatur, 215. Digne non exauditur anima quae non obedivit, 289. Oratio frequens, 191. Surgere per noctem ad orationes, 191. Non inconvenienter fiunt in Ecclesia orationes a sanctis pro schismaticis et haereticis, Judaeis et Gentilibus, 151. In oratione Dominica petimus septem dona Spiritus sancti, 159. Vide Contemplatio, Laus, Meditatio.
    Orcadensium populus in Christiana religione minus eruditus, defectu episcopi, 448.
    Ordo sacer, 140, 332. Usus sacri ordinis placitam Deo personam exposcit, 149, 332. Aetas suscipiendi sacerdotium, 174 Aetas triginta annorum est aetas assumendi doctoris et sacerdotis dignitatis officium, 174. Sibi conscius criminis abstinere a sacris semper potest, Deo non improbante, 140, 332, praesumere non potest, nisi Deo approbante, 332. Vide Lapsus. Sanctorum Patrum sententia de lapsis sic intelligenda ut aperte lapsos a sacris prohibeant, occulte vero lapsos post dignam poenitentiam ad sacra accedere concedant, 140, 332. In tali re cuique tutius est coram Deo sibi plus timere quam confidere, 332. Lapsi occulti qui sacros ordines habent, si sponte et secrete fuerint confessi cum cordis contritione, uti possunt suis ordinibus, 140, 332, juxta epistolam Calixti papae, et epistolam S. Gregorii ad Secundinum, 332. Non decoloratur apud homines sacri ordinis dignitas propter personam, cujus peccatum ipsi non cognoscunt, 140, 332. Ordinatus ab episcopo interdicto, uti non debet susceptis ordinibus, nec ab ullo episcopo debet reordinari, 374. Qui mulieri dedit herbas ad virum interficiendum, ad sacros ordines non debet promoveri, si vir iste fuerit his herbis interfectus, 374. Vide Abortus, Homicidium.
    ORDUVINUS monachus quaerit quid Anselmi obtrectatoribus respondeat, 404. Petit licentiam adeundi Ansel. 406.
    Originalis justitia. Vide Adam, Angelus, Homo, Justitia.
    Originale peccatum. Vide Infantes, Originale.
    Os Christiani est os Christi, 204, non ad detractiones, non ad mendacia, non ad otiosos sermones, sed ad laudes Dei, et ad aedificationem proximi debet aperiri, 204.
    OSBERNUS defunctus: cuius animam commendat Anselmus, 313, 314, 444.
    OSBERNUS Exoniensis episcopus, 373, male prohibet monachos signa sua pulsare secundum ordinem suum, 373. Unde Anselmus archiep. conqueritur, et eum monet ut monachos contra clericorum suorum gravamina protegat; et ut eos signa sua secundum ordinem suum pulsare, et in conventu populi auxilium postulare ad ecclesiae suae constructionem non prohibeat, 373.
    OSBERNUS alter monachus Cantuariensis, 376, cum Gondulpho degens salutatur ab S. Anselmo, 314, 318. Becci degens virtute ac scientia crescit, 323. Vertigine dire vexatur, 323. Haec ejus infirmitas describitur, 323. Dum Becci moratur pro eo veniam cujusdam culpae Anselmus petit ab Henrico priore, 329. Eum remittit Anselmus, jussu Lanfranci archiepisc., 333. Morum ejus emendatio, 333. Anselmum electum in archiepisc. Cantuariae invitat et suadet ut onus subeat, 363. Hortatur eum ut suam acceleret inaugurationem, 365. Tredecim annos Anselmum jam laudaverat, 365. Mortuum Lanfrancum semper dolebit, 365.
    OSMUNDUS episcopus Wintoniensis, 377. Ut ipsi abbatissa Mathildis obediat, praecipit Anselmus archiep., 377. Vide Mathildis, Wintonia.
    Otiositas vitanda, 195, 385. Otiositas inimica animae, opera, 388. Vide Fides, Opera.

P
    PALLADII LIBER de rusticatione, 107.
    Pallium ante consecrationem nullus debet habere, 448. Episcopus metropolitanus intra annum pallium debet requirere, 375. Pecunia pro pallio Romam mittenda, 448. Pallium habet Eboracensis arch., 428.
    Panis. Vide Azymum, Eucharistia.
    Papa titulo majestatis insignitus, 354, 439. Fides Christiana [Col. 1110] custodienda, et Ecclesia regenda summo pontifici a Deo commissa est, 41. Huic referendum, si quid contra catholicam fidem oritur in Ecclesia, ut ejus auctoritate corrigatur, 41. De apostolicae sedis auctoritate pendent filiorum Ecclesiae directiones et consilia, 427. Obedientia Romano pontifici debita, 430. Non est episcopi ligare quod Romanus pontifex absolvit, 385. Apostolica decreta praeferenda sunt voluntati regis, 382. In Anglia apostolicus (id est papa) nec recipitur nec nominatur, sine regis jussione, 381.
    Parabola. In Scripturae parabolis non omnia sunt similia, 55.
    Paradisus. Nulla anima, ante Christi mortem, paradisum coelestem ingredi potuit, 92. Paradisum promittit qui pendet in ligno, 24, 274. Vide Latro. Paradisus est ubi Christus est: et esse cum Christo, est esse in paradiso, 274. Bonis apertus est paradisus, 211. Vide Beatitudo.
    Paralyticus accepit peccatorum remissionem, quam non praecesserat confessio, nec meruerat satisfactio, nec exigebat contritio, 231. Corporis salutem petebat non animae, et salutem corporis et animae recepit, 231.
    Parisiensis. Vide Galo, Goffridus.
    Pascha. Vide Azymum.
    PASCHALIS II Romanus pontifex, 381. Ei Anselmus mala Angliae scribit, 381, gratulatur Anselmo de ipsius in Angliam reditu, 382. De censu B. Petri restituendo scribit Anselmo, 382. Et ut pacem componat inter regem Angliae et comitem Northmanniae, 382, confirmat Ecclesiae Cantuariensis primatum, 383. Concedit ut regnum Angliae nullius legati, sed sedis apostolicae subsit judicio, 383. Anselmi consultationi respondet, 383, 384. Radulphi episcopi causam Anselmo demandat, 384, eum Anselmus consulit de investituris, 393. De his respondet Anselmo, 394, praecipit Anselmo ut nullam communionem habeat cum his qui de manu regis investituras acceperunt, 399, 400, 408. Ejus electio canonica defenditur, 409, ejus adversarius nullam habebat electionem, sed invasor erat, 409. Excommunicat comitem de Mellento, et alios regi pro investituris faventes, 445. Absolvit eos qui in Anglia investituras acceperant aut investitutis benedixerant, aut hominia fecerant, 416. Henrico Anglorum regi condescendit, 416 Eos, qui regi faverant et postea pro Ecclesiae libertate laboraverunt absolvit, 416. Anselmo committit causam archiepiscopi Rothomagensis, 416. Anselmo exulante legationem in Anglia archiepisc. Viennensi dederat, 427. Gerardum Eboracensem, quod regi contra Anselmum faveret, acriter corripit, 436. Ei Anselmus pro Guillelmi archiep. Rothomag. causa scribit, 445. Sub Paschalis II regimine pax Ecclesiae restituta, 139.
    Passio. Recordatio mysteriorum et passionis Christi, 255, 256, 271. Vide Christus. Patri exponuntur opprobria, dolores et mors Filii, 246.
    Pater. Pater aeternus. Nomen Patris significat Deum qui est Pater, et relationem ejus ad Filium, 50. Ex ea nomen Patris habet, 58. Magis convenit summo Spiritui dici patrem, quam matrem, 19. Quia prima et principalis causa prolis semper est in patre, 19. Nullis rebus tam convenienter videtur aptari habitudo parentis et prolis quam summo Spiritui et Verbo ejus, 18, 19. Proprium illius esse verissimum parentem, istius esse verissimam prolem, 19, ille est verissime pater; hoc vero verissime filius, 19. Non hic mater, neque hoc filia dici debet, 19, 49. Licet hic sit veritas, et hoc sit sapientia, 49. Nihil competentius quam in memoria pater, sicut in verbo filius, intelligitur, 20. Memoria nomen parentis aptissime suscipit, 20.
    Pater est memoria vel sapientia de nullo nata, 20, sic est memor sui, ut sua ipse sit memoria, 20. Est perfecte summa essentia, 19. Perfectus per se est, 19, per suam essentiam est, per suam sapientiam sapit, per suam vitam vivit, 19. Ipsa substantia Patris est intelligentia, scientia, sapientia et veritas, 20. Quamvis Pater sit intelligentia et amor, non tamen est Filius, aut alicujus Spiritus, 23, 24. Quia non est intelligentia genita, nec amor ab aliquo procedens, 24. Sed est tantum gignens, et a quo alius procedit, 24. Singulus Pater est perfecte summus Spiritus, 19. Increatus et creator, 22. Patrem nullus facit, creat aut gignit, 22. Aut Pater est de Filio, aut Filius de Patre, 51. Filium Pator solus gignit, sed non facit, 22. Deus Pater unicum Filium suum de corde suo aequalem sibi genuit, 103. Os patris non est aliud quam essentia ejus, 54. In eo quod seipsam dicit summa essentia, generat Pater et generatur Filius, 24.
    Filius habet esse de Patre, 60. Pater dat Filio essentiam, et sapientiam, et vitam in semetipso habere, 19. Ut per suam essentiam, sapientiam, et vitam subsistat, sapiat et vivat, 19. Non est alius Deus Pater, et alius Deus filius, 60. Sed alius est Pater, alius Filius, 19, 60. Pater non est magis Deus quam Filius, 60. Ea quae sunt Patris. [Col. 1111] Filii quoque sunt, 60. Impossibile est aliud esse genitorem, quam quod est genitus; seu, aliud esse patrem, quam quod est illius, 19. Idem est esse Patris et Filii, 19, 20.
    Pater recte dici potest essentia Filii; et Filius, essentia Patris, 19. Et quod alter habeat essentiam alterius, 19, 20. Non quasi alter non per se, sed per alterum existat, 19. Uterque per se est, et per se sapit, 19. Non est aliud Patri et Filio habere essentiam, quam essentiam esse, 19, 20. Pater et Filius sunt essentialiter spiritus; sed non sunt alicujus spiritus, 22, 49. Tanto verior est parens, et Verbum proles; quanto magis ille ad hujus nativitatis perfectionem sufficit, et quod nascitur ejus similitudinem exprimit, 18. Solus ille, cujus est Verbum, dici debet genitor et ingenitus, 22. Quia solus est Pater, et nullo modo ab alio est, 22.
    Pater et Filius sic sunt oppositi relationibus, ut alter nunquam recipiat quod est proprium alterius, 19. Sic sunt concordes natura, ut alter semper teneat essentiam alterius, 19. Una Patris et Filii est essentia, 19. Aliae sunt ab invicem, paternitas et filiatio, 43. Relationes Patris et Filii plures sunt, 21. Et alia est relatio Patris, alia Filii, 21. Patris aut Filii, secundum paternitatem et filiationem, non est ulla voluntas aut potentia, 44. Ille, cujus est verbum aut imago, nec imago nec verbum est, 18. Pater et Filius, secundum propria, non sunt una res sed duae, 43. Non substantia sed relationibus, 43. Pater et Filius non sunt unus, sed duo, 19, 43. Sed latet quid duo sint, 19. In Patre et Filio unum est commune, id est Deus: et duo propria, quae sunt Pater et Filius, 43. Nulli in illis sexus discretio, 19, 49. Quomodo nulla omnino persona etiam increata novit Filium, nisi Pater; neque Patrem, nisi Filius, aut cui voluerit Filius revelare, 55. Amat se Pater, amat se Filius, et alter alterum, 21. Sui meminit, et se intelligit Pater et Filius et alter alterum, 21.
    Patres sancti non omnia dixerunt, quae dici possent, 41. Nihil dixit Anselmus quod non cohaereat dictis SS. Patrum. Vide Anselmus.
    Patientia, impatientia. De patientia, 192. Patientia non est nisi in tribulatione, 331. Patientia mala ferre potius quam referre, 192. Cum meritus punitur, exsecranda est impatientia, ne nocens infelicius damnetur, 335. Cum immeritus affligitur, servanda est patientia, ut innocens felicius coronetur, 335. Peccatis suis imputet quisque mala quae patitur, 390. Ex incommodorum passione gratia nobis operatur incorruptibilitatem, 71. Spiritus patientiae pacificis convenit, 159. In iis nullus motus est rebellis, 159. Filii Dei vocabuntur, 160. Vide Adversitas, Injuria, Ira, Mansuetudo, Vindicta
    PAULUS (S.) Miletinorum atque Ephesiorum fletibus irroratus, 364. Eos tamen deseruit ut ad exteras gentes transmigraret, 364. Omnes alios apostolos tempore sequens, labore et efficacia praecessit, 298. S. Paulus est mater et nutrix Christianorum, 300. Quis Christianus doctrina Pauli non est in fide natus et confirmatus? 300.
    PAULUS electus Abbas S. Albani: ei Anselmus de electione gratulatur: et qualiter gerere se debeat, praescribit, 337, 338. Ut exemplo doceat quos verbo, propter linguarum diversitatem, docere non poterat, 338.
    Paupertas. Beati pauperes spiritu qui non necessitate, sed devota voluntate contemptis omnibus Deo vivunt, 159. Paupertas evangelica duas habet partes: abdicationem rerum, etiam ad opus pietatis: contritionem spiritus, qua seipsum abdicet, 159. Paupertas jure prima virtus ponitur, 159. Ea non praecedente non valent quae sequuntur, 159. Ipsa promeretur auxilio divinae gratiae beatitudinem, 159. Paupertatis bona, 196.
    Pax diligenda, 192.
    Peccator non desinit esse Filius Ecclesiae, 240. Qui facit peccatum, servus est peccati, 240. Vide Homo post peccatum. Deus non potest hominem peccatorem impunitum dimittere, 240. Vide Deus justus. Homo peccator comparatur margaritae in coeno pollutae, 83. Tolerabilius canis putridus foetet hominibus; quam anima peccatrix Deo, 207. Peccatori non restat nisi ut in tota vita sua ploret totam vitam suam, 207. Qui Dei praeceptis non acquiescit, a voluntate Dei deviat, sed ab ordine praescientiae ejus non exorbitat, 151. Peccator, licet divinae voluntati subjacere nolit, non eam fugere valet, 80. Si vult fugere de sub voluntate jubente, currit sub voluntatem punientem, 80. Sicut qui sub coelo non potest fugere coelum, nisi appropinquando coelo, 80. Omnis peccator est fur, 72. Inter peccatorem et peccatorem est magna differentia; id est inter illum qui plus peccat, et eum qui minus, 213. Sunt peccatores qui correcti et poenitentes mira operantur, 183. Famosa peccatrix et prior vidit gloriam resurrectionis, et eam apostolis nuntiavit, 224. [Col. 1112]
    Peccatum. Peccati definitio. Peccatum est legis transgressio, 175. Peccare non est aliud, quam Deo non reddere debitum, 79. Peccare est Deum exhonorare, seu illi auferre quod suum est, 79, 222. Peccata vocari solent debita, 182. Peccatum, nomen horrendum, res detestabilis, 296. Plus vitanda est peccati foeditas, quam quaelibet tormentorum immanitas, 196. In peccato est injustitia, in tormentis justitia, 196. Peccare, mala et amara res est, 288. Peccata faciles aditus, difficiles exitus habent, 288, 299. Omne peccatum est injustitia, 98, injustitia omnino nihil est, seu nullam habet essentiam est, 98, 126. Deum volumus servare quod promisit; et non timemus non observare quod jusserit, 251. Vide Justitia. Peccatum dici potest quaedam corruptio virtutis, 107.
    Peccati divisio. Uniuscujusque peccatum est in natura et persona, 97. Peccatum, quod quisque trahit cum natura in ipsa origine, vocatur originale, 97. Potest etiam dici naturale, 97, peccatum quod quisque facit, personale potest nominari, quia vitio personae fit, 97. Peccatum cogitationis, 170. Propter illud anima judicatur indigna societate angelorum, 170. Peccare in voluntate non est aliud quam velle quod non debet, 124. Actiones, quas facit injusta voluntas, vocantur peccata, quia in voluntate, qua fiunt, est peccatum, 99. Aliud intelligitur, cum ipsa actio; aliud cum utrum juste fiat vel injuste consideratur, 99. Peccati quod scienter fit, et ejus quod per ignorantiam fit differentia, 91. Peccatum per ignorantiam fit veniale, 91. Quaedam non possunt nisi injuste fieri, 98. Sola injustitia est per se peccatum, 131. Quae sequuntur injustitiam, indicantur peccata, donec ipsa remittatur, 131.
    Peccati gravitas. Omne peccatum Deum exhonorat, 208. Deum exhonorare non debet homo, etiamsi necesse esset quidquid est, et Deus non est, perire, 222. Peccatum nullum debet reputari parvum, 208, 412. Aliud alio majus est, 412. Graviter peccamus, quotiescunque scienter aliquid quamlibet parvum contra voluntatem Dei facimus, 84. Ipse semper praecipit ne peccemus, 84. Praestat quidquid non est Deus, perire, quam leve peccatum committi, 84, 222. Horror mirabilis, perversa voluntas; miraculum mirabile, voluntaria perversitas, 209. Peccata plus horrent plus considerata, 290. Peccata tantum sunt odibilia, quantum sunt mala, 91.
    Peccati causa. Qui malum potest et facit, suo malo hoc potest et facit, 248. Homini culpa est non habere quod debet habere, 248. Culpa est habere quod debet non habere 248. Culpa est homini non habere potestatem, quam accepit, ut posset cavere peccatum, 85. Nusquam est in hominis natura praeter voluntatem peccatum, 103. Rectitudinem voluntatis acceptam per gratiam nemo deserit deficiente potestate eam servandi, 132. Sed deficiente voluntate eam servandi, 132. Adae posteri naturali peccant necessitate, 104. Hanc necessitatem meruit propria et personalis Adae voluntas, 104. Nemo est qui sine alicujus peccati attactu vivere queat super terram, 79, 85, 163, 169, 170, 454. Haec fides est ad salutem necessaria, 79. Quae impotentia excusat peccatum, 85. Vide Impotentia, Infantes. Homo ex se habet, unde in culpam cadat; sed ex se non habet, unde ad veniam resurgat, 168. Obsequium mundi peccatum, 225. Tributum peccati triplex, delectatio, consensus, consuetudo, 225. Hoc solvitur corde, ore et opere, 225.
    Peccati effectus. Omnia peccata animam laedunt, 142. Sed corpus non deturpant, 122. Justitia aboletur justi ruentis, 252. Poenitentia ruit in idipsum revertentis, 252. Tanto magis aegrotat, quanto licentius quis peccat, 186. Qui sponte peccat, in infinitum cadit, si non per misericordiam retineatur, 296. Peccata dum attrahunt, dulcia promittunt; cum pertrahunt, amaritudine perfundunt. Dum suadent, ungunt; postquam suaserunt, usque ad mortem animam pungunt, 299. Peccata conscientiam discerpunt, 279. Recedente justitia, crudelis animam occupat affectus, 66. Hic facit hominem turpium et laboriosorum operum cura sollicitum, 66. Peccata saepe non delentur, actione deleta et saepe delentur, opere non deleto, 991.
    Peccati poena. Per peccatum moritur homo, etsi aliquatenus vivat, 250. Abyssus peccatorum invocat abyssum judiciorum et suppliciorum, 296. Qui praevisa poena peccat, tanto magis puniendus est, 72. Si peccatum nihil est, cur punit Deus hominem pro peccato, 99. Deus non punit peccatores nisi pro peccato; nec tamen pro nihilo sed propter aliquid, 99. Homo, qui sponte peccavit, nec peccatum nec poenam peccati per se vitare potest, 77. Qui peccat, impunitus non debet dimitti nisi misericordia parcat, 77. Vide Deus misericors. Homo peccando rapit quod Dei est, 80. Deus puniendo aufert quod hominis est, 80. Et in hoc se ejus dominum probat, 80. Humana [Col. 1113] natura quando primum peccavit, hac poena flagellata est, ut nunquam prolem naturaliter nisi talem, quales videmus infantes nasci, generaret, 132. Ac post hanc vitam in inferno a regno Dei, ad quod facta est, in perpetuum exularet, 132. Post Adae peccatum remansit in natura debitum justitiae integrae, quam accepit, 98. Et debitum satisfaciendi, quia eam deseruit, 99. Et corruptio, quam propter peccatum incurrit, 99. Si non peccasset humana natura, qualis a Deo facta est, talis propagaretur, 98. Post peccatum, qualem se fecit peccando, talis propagatur, 98. Vide Adam, Homo. Infirma quoque facta est ad volendum justitiam desertam, 134. Propter peccatum primi parentis patitur homo innumerabilia incommoda, 71. Quod natura humana minorata est a primae conditionis dignitate, fortitudine atque pulchritudine, illi ad culpam imputatur, 131. Quia per hoc minoravit honorem et laudem Dei, 131.
    Nostrae naturae corruptio aliquando est poena peccati, non peccatum: ut morbi et aliae incommoditates, et mors ipsa quae in sanctis hominibus sunt sine peccato, 107. Quanto natura humana pretiosum opus Dei in se minoravit atque foedavit; tanto sua culpa Deum exhonoravit, 131. Hoc illi ad tantum statuitur peccatum, ut non nisi per mortem Dei deleatur, 131. Obstructi sunt sensus animae nostrae vetusto languore peccati, 33. De poena peccati est non posse hoc bonum facere, quod datum est cognoscere, 165. Peccati poena est peccandi necessitas, 107. Morbi, mors, etc., poena sunt peccati, 107. Vide Morbus. Mors ex peccato, et poena peccati, 30, 85, 241. Vide Mors. Natura humana propter peccatum incurrit corruptionem et appetitus brutorum, 133. Homo peccando non perdidit omnino quod factus erat, 133. Ut esset qui puniretur, cui Deus misereretur, 133. Hominis in peccato miseria, 223. Tormenta peccatis debita, 293, 296. Non est levis culpa, quam mortis sequitur damnatio, 131. Par poena non sequitur imparia peccata, 104. Eo acrior erit vindicta, quo diuturnior vita ad poenitentiam dilatata, 240. A quocunque removetur poena peccati, ab eodem et peccatum removetur: sed non econverso, 108. Cur deleto peccato in nobis poena peccati remanet, 131. Vide Baptismus. Concupiscentia. Crimen quod a Deo non imputatur, nec ab omnibus esse putatur, non reprobat neque decolorat, 140, 332. Apud Deum non reprobatur alicujus officium propter culpam, quam ipse ignoscit, 140, 332. Petitio veniae pro peccatis, 236. Peccata per poenitentiam dimissa redeunt cum indulgentia fratri denegatur, 169. Vide Injuria; Vide Concupiscentia, Homo post peccatum, Ignorantia, Impotentia, Justitia, Liberum arbitrium, Poenitentia, Voluntas.
    Peccatum originale. De originali peccato, 94, 97, etc., 223. Est peccatum a natura seu naturale seu originale, 104. Est peccatum a persona seu personale, 104. Originale ab origine denominatur, 97. Originale peccatum dicitur aut quia ab illis descendat in singulos,  quibus habent naturae originem; aut ab origine, hoc est ab initio cujusque personae quoniam in ipsa ejus trahitur origine, 97. De peccatrice parente justa proles potest nasci, 103. De Adam et Eva quorum peccatum in omnes homines propagatum est, 88. Peccatum Adae personale in omnes ejus posteros transit, 104. Et est in illis originale sive naturale, 104. Sicut personale transit ad naturam: ita naturale ad personam, 104. Peccatum trahit quisquis per naturam propagatur, 101 Nulli personae de se propagatae Adam mala transmittere potuit; in cujus generatione nec natura illi data est propagandi, nec voluntas quidquam operari valuit, 101. A peccato Adae non liber fuit ni solus homo qui sine viri semine factus est, 82. Solus inter homines Filius Virginis in utero matris, et nascens de matre sine peccato, 98. Vide Christus, Infantes, Maria.
    Omnes Filii Adae, praeter Christum, originalem habent injustitiam, 103. Omnes peccatores, et filii irae, 103. Unusquisque Adae peccato gravatur et est debiti reus, 100, 101. Non quia est homo, nec quia est persona, sed quia est peccator Adam, et de illo peccatore propagatur, 101. Peccatum Adae in infantes descendit, 103, 104. Non tamen illi pro hoc sic debent puniri ac si ipsi illud personaliter fecissent, 104. Nullus tamen eorum nascitur sine peccato quod sequitur damnatio, 104. Homo in tenebris et peccato jam concipitur et nascitur, 33, 85, 98, 100, 103. Corruptio naturae transit in omnes qui paterno gignuntur semine, 107. Ipsa est poena peccati, et habet causam in peccato primi parentis, 107. Semen a parentibus trahitur cum necessitate peccati futuri cum fuerit animatum anima rationali, 100. Quomodo semen immundum, 100. Et quomodo infans in peccatis concipi dicatur, 100. In semine non est immunditia peccati, seu peccatum ante animam rationalem, 100, 101, 102. [Col. 1114] Sed ab ipso semine et ipsa conceptione, ex qua incipit homo esse, accipit necessitatem habendi immunditiam peccati, cum habebit animam rationalem, 102. Non magis est in semine culpa, quam in sputo vel sanguine, cum emittitur, 100, 107 et 108. Quia in eis nulla est voluntas, 108. Non statim ab ipsa conceptione est in infantibus peccatum, 100. Non est in infante, antequam habeat animam rationalem, 98. Cum infans rationalis est, humana natura non habet in illo justitiam, quam accepit in Adam, et quam semper debet habere, 103. Ideo originale peccatum habet, 103 Natura humana in infantibus nascitur cum debito satisfaciendi pro peccato Adae, 98, 100. Et cum debito habendi originalem justitiam, 98 Ideo in peccato nascitur, 98, 100. In omnibus infantibus naturaliter genitis, cum peccato et flagellata nascitur humana natura, 132.
    Originale peccatum esse videtur debitum satisfaciendi pro primo peccato, et recuperandi justitiam, 98. Non est nisi in anima et natura rationali, 98. Peccatum infantes non ex persona, sed ex natura sua trahunt, 104. Nec eorum voluntas, sed naturalis egestas facit, 104. Personas infantium facit peccatrices, 104. Licet tota massa generis humani dicatur peccatrix; peccatum non est nisi in voluntate, 102. Originale peccatum est absolute peccatum, 98. Est injustitia, 98. Impotentia non excusat naturam humanam in ipsis infantibus a debito satisfaciendi pro primo peccato, et a debito habendi justitiam, 98, 103, 131. Quia ipsa sibi fecit eam, 131. Deus homini concepto et nato in peccato nihil nisi poenam debet, 129. Personalis et originalis peccati est similis damnatio, 104. Excludunt a regno Dei, 104. Damnat Deus propter originale peccatum, 98 Peccatum originale non tam grave est, 103, 104. Obcaecavit hominem, 205. Utrum peccata proximorum parentum computentur in originali peccato, 98. Vide Adam, Baptismus, Homo, Infantes.
    Peregrinatio. De peregrinatione, 409. Peregrinationis votum, 376.
    Periculum. Non rationabile consilium est, ut quia ubique periculum est, ibi eligas manere, ubi majus est periculum, 352.
    Perjurium et quaedam alia non nominanda nunquam possunt nisi injuste fieri, 98.
    Persecutio fortiter sustinenda propter justitiam, 400. Si persecutio corporis fugienda est: quanto magis persecutio animae, 370.
    Perseverantia, perseverare. Perseverare est perficere unde perseverare in ducendo, dicimus, perducere, 63. Perseverare in volendo est pervelle, 63. Perseverantia angelorum. Vide Angelus. Non semper prius est non velle tenere, quam non velle deserere, 63, 64. Aliquando prius est velle deserere, quam non velle tenere, 64. Cum aliquid propter se nolumus tenere; prius est non velle tenere, quam velle deserere, 63. Ideo enim id deserimus, quia tenere nolumus, 63. Cum magis vis aliud, quod non potes habere, nisi deseras quod tenes: tunc prius est velle deserere, quam non velle tenere, 63, 64. Virtus boni operis, perseverantia est, 257. Nemo in bono perseverat qui non sit ex filiis coelestis Hierusalem, 185. Non nisi perseverantibus salus tribuitur, 253. Certa salus est illi qui dum solum Deum nititur amare, servat propositum usque in finem, 352. Si perseverat in injustitia, totus similiter aeterne miser erit, 87.
    Persona. Omnis individuus homo persona est, 431. Persona est natura collectionem habens proprietatum, quibus homo fit singulus et ab aliis distinguitur, 47. Persona non dicitur nisi de individua rationali natura, 27. Substantia principaliter et magis propria dicitur de individuis, 27. In hominibus, tot sunt substantiae, quot personae, 27. In hominibus si plures personae, plures quoque sunt homines, 61. Hominum personae per hoc diversae sunt, quia proprietatum collectio non est eadem, 61. Diversarum personarum non potest esse una eadem proprietatum collectio, 47. Natura subsistit in personis: et personae non sunt sine natura, 104.
    PETRUS, id est agnoscens. 166. Petrus, 161. Significat ordinem praedicatorum, 161. Significat electos, 163 Praepositos, 162. S. Petrus princeps apostolorum, 270, 288, 289. Primus in ordine, 273. Petrus apostolus Antiochiae sedit, deinde Romae, 364, 366. Non peccavit deserendo Antiochenam sedem, studio majoris profectus, 366. Petri primatus, 162.
    PETRUS camerarius summi pontificis, 421. Monachas de S. Petro supra Divam, 346. S. Petri monasterium Carbotense, 398.
    PETRUS consobrinus Anselmi, 328.
    PHILIPPUS rex Francorum, 44. Anselmo omnem opem spondet. et eum invitat ut veniat in Galliam, 440. [Col. 1115]
    PHILIPPUS de Prajosa, 433.
    PHILIPPUS monachus claustrum deseruit, 404 Ejus poenitentia, 404.
    Pietas. Christiana pietas nihil vult honestum judicare, quod faciat contra honestatem naturae, 142. Spiritus pietatis mitibus convenit, 159.
    Poena. Vide Damnatio, Infernus, Peccati poena, Satisfactio, Poenitentia, Voluntas.
    Poenitentia. Vera poenitentia, veraque confessio est perpetrata mala plangere, et plangenda amplius non admittere, 250. Peccata plangere, 191. Per poenitentiam et confessionem mundantur peccata, 209, 211. Sine labore, contritione, confessione, ac etiam oratione nunquam remittuntur peccata, 331. Nullum est tam grave peccatum quod non possit per poenitentiam deleri, 212. Miseretur Deus omnibus per poenitentiam et opera bona suas malitias mundantibus, 250. Certi esse debent peccatores se veniam obtinere, si peccata sua curent dimittere, et poenitentiam agere, 213. Quoties peccator redierit cum digna poenitentia, recipitur, 222. Sed haec poenitentia peccanti non promittitur, 222. Gravis dolor de gratia primae justificationis amissa, 287, 288. Est opus Spiritus sancti quod peccatori sua facinora displicent, et ea agere satagit quae Deo placent, 250. Hoc non valet suis viribus; nisi Spiritus sancti gratia illuminatus, 250.
    Poenitentia secundum quam discretionem danda, 390. Poena publica pro peccatis occultis non est invito imponenda, 140. Ne via confessionis obstruatur, 140. Vide Lapsus. Prohiberi invitus non debet, qui occultum crimen humili confessione sponte et occulte detegit, 140, 332. Vide Lapsus. Ad hoc misit Deus patriarchas et prophetas ut poenitentiam praedicarent, 212. Poenitentia ruit in idipsum revertentis, 252. Vide Absolutio, Confessio Conversio, Lapsus, Ordo, Satisfactio.
    Poenitentis habitus, 191. Poenitentis oratio, 214, et seq. 115 et seq. In confessione peccata purgantur propter poenitentiam quam acturi sunt poenitentes, 185. Ex quo tendentes ad confessionem et poenitentiam, tota deliberatione mentis peccata sua damnant et deserunt, liberantur ab eis in conspectu interni inspectoris, 185, Perveniendum tamen ad sacerdotes, et ab eis quaeranda solutio, 185. Ut qui jam coram duo sunt mundati, sacerdotum judicio etiam hominibus ostendantur mundi, 185. Hoc ipsum pertinet ad peccati solutionem, ut peccator supplicet, 84. Poenitentiam pro peccatis a sacerdote accipere, 250. Emendationem promittere, ac etiam jurare 250 Satisfactio pro peccatis, 390.
    Possibile. Vide Deus potens, Impotentia, Impossibile, Mundus, Potentia.
    Possidere. Major est qui possidet quam quod possidetur, 58.
    Potentia, potestas. Dicitur aliquando quis posse, non quia est in ipso sed quia in alio est potentia, 93. Sic homo dicitur posse vinci quem alius potest vincere, 93. Aliquando quis dicitur non posse, cum in eo est potentia et in alio non est, 93. Sic homo dicitur non posse vinci, in quo tanta est fortitudo ut alius eum vincere non possit, 93. Posse vinci non potestas est, sed impotentia, 93. Vinci non posse, non impotentia, sed potestas, 93. Omne quod est, eo ipso quia est, potest esse, 67. Non omne quod est, potuit esse antequam esset, 67. Necesse est si voluntas vult, ut possit velle, 67. Per se posse velle vel agere, est habere ea omnia quae ad volendum vel agendum sufficiunt, 67. Qui nihil habet, quod non accepit, nihil potest per se, 67. Duplex potestas: una, quae rem praecedit; altera quae fit cum re, 67.
    Potestas est aptitudo ad faciendum, 116. Et omnis aptitudo ad faciendum est potestas, 116. Alind est aptitudo ad faciendum, et aliud aptitudo faciendi, 116. Definitio potertatis est legitima, 116. Nullam potestatem habemus quae sola sibi sufficiat ad actum, 118. Cum ea desunt, sine quibus ad actum non perducuntur nostrae potestates, non minus eas habere dicimur, 118. Sic qui visum habet, potestatem habet videndi montem; qui tamen si absit aut non adsit lux, videri non potest, 118. Quatuor potestates ad actum concurrere debent: 1o in agente; 2o in objecto; 3o in medio adjuvante; 4o in medio non impediente, 118. Multa dicuntur posse, non sua sed aliena potestate, 67. Multa non posse dicuntur non sua, sed aliena impotentia, 67. Pluribus modis dividi potest potentia, vel impotentia. 67. Saepe dicimus rem posse, non quod illa possit, sed quoniam alia res potest, 67. Et rem, quae potest, non posse, quoniam alia res non potest, 67. Quidquid non est, antequam sit, sua potestate esse non potest, 67. Sed si res alia potest facere ut sit, aliena potestate potest esse, 67. Vide Impossibile. In servando vitam duae potestates: una volendi servare vitam; altera vitam servandi, 93. Alicujus esse dicitur, quod in ejus potestate est ut habeat, [Col. 1116] 80. Potentia improprie aliquando dicitur pro impotentia, 31. Facere pro non facere, 31. Impotentia quae non est ex culpa, aliquatenus excusat, 85. Impotentia quae habet culpam, non levigat nec excusat peccatum, 85. Homo qui sua culpa dejecit se in impotentiam non peccandi, et solvendi quod peccavit, inexcusabilis est, 85. Ista impotentia culpa est, 85. Impotentia, quae descendit ex culpa, non excusat impotentem, culpa manente, 131. Non solum impotentia justitiam habendi, sed etiam impotentia ipsam intelligendi in non baptizatis imputatur ad peccatum, 131. Quia descendit a peccato, 131. Vide Impotentia. Quandiu homo habet hanc impotentiam sine satisfactione, peccatum est illi, 86. Vide Peccatum. Qui propter culpam suam verbum Dei suscipere nequeunt, recte sunt arguendi, 131. Quod si qui nitentes non proficiunt aut deficiunt, hoc non est impossibilitate sed ex difficultate fit, 132. Neque hoc negat liberum arbitrium valere, 132. Corrumpi aut mentiri posse, aut posse facere ut verum sit falsum, vel ut quod factum est non fuerit factum, non est potentia sed impotentia, 31. Impotentia est posse velle mentiri, aut fallere, aut mutare voluntatem, 94. Terrenae potestates ad vindictam sumendam ordinatae sunt a Deo, 79. Et cum vindicant, Deus est qui vindicat, 79.
    Praeceptor. Vide Prudentia.
    Praeceptum. Vide Ecclesia, Lex.
    Praedestinatio in Deo non dicitur proprie, 127. Deo nihil est ante vel post, 127. Sed omnia sunt illi simul praesentia, 127. In Deo praescientia, praedestinatio, vocatio, justificatio, glorificatio sunt simul in aeterna praesenti, 125. Et nihil horum prius aut posterius apud Deum est, 125. Praedestinatio et praescientia non discordant, 127. Sicut Deus praescit, ita et praedestinat, 127. Praedestinantur quaedam per liberum arbitrium futura, 127. Deus non praescit neque praedestinat quemquam justum futurum ex necessitate, 127. Praedestinatio non mutatur, 127. Non praedestinat Deus, nisi sicut est in praescientia, 127 Nec praedestinatio excludit liberum arbitrium, nec liberum arbitrium adversatur praedestinationi, 127.
    Praedestinatio idem est quod praeordinatio, sive praestitutio, 127. Praedestinare est praeordinare et statuere futurum esse, 127. Praedestinatio non solum bonorum, sed et malorum potest dici, 127. Nec est inconveniens si dicimus Deum praedestinare malos et eorum mala opera, quando eos et eorum mala opera non corrigit, 127. Deus bona specialius praescire et praedestinare dicitur, 127. Necesse est fieri quae praesciuntur et quae praedestinantur, 127. Quaedam tamen praescita et praedestinata non eveniunt necessitate quae rem praecedit, sed ea quae rem sequitur, 127. Deus praedestinando, voluntatem non cogit, aut voluntati resistit: sed eam in sua potestate dimittit, 127. Deus amandus est qui se a damnata societate praedestinando discrevit, vocando separavit, justificando purificavit, 234. Rationalis natura in quodam rationabili et perfecto numero praescita est a Deo, 811. Nec major nec minor ille numerus esse potest, 811. Quod pauci sint electi certi sumus, Veritate dicente; quam pauci sint, in certi sumus, Veritate tacente, 312, 327, 372. Qui non vivit ut pauci, reprobationem timeat, 372. Nullus novit aut certus esse debet se esse de numero electorum, 372. Capi non potest cur de malis hos magis salvet Deus quam illos: et cur illos magis damnet, quam istos, 32.
    Praedicatio, praedicator. Christum ad peccatores ducit, qui eum peccatoribus praedicat, 182. Rarus est qui Christum praedicat, 181. Sapientia praedicantium praedicantibus subjecta est, 173. Sapientia praedicantium vel magistrorum, Christus est, 173. Angeli, id est, nuntii Dei vocantur, qui Christum loquuntur, 176. Ordo praedicatorum, servus ille est qui dicit invitatis ut veniant, 181. Minoribus minora praedicari debent, et majoribus majora, 167. Unusquisque juxta modum capacitatis suae doceatur, 167. Fidei praedicatio agriculturae comparatur, 130. Fideles sunt agricultura Dei, 130. Deus non dat incrementum omni semini, 130. Tamen praecipit agricolis suis in spe instantissime verbum suum seminare, 130. Non supervacaneum est homines ad fidem Christi et ad ea quae fides haec exigit, invitare, 130. Quamvis non omnes hanc invitationem suscipiant, 130. Cur arguuntur qui verbum Dei non suscipiunt, 130, 131. Cum hoc facere nequeant, nisi gratia eorum voluntates dirigente, 131. Boni mores in tacente diliguntur, et facundia in torpente contemnitur, 338. Praedicatores in Petro claves regni coelorum acceperunt, 171. Absolvunt et benedicunt fidelem morientem, 171. Et orant ut hinc migrans in coelis suscipiatur, 171
    Praelatus. Electus in episcopum, tantum onus fugere debet, 409. Fugiens magis cogi debet ut onus suscipiat, 409. Praelatio est, quantum sine peccato fieri potest, refugienda, 330. Est tamen, si obedientia coegerit, suscipienda, 330. Per solum Christum Ecclesiae pastor est constituendus, [Col. 1117] 383. Non intrat per Christum qui non intrat per veritatem, 358. Non intrat per veritatem, qui non intrat per rectitudinem, 358. Non intrat per rectitudinem, qui non intrat per regularem electionem, 358. Hunc facit praelatum non Christus, sed sua cupiditas, et eorum qui non percipiunt quae Dei sunt, temeritas, 358.
    Praelatus sic se exhibeat ut neque justitiam gratia, neque gratiam justitia qualibet unquam privata subreptione excludat, 371. Multum nocuit infirmis in Ecclesia Dei opinio alicujus vitii, sive vera sive falsa sit, maxime de praelatis, 369. Praelatus commissum gregem deserere non debet, etsi non omnes sub eo in Domino proficiant, 377. Abbas non potest onus impositum deponere nisi de licentia archiepiscopi et episcopi, 377, 378. Et pastor commissum gregem deserere non debet propter calumniam, 330. Vide Pastor. A praelatione per mortem deponitur praepositus, 182. Pastor ab Ecclesia revocandus, in qua non potest cum pace consistere, nec malis praevalere, 360. Pastor anxius de imposito onere, 236. Petit gratias et virtutes sibi necessarias, 236. Praelati de peccatis suis anxietas, 302. Saepe Deus magis operatur per vitam illiteratorum (praelatorum) quaerentium quae Dei sunt; quam per astutiam litteratorum, quaerentium quae sua sunt, 354. Sincere obediendum praelatis, 376. Subditi facta praelatorum non dijudicent, 376, 381.
    Praelati ordinationes, velut a Deo inspiratae, suscipiantur, 381. Quandiu praelatus non cogit a bono in malum divertere, ejus subjectio non est deserenda, 314. A praelato indisciplinato, etiam si majoribus bonis obstet, non est recedendum, 314. Pravitas et emendatio praepositi Ecclesiae, 181, 183. Praelati, qui de bonis Dei non ejus lucra sed sua quaerunt, et nocent quibus prodesse debuerant, 182. Multi praelati quasi solliciti ne destruatur res Dei in manibus eorum, agunt ut dissipetur lex Dei in cordibus eorum, 338. Praelatus bona Ecclesiae dissipans, 182. Praelati mala exempla, 182. Angeli Deo renuntiant mala opera praelatorum, 182. In novissimo facta praepositorum per semetipsum Dominus examinat, 182. Qui quotidie per praepositos actiones subditorum judicat, 182. Contra sacerdotum et praelatorum superbiam scribit Benedictus, 384. Vide Benedictus. Villicus rectorem Ecclesiae designat, 182. Virga episcopi pastoralitatis signum, 394.
    Praescientia. Non aliud est praescire, quam scire futurum, 124. Deus quaedam praescit ex libera rationalis creaturae voluntate futura, 124, 127. Praescientia est cum certa ratione aliquid intelligitur, 71. Hanc sequitur necessitas rei, 71. Praescientia Dei non proprie dicitur praescientia, 71, 127. Sed praesentium scientia, 127. Non praescit Deus, nisi verum, 127. Praescientia Dei non fallitur, 127. Non praescitur nisi quod futurum est, 123. Deus praescit omnia futura, 123, 124. Quae Deus praescit, necesse est futura, 124, 125. Non omnia quae praescit, sunt ex necessitate, 124. Quaedam praescit, quae fiunt ex libertate voluntatis, 124, 127. Non praescit cuncta futura necessitate, 124. Quod praescit Deus, necessitate futurum est sicut praescitur, 124. Si aliquid est futurum sine necessitate, necesse est aliquid esse futurum sine omni necessitate, 124. Non praescit simpliciter Deus aliquem peccaturum, vel non peccaturum, 124. Sed praescit peccaturum, vel non peccaturum sine necessitate et sola voluntate, 124. Et stant simul praescientia Dei, et libertas arbitrii, 711, 123, 124, 125, 126, 127. Pereunt qui unam partem defendunt, et alteram negant, 71. Necessitas qua res liberae quae praesciuntur, futurae sunt, descendit de libera voluntate, 124, 125. Si praescit Deus aliquid, necesse est esse futurum: idem est ac si dicam, si erit, ex necessitate erit, 124. Haec necessitas sequitur rei positionem, 124. Necessitas sequens non cogit nec prohibet rem esse vel non esse, 124. Nec aliud significat nisi quia quod erit non poterit simul non esse, 124. Quod est futurum, non potest simul non esse futurum, 124. Rem futuram necesse est esse futuram, 124. Actio aliqua, antequam sit, non necessitate futura est, 124. Quia fieri potest ut non sit futura, 124. Vide Futurum. Quidquid de his quae libero fiunt arbitrio ut necessarium Scriptura pronuntiat, secundum aeternitatem loquitur non secundum tempus, 125. Vis aeternitatis facit ut praescientia Dei et liberam arbitrium non repugnent, 125. Deum non latuit quid homo facturus erat, cum illum fecit, 87. Ab ordine divinae praescientiae nemo valet exorbitare, 151.
    Praesentia Dei. Semper in conspectu Dei sumus, 84. Dei praesentia cohibet peccata, 193.
    Praesumptio. Vide Confidentia, Misericordia, Spes.
    Pratellis (abbas de), 451.
    Presbyteri. De Presbyteris qui uxores habebant in Anglia, 190. Presbyterorum conjugia a concilio sub Lanfranco damnata, 407. Ea reprobat Anselmus, 407, 408. Ea rex Henricus probat, 407. Presbyteri feminas tenentes [Col. 1118] beneficiis privantur, 408. Excommunicantur, 408. Contra presbyteros concubinarios, 140, 332, 438. Ab eis nec baptismus suscipiendus, si adsint alii sive clerici sive laici, 438. Non debent fideles adstare celebrantibus presbyteris aperta libidine foetentibus, 140, 332. Ut vel hominum detestatione repulsi sacra contaminare non audeant, 332. Quae ii tractant, non sunt proinde contemnenda, 332. Sed ipsi exsecrandi, 332. Ipsi, quantum ad se, sacra altaria commaculant, 332. De presbyterorum et concubinarum filiis, 383. Filii presbyterorum a praebendis patrum et ab ordinibus sacris removendi, 354.
    Principes diligere debent justitiam, 376. Vide Rex. Principes non domini Ecclesiae, sed advocati, 389, 391. Vide Ecclesia, Rex. Principes mala subditorum emendare maxime tenentur, 417. Vide Correctio.
    Principium videtur non nisi rei incipientis esse, 57. Causa non videtur nisi effectus alicujus, 57. Nomen effectus convenit rei quae fit, 57. Vide Causa.
    Prior. Prius. Prior cum abbate debet concordare, 376. Quaedam natura prius, quae sunt simul tempore, 114.
    Privatio. Absentia ejus quod est aliquid, non est aliquid, 67. Caecitas dicitur aliquid, secundum formam loquendi, 67. Non est aliquid secundum rem, 67. Hanc habere non est aliquid habere, sed carere aliquo, 67. Caecitas non est aliud quam non visus, ubi visus debet esse, 67. Absentia visus non magis est aliquid ubi visus debet esse, quam ubi non debet esse, 67. Quo sensu dicitur injustitia vel caecitas facere aliquid, 73.
    Privilegium, 437. Vide Beccensis
    Prodigium. Signa aliquid praesentialiter significant: prodigia aliquid futurum portendunt, 186. Prodigia, quasi porta dicia, 186. Vide Miracula.
    Profectus. Quandiu vivit homo, non facit nisi ire, 415. Semper aut ascendit, aut descendit; aut ascendit in coelum bene vivendo, aut descendit in infernum male vivendo, 415, 452. Iste ascensus vel descensus tunc cognoscitur ab anima, cum exit de corpore, 415. Qui bonis moribus ascendit, in coelo collocabitur: qui malis moribus descendit, in inferno sepelietur, 415. Diligenter attendat anima Christiana si ascendat, aut si descendat, 415. Ascendunt qui proficiunt: descendunt qui deficiunt, 175. Studium proficiendi, 312, 321, 327, 355, 372, 378. Sollicita de suo profectu discussio, 312, 327, 452. Justus novum augmentum semper adipisci studet, 176.
    Professio monachica, 423. Olim solo habitu et conversione monachica fiebat, 423. Monachi deditio seu obligatio per spontaneam cucullae acceptionem fiebat, 350. Vide Monachus, Votum. Spiritus prophetarum prophetis subjectus est, ne eorum arbitrio repugnaret, 173.
    Prosperitas, 191, 192. Ventus contrarius non saeculi adversitas, sed prosperitas, 161. Et tunc maxime invocandus Deus, 161. Magnae virtutis est cum felicitate luctari, 161. Vide Adversitas, Afflictio, Tribulatio.
    Providentia. Non ab alio quam a Deo cuncta reguntur, 28. Non casu, sed multa ratione cuncta reguntur, 28. Deo est cura de omnibus, 245. Quia Dominus omnium est, 245. Omnia subjacent Dei dispositioni, 129. Plus est attendendum nobis quid facit de nobis Dominus, cujus sumus; quam quod nos volumus, qui nostri non sumus, 313. Sive vivimus, sive morimur, non nostri, sed Domini sumus, 313. Vide Deus sapiens, Dei voluntas, Deus causa rerum.
    Prudentia. Pars prima prudentiae est ipsam, cui praecepturus est, aestimare personam, 107.
    Pudicitia, impudicitia. Impurae cogitationes et motus impudici, 249, 256. Vide Concupiscentia, Virginitas.
    Pulchritudo. Vanitas pulchritudinis, 197, 198. Vide Fucus, Mulier.
    Pulsus. Liber de pulsibus: ejus scientia non adeo utilis, 330. Hunc Mauritius transcribere statuerat, 330. Vide Mauritius.
    Punctus additus puncto, non est nisi unus punctus, 61.
    Puritas. Vide Cordis munditia, Pudicitia.
    Pusillanimitas. Vide Confidentia, Deus misericors, Spes.

Q
    Quaerere. Hoc quaeritur, quod latet nec habetur, 155.
    Quintini (S.) Belvacensis ecclesia, 406. Hujus canonicus Gunterius, 406. Odo hujus Ecclesiae abbas, 406. Deponitur. 406. Vide Gunterius, Odo.

R
    RADULPHUS, nepos episcopi Gundulphi, 393.
    RADULPHUS Cicestrensis, 410.
    RAINALDUS Anselmi consanguineus, 351, 352.
    RAINALDUS Remensis archiepiscopus; concilium cogit [Col. 1119] adversus Roscelini clerici blasphemias, 357. Vide Roscelinus.
    RAINALDUS abbas, 339. Ad eum Anselmus rogatus mittit Monologium. 339.
    RAINALDUS monachus Beccensis: eum Anselmus salutat. 374.
    RAINALDUS, episcopatum, in quem invitus male intrusus fuerat, pro veritate rejecit, 405.
    RAINERUS abbas de Monte S. Trinitatis, 352.
    RAINERUS clericus Idae comitissae adfuit Anselmi electioni in archiepiscopam, 372.
    RANULPHUS episcopus a rege restitutus in episcopatum, jussu Paschalis II, 384. De gravissimis criminibus apud Rom. pont. accusatur, 384. Ejus causae discussio Anselmo demandatur a Paschali II, 384.
    RANULPHUS Flambardus sacerdos infamissimus publicanorum princeps, 427. Hic simoniacus ad episcopatum a Guillelmo Anglorum rege erectus est, 427. Ab Henrico rege pro pecunia captus est, 428. Ad eum Anselmus quatuor episcopos misit, 428. Postea clam fugit in Nortmanniam, 428. Dominum piratarum se constituit, 428.
    Ratio princeps et judex omnium esse debet quae sunt in homine, 43. Ratio, quae est instrumentum ratiocinandi, una est in homine, 133. Sicut bestiarum est nihil velle cum ratione: ita hominum est nihil velle sine ratione, 100. Homines semper debent nihil velle sine ratione, 100. Ejusdem rei plures possunt esse rationes: quarum unaquaeque sola possit sufficere, 97. Deus incipit rationem ponere quando per infirmitatem ad lectum et ad mortem pertrahit, 167, 168.
    Rationalis natura non est nisi Deus, et angelus, et anima hominis, 98. Nihil pretiosius Deus fecit, quam rationalem naturam, 87. Deus naturam rationalem fecit ad gaudendum de se, 87. Rationalis creatura justa facta est, 77, 86, 87. Et ad hoc ut Deo fruendo beata esset, 87. Creatura rationalis non potest habere a se primam voluntatem, 68. Natura rationalis neque justa neque beata esse potuit, sine Voluntate justitiae et beatitudinis, 133. Deus voluit naturam rationalem facere justam et beatam ad fruendum se, 133. Eam ad intelligendum et amandum se Deus creavit, 134. Sola mens rationalis summam naturam valet indagare, 24. Natura ideo rationalis facta est ut discernat inter bonum et malum, inter majus bonum et minus bonum, 25, 86. Accipit potestatem discernendi, ut odisset et vitaret malum; ac amaret et eligeret bonum, 86. Atque ut majus bonum magis diligeret et eligeret, 86, 27. Frustra discernit, si secundum discretionem non amet et vitet, 25, 87. Ad hoc facta est ut summum bonum super omnia amet et eligat, 87. Imo ut nihil amet nisi illud aut propter illud, 87. Qui propter aliud amat summum bonum, non ipsum sed aliud amat, 87. Vide Amor, Bonum, Finis, Homo, Voluntas
    Rationali creaturae naturaliter nihil datum est tam praecipuum, tamque simile summae sapientiae, quam quia potest reminisci, et intelligere et amare id quod optimum et maximum est omnium, 25. Nihil aliud est inditum alicui creaturae quod sic praeferat imaginem Creatoris, 25. Vide Imago. Deum non intelligit creatura nisi rationalis, 238. Cur a Deo natura rationalis facta est, quae posset facere malum ad quod vitandum facta est, 65. Non est ulla natura debitrix justitiae, nisi rationalis, 98. Nulla natura susceptibilis est justitiae praeter rationalem, 98. Non ipsa sibi bonum est quo beata fiat, 182. Natura rationalis est creata in justitia, 101. Nec Deus potest eam creare injustam, 103. Deo non convenit ut eam cogat sine culpa esse miseram, seu alicui malo subditam, 77, 102, 103. Hoc qui non cognoscit, non cognoscit quid Deo non conveniat, 102. Ideo Deus eam non fecit sine culpa praecedente miseram, 134. Eam penitus perire Deus non sinet, 87. Creatura rationalis naturam non intelligentem debet disponere ad Dei voluntatem, 238. Nulla res ratione carens vel ad peccatum incitare potest, vel ad virtutem, 107. Quod convenientius et rationabilius est, necesse est esse. 92.
    Rectitudo. Vide Justitia.
    Redemptio. Restauratio humanae naturae non debuit remanere, 94. Redemptio hominis non potuit fieri per aliam, quam per Dei personam, 76. Homo servus est illius per quem redimitur, 76. Homo restaurari debuit in eam dignitatem quam habiturus erat, si non peccasset, 76. Homo quem Deus de massa peccatrice generis humani, qui nullum haberet peccatum, non posset peccatores redimere, 102. Ad alios redimendos non sufficit homo non-Deus, 102. Impossibile fuit mundum aliter salvari quam per mortem hominis-Dei, 74, 79. Mundum salvare alius non poterat, quam filius Dei, 78. Salvari mundus nisi morte Christi non poterat 164. Non egebat Deus ut morte sua mundum redimeret, 222. Sed humana natura indigebat [Col. 1120] ut homo hoc modo Deo satisfaceret, 222. Humanae naturae per Christum redemptio, 221, 222, 223. Peccator non potest aliter ad vitam redire nisi redemptus sanguine Christi, 213. Virtus salvationis peccatorum, est virtus Christi, 221. Virtus Christi mundum redimentis, est fortitudo abscondita, celata potestas, virtus occulta, 222. Quid delinquere potest homo, quod non redemerit Dei Filius factus homo, 247. Morte Christi non semel redimitur homo: sed quoties cum digna poenitentia redierit, 222. Vide Christus, Gratia, Incarnatio, Salus, Satisfactio.
    Refordiensis episcopus vir admodum in ecclesiasticis disciplinis eruditus, 428. Electus est in locum archiepiscopi Eboracensis, 428. Ne ei pallium detur, prohibet rex, 428. Ut ei detur, rogat Anselmus. 428.
    Regnum Dei intra nos est, 203. Regnum coelorum Deus clamat se habere venale, 349. Non quaerit pro eo nisi amorem: sine quo dari non debet, 349. Da ergo amorem, et accipe regnum: ama, et habe, 349. Regnate in coelo est unam voluntatem cum Deo et angelis et hominibus sanctis per dilectionem habere, et omnes una potestate uti, 349. Violentia nimiae virtutis regnum coelorum rapitur, 177. Regna malis, sceleri est donata potestas, 198. Vide Rex.
    Regula. Vide S. Benedictus, S. Dunstanus.
    Relatio, relativum. Nullum relativum est substantiale illi de quo relative dicitur, 91. Nequidem ipsa relativa, aut ipsae relationes sunt per invicem; sed per subjecta, 5. Nulla est relatio patris, sine relatione filii, sicut nihil est relatio filii, sine relatione patris, 53. Vide Filius, Pater. Plures relationes in Deo, 43. Relationes in divinis non immittunt unitati pluralitatem suam; nec unitas relationibus singularitatem, 61. Quando substantia habet esse de substantia, duae fiunt ibi relationes insociabiles, 50. Vide Accidens, Filius, Pater, Trinitas.
    Religiosus. Vide Monachus.
    Remensis. Concilium Remense sub Rainaldo archiep. contra Roscelini errores, 357.
    Remissio. Vide Injuria, Redemptio, Satisfactio, Vindicta.
    RENERIUS, 430. Eum Anselmus commendat Balduino regi, 430. De nutritura regis Balduini erat, 430.
    Renovatio. Vide Christus, Gratia, Redemptio.
    Requies. Deo requiem negat, qui a malis non cessat, 155. Quid sit Deum requiem quaerere, 155. Deus laborare se dicit, cum duras hominum pravitates tolerat, 155. Deus in carne mortali laboravit ex nostra infirmitate, 155. Deus requiem invenit in his qui peccare desierunt, et sancte ac juste vivunt, 155. Post laborem requies solet quaeri, 155. In hac vita non est petenda requies, 162. Viae Labor.
    Res. Dicimus rem quidquid aliquo modo dicimus esse aliquid, 43. Utrum in Deo sint tres res. Vide Roscelinus, Trinitas.
    Respondere. Non semper facile est, insipienti sapienter respondere, 73. Saepe apta interrogatio expedit responsionem, et inepta reddit impeditiorem, 73. Respondere Dei, est occultis inspirationibus eum erudire qui se nescientem humiliter cognoverit, 172. Deus respondet loquentibus, cum nobis se amantibus apparet, 172.
    Resurrectio. Futura mortuorum resurrectio, 87. Homo cum corpore suo restaurabitur, 87. Talis debet homo restitui, qualis futurus erat, si non peccasset, 87. Resurrectio corporum, 134. Hanc exspectant beatae animae, 134. Corpus in fine resurget, 178. Solius voluntatis Dei opus est, cum mortui resurgunt, 101. Rex non dominus sed tutor est Ecclesiae, 429. Rex est advocatus Ecclesiae, 429, 375. Multi mali reges Ecclesiam sibi quasi domino datam putant, 429. Vide Ecclesia. Rex attendat quem nominat ad Ecclesiae dignitates, 428. In his non audiat consiliarios infideles, 428. Nulli homini magis expedit quam Regi, se subdere legi Dei, 402. Nullus periculosius se subtrahit a lege ejus, 402. Non leve peccatum est regi episcopum suis rebus spoliare, 402, 408. Quales se reges exhibere debeant, 414. Tunc reges bene regnant, cum super seipsos regnant, 414. Nec vitiis se subjiciunt, sed ex constanti fortitudine superant, 414. Tunc vere reges sumus, si motus nostros inordinatos regimus, et ad voluntatem Creatoris revocamus, 211. Anima nostra fit regina, cum Christo mente est copulata, 211. Reges ac potentes curis ac metu tabescunt, 196. Homo post peccatum regulus, 185 Regis coronatio, 298. Reges Francorum S. Anselmo favent et ei scribunt. Vide Ludovicus. Philippus.
    RICHARDUS. monachus: eum Gondulphus electus episcopus sibi in ministerium adjungit, 337. Eum Anselmus Gondulpho commendat, 337. Beccum est venturus, 343.
    RICHARDUS monachus Beccensis, 342, 343, 378. Antequam monachus esset, in aegritudine vovit se iturum ad S. Aegidium, 378. Eum non hoc teneri voto post monasticam [Col. 1121] professionem ei scribit Anselmus, 378. Eumque ab hoc voto absolvit, 378. Instituitur primus abbas coenobii S. Werburgae, 383. Vide S. Werburgae coenobium.
    RICHARDUS Serviens Gisleberti abbatis West-Monasteriensis, 359. Eum Deus ipse ab impacto crimine excusavit, 359. Richardus abbas de Pratellis: ejus in librum Geneseos commentationes, 451.
    RICHEZA seu Richera, soror Anselmi, et uxor Burgundii, 382, 392. Eam hortatur Anselmus ut cum conjuge soli Deo serviat orbata liberis, 383.
    ROBERTUS episcopus Lincolniensis, 401, 444.
    ROBERTUS episcopus Cestrensis, 410.
    ROBERTUS abbas Anselmum consulit de eo qui peccare proponens, divinitus impeditur, 355.
    ROBERTUS clericus cancellarii regis, 444. Robertus clericus cum Anselmo exsulante erat, 438, 439.
    ROBERTUS monachus: ejus precibus Anselmus se commendat, 312. Is instat ut Anselmus Gondulpho gratias referat beneficiorum, 314. Per eum Lanfranco Anselmus commendat Girardum, 316. Per eum scribit Anselmus Lanfranco, 320. Per eum Anselmus suum Monologium Lanfranco mittit, 336. Huic commisit Anselmus placita tenere, 351. Monasterium Beccense deserit; et ab Anselmo revocatur, 351. Ejus instantia pro Gisleberto apud Walchelinum episcopum intercedit Anselmus, 352.
    ROBERTUS monachus Cantuariensis, 395, 438. Domum archiepiscopi custodit, Ansel. Romam petente, 395.
    ROBERTUS de Briodna monachus, 359. Ejus mores, 360. Eum Anselmus Gualteri mansuetudini commendat, 359.
    ROBERTUS filius Hugonis comitis, monachus S. Ebrulphi, 451, 432. Vi intrusus abbas S. Eadmundi, 432.
    ROBERTUS Northmanniae comes, 367, 368, 403, 446. Totius Northmanniae princeps, 413. Henrici Anglorum regis frater, 403, 446. In Asianae Ecclesiae liberatione laboravit, 382. Conqueritur Anglorum regem fracto sacramento regnum invasisse, 382. Excusat se quod non recte senserit aut dixerit de accepta ab Anselmo ipsius electione in archiep. Cant. 371. Ab Anselmo consilium petit de abbate Beccensi constituendo, 371. Auselmus ei scribit Guillelmum priorem de Pexeio eligendum esse in Becci Abbatem, 371. Cum ejus gratia eligitur abbas Beccensis, 367. Injuste vexat Guillelmum Wintoniae episcopum, 403. Ab eo rex exigebat ut ipsi de Castello quod de Roberto comite tenebat, hominium faceret, 403. In captione a rege tenetur, 447. Consanguineam in uxorem duxerat, 447.
    ROBERTUS Flandriae comes et princeps, 376, 430. Ut justitiam magis ac magis diligat, eum hortatur Anselmus, 376. Fratres, quos in Flandriam Anselmus mittit, ei commendat, 376. Electionem regularem abbatum concessit. 430.
    ROBERTUS comes, frater Ernulphi comitis, 433.
    ROBERTO comiti de Mellento, quod regi pro investituris faveat, Papa iram Dei comminatur, 443. Is promiserat se apud regem acturum ut investituras dimitteret, 443. Vide Mellentum.
    ROBERTUS de Leminges, 437. Si fiat monachus, uxori ejus terras quas de Ecclesia Cantuar. tenebat, Anselmus concedit, 437.
    ROBERTUS de Monte-Forti, 398. Dominus ROBERTUS frater Eustachii, 397. Per eum Cadomensis abbatissa Anselmum consulit, 397. Cum Anselmo Romam eunte fuit. 398.
    ROBERTUS filius Haimonis: testis est in epistola; qua Henricus Angliae rex Anselmum revocat, 382.
    ROBERTUS filius Warsonis, 393.
    ROBERTUS ex Judaeo christianus, 409. Eum Anselmus commendat eleemosynis Ernulphi prioris, et Guillelmi archidiaconi, 409. Eum Gondulpho episcopo et Ernulpho priori Anselmus commendat, 444.
    ROBERTUS minister pauperum, 437.
    ROBERTUS curam habet ancillarum Dei, 414, 415.
    RODULPHUS episcopus Cicestrensis: apud eum Anselmus queritur de ejus archidiacono, 450.
    RODULPHUS abbas, 360. Eum salutat Anselmus, 360.
    RODULPHUS abbas Sagiensis Anselmum consulit de monacho qui ab episcopo interdicto ordinatus est: et de monacho qui herbas quaesivit mulieri, quibus virum suum interficeret, 374.
    RODULPHUS monachus: quod nunquam Beccensis congregatio dixerit se ei non praestituturam libros, 315., etc. Excusat se Anselmus quod dominum eum vocaverit: eum de sua absentia consolatur, 316. Eum ad officii sui munus subeundum hortatur, 316. Obtestatur eum Anselmus ut notis musicis antiphonarium describat, 319. Liber ex charitate commodandi, 315., etc. Rodulphus monachus cum famulis captus est, equis ablatis a militibus, 328. Quod ipse mandavit de equo suo et de monacho S. Germani, Anselmus scribit ut fiat, 346.
    RODULPHUS novitius Beccensis. 344. Ei de conversione [Col. 1122] gratulatur Anselmus, 344. Eum monet Anselmus de cavendis diaboli tentationibus, 344 et 335. Bellovacensis, 356. Socius olim Lamberti viri nobilis, 356.
    ROGERIUS Bajocensis monachus, 318.
    ROGERIUS monachus aliquos monachos praemisit Beccum, 336. Eum ut promiserat venturum praestolatur Anselmus, 336. Rogero abbati Anselmus de sua separatione afflictos Beccenses commendat, 367. Eique se nulla cupiditate sed charitate ac obedientia onus archiepiscopatus suscepisse protestatur, 368.
    ROGERUS monachus Cadomensis, 336. Hunc salutat Anselmus, 336.
    ROGERUS abbas S. Ebrulphi in Northmannia, 326, 431, 432. Vim infert electioni abbatis S. Eadmundi in Anglia, 432. Vide S. Eadmundi coenobium. Ab Anselmo petiit ut fratrem suum Helgoti prioris commendaret charitati, 326.
    ROGERUS Anselmi et Guillelmi Wintoniensis episcopus amicus, 433.
    ROGERUS PUNTEL, 438.
    ROHAIDIS domina ejus in Beccenses beneficia, 342. Petit ab Anselmo ut in Angliam monachos mittat; ipse eos mittit et ejus charitati commendat, 342.
    Romana Ecclesia. Qui Ecclesiae Romanae sua aufert, Ecclesiis omnibus sacrilegii reus est, 382.
    Romanum. Concilium Romanum sub Urbano II contra investituras, 394, 427, 428, 429. Excommunicat regem et laicos omnes qui dant investituras, et illos qui eas accipiunt, et ipsorum homines fiunt, 394, 428, 429. Huic interfuit Anselmus, 429. Ejus decreta contra investituras, 429. Haec recipere recusant Augliae rex et episcopi, 429. Concilium Rom. sub Paschali II, 436, 441. Investituras consulentes sicut et accipientes excommunicavit, 436. In quadragesima celebratum. 436.
    Romascot, sive census B. Petri in Anglia, 353, 382, 398, 434.
    ROSCELINI erroret ratiocinatio, 412, 43 et seqq. 353, 357. Confutatur, 43 et seqq. Docebat in Deo pluralitatem substantiae, qualem habent plures Angeli vel plures animae, 41, 42, 43, 357. Dicebat quod aut sunt tres res in Deo, aut Pater et Spiritus sanctus aeque sunt incarnati ac Filius, 41, 42, 43, 44, 45, etc, 357. Rainaldus archiep. Rhemensis cogit concilium contra Roscelinum, 41, 357. In concilio hunc errorem ficte ejuravit solo metu mortis, 41, 42. Ipse in suo errore perseverat, 42. Plures in Roscelini quaestione tunc laborabant, 42. Comparatio ista, sicut tres Angeli, etc., non est Roscelini, sed ejus qui quaestionem ejus mandavit Anselmo, 44. Roscelini ratiocinatio aut cum Sabellio negat tres esse in Deo personas aut inducit tres Deos, 44. Destruit fidem nostram, 44. Pro Roscelino respondet has tres res non esse tres Deos, 44. Ostenditur quod si sunt tres res, sunt tres dii, 44. Roscolinus utroque pede claudicat in Incarnatione Verbi, 46. Somniat hominem a Verbo magis esse assumptum in naturae unitatem quam in unitatem personae, 46. Non negabat tres esse in Deo personas, nec Filium esse incarnatum, 45, 46. Dicebat Lanfrancum et Anselmum in sua esse sententia, 357. Epistola Anselmi contra dicta Roscelini inchoata antequam Anselmus in Angliam secundo navigaret, 360.
    Rumesei, coenobium monialium, 386. Ibi mortuus quidam ut sanctus colebatur, 386 Anselmus prohibet 306.

S
    Sacerdos, sacerdotium. Sacerdos est medius inter Deum et populum, 298. Qui sacerdos dicitur, et officium sacerdotis operibus dignis non implet, super omnia formidare debet de hujus officii dignitate, 265. Sacerdotii dignitas est, plusquam aestimari possit digna, 261. Sacerdotii ministerium seu corporis et sanguinis Christi mysterium quanta reverentia, quam pura conscientia sit agendum, 264, 265, 266, 267, 268, 269. Altaris servitium res est valde salubris bono sacerdoti, 264. Sed valde periculosa hanc indigne tractanti, 264. Salubre consilium est a peccatis cessare; et servitium altaris Deo reddere, 264. Praestat Deo servire in altari, quam propter formidinem peccati ejus servitium dimittere, et in peccatorum damnatione securius jacere, 264, 269. Melius est ut Deus nos verberet propter aliquam offensionem sui servitii, et tamen suum servitium facientes, quam nos damnet propter timorem peccati suum servitium facere nolentes, 264. Si,peccata sacerdotis sunt criminalia; utilius est ei ab immolatione sacrificii humiliter cessare, quam per praesumptionem immolandam majorem damnationem incurrere: donec inchoata vel peracta paenitentia possit ad altaris servitium securius accedere, 264. A sacerdotio qui arcendi, 425.
    Sacrificium. A sacerdoto fit immolatio sacrificii, 264. [Col. 1123] Sacrificium corporis et sanguinis Domini in altari, 266, 267, 268, 269. Sacrificium de pane, sive azymo, sive fermentato, fieri debet, 136. Sacrificium nostrum non nis in altari offertur, 423. Utrum utilius sit altaris officium dimittere, an facere, 264, etc. Vide Azymum, Eucharistia, Missa, Sacerdos.
    Saeculum, saecularia. Vide Aeternitas, Mundus.
    Sagiense coenobium, 413.
    SALATHIEL duos patres habuisse videtur, 174.
    Salus. Creatura nequit creaturam salvare, 129. Nec ei dare unde salvetur, 129. Salus nostra ex Deo, 231. Non est in alio salus, quam in Christo, 176. Qui vult salvus esse, multo plura bona merita quam mala debet habere, 390. Ex adultis quicunque salvantur, per justitiam salvantur, 128. Vide Incarnatio, Redemptio, Satisfactio.
    SALVINUS monachus, amicus Gondulphi, Becci moratur, et cujusdam culpae veniam obtinet ab Henrico priore, 329.
    SAMSON episcopus Wigorniensis, 410, 449. Ejus auxilium implorat Anselmus contra Thomae electi Eboracensis episcopi superbiam, 449. Suam opem omnem promittit Anselmo, 450.
    SAMUEL Dublinae episcopus, 393, 434. Donato avunculo successit, 393. Monachos suae Ecclesiae injuste ejicit, 393. Crucem ante se portari facit, 393. Res Ecclesiae tanquam proprias distribuit, 393.
    SAMUEL monachus Cadomensis, 336. Hunc salutat Anselmus, 336.
    Sanctimonialis virgo habitum sanctum abjecit, 422, 423. Non potest salvari, nisi ad habitum et propositum abjectum redierit, 423.
    Sanctorum cultus, 430. Vide ANHELITZ.
    Sandowik (domus de), 442.
    Sapientia. De sapientia, 193. Sapientia Dei. Vide Deus. Filius Dei. Dei participatione sapiens efficitur creatura rationalis, 182. Sine Deo sapere, desipere est, 245. Ut discamus sapientiam fide mundandum est cor, 42. Et per praeceptorum obedientiam illuminandi sunt oculi, 42. Et per obedientiam testimoniorum Dei debemus fieri parvuli, 42. Spiritus sapientiae est melle dulcior, 158. Dialectici non aliud queunt intelligere sapientiam hominis, quam animam, 42.
    Satisfactio. Quandiu quis non solvit quod rapuit, manet in culpa, 79. Natura humana, quandiu non satisfacit pro Adae peccato, peccat, 100. Solvi quis non potest a peccato, nisi solvat quod rapuit peccando, 84, qui satisfacit debet esse ejusdem generis ac ille qui peccavit, 88. Remissio peccati non fit, nisi reddito debito, et facta integra satisfactione juxta magnitudinem peccati, 86, 222. Dei justitia exigit ut homo reddat Deo quod abstulit, 85. Aut peccator solvit quod debet, aut Deus ab invito accipit, 80. Necesse est ut omne peccatum satisfactio aut poena sequatur, 81.
    Homo, post peccatum, non potest sine peccati satisfactione salvari, 83, 86. Nec levari ad aequalitatem angelorum, 83. Nec restitui bonis ad quae factus est, 103. Nec crui a malis in quae cecidit, 103. Deus de natura humana perficiet quod incepit, hoc est, eam ad beatitudinem perducet, 87, 88, 91. Hoc fieri nequit, nisi per peccati satisfactionem, 87, 88, 91. Et nisi sit qui solvat Deo aliquid majus, quam omne quod praeter Deum est, 87. Hanc satisfactionem nullus peccator facere potest, 87. Nullus eam facere potest nisi Deus, 88. Et nemo illam facere debet nisi homo, 88. Nihil est supra omne quod Deus non est nisi Deus, 88. Necesse est ut eam satisfactionem faciat Deus homo, 88, 91. Natura humana per se nec satisfacere valet pro peccato, nec justitiam derelictam recuperare; maxime in infantibus, 98. Quidquid Deus non est, non poterat sufficere ad satisfaciendum Deo, 222. Nihil creatum potest Deo satisfacere pro minimo peccato, 84. Homo Deo reddere nequit quod ei debet pro peccato, 86. Extra fidem christianam inveniri non potest peccati satisfactio, 86. Deus non exigit ab ullo peccatore plus quam debet, 104. Nullus peccator potest reddere quantum debet, 104.
    Satisfactio quam omnis peccator debet facere, 79, 84.
    Ad integram satisfactionem oportet ut peccator aut aliquid pro eo det aliquid de suo quod Deo debitum non sit, et ab eo non possit exigi, 79. Et quod superet omne quod Deus non est, 85, 222. Et quod majus sit quam id pro quo peccare non debuerat, 222. Non sufficit reddere quod ablatum est; sed pro contumelia illata peccator plus debet reddere quam abstulit, 79. Ille dat ex debito qui dat quod a se non habet, 84. Non debet computare pro debito, quod debet pro peccato, 84. Secundum mensuram peccati oportet esse satisfactionem, 84. Satisfactiones quas homo Deo solvit, 84. Poenitentia, cor contritum, abstinentia, labores corporis, miscricordia dandi et dimittendi, [Col. 1124] et obedientia, 84 Homo haec omnia Deo debet, etsi non peccavit, 84 Homo Deo satisfacere non potest, nisi vincendo diabolum, 85. Hoc ipsum pertinet ad peccati solutionem, ut peccator supplicet, 84. Qui universa, quae male egit, emendat, et deinceps religiose vivit, omnia, quae debebat Domino, reddit, 169. Vide Christus, Injuria, Poenitentia, Redemptio.
    SAUL. Quomodo unius anni dicitur, et duobus tantum annis regnasse, 175.
    SCHISMA. Duo de papatu contendunt, 444. Schisma Urbanum inter et Guibertum, 374. Vide Haeretici.
    SCIENTIA. De scientia, 193. Spiritus scientiae convenit lugentibus, 159. De luce Dei micat omne verum, quod rationali lucet, 33. Insanit qui astruit esse impossibile quod nescit quomodo sit, 86. Quod necessaria ratione veraciter esse colligitur, in nullum debet deduci dubium, etsi ratio quomodo sit, non percipit, 86, 91. Quod non esse potest, esse certa ratione non potest colligi, 71. Scientia non est nisi veritas, 123. Creaturae aliter sunt in seipsis, quam in nostra scientia, 17. In seipsis sunt per suam essentiam, 17. In nostra scientia non sunt earum essentiae sed similitudines, 17. Verius sunt in seipsis, quam in nostra scientia, 17. Vide Existentia, Idea, Intellectus. Bonum nemo perfecte novit, nisi qui illud a malo scit discernere, 81. Discernere bonum a malo nemo potest, qui malum ignorat, 91. Multa tenentur memoria et intelliguntur, quae non amantur, 21. Vide Amor. Inutilis est memoria et intelligentia rei, nisi res ipsa ametur aut reprobetur, 20. Rectum intellectum habere non dicendus est, qui secundum illum non recte vult, 128. Qui apponit scientiam, apponit et dolorem, 314 Scire tuum nihil est, si quale sit hoc sciat alter, 218. Scientiae vanitas, 199.
    Scriptura sacra. Nihil utiliter praedicamus quod sacra Scriptura non protulerit, aut intra se non contineat, 130. Ipsa sicut nulli adversatur veritati, ita nulli favet falsitati, 130. Quod Scripturae sacrae aperte contradicit, falsum est, 83 Saepe divina Scriptura asserit aliquid esse quod modo non est, idcirco quia certo futurum est, 100. Quaedam in Scripturis dicuntur, non historialiter sed spiritualiter, 186. In Scriptura sacra res una saepe divera significat, 178. In Scripturis aliquando pars annorum amittitur, 175. Sic Saul unius anni dicitur, et duobus tantum annis regnasse, 175. Non est respondendum auctoritate sacrae Scripturae, illi qui eam perverso sensu interpretatur; aut non ei credit, 432. Sed ratione error demonstrandus est ei qui Scripturam sacram non audit, 432. Quae in Scripturis tacentur, quomodo intelligenda sunt, 58
    Hoc ipso quod Scriptura sacra non negat quod ratione dicitur, ejus auctoritate suscipitur, 130. Quod aperta ratione ex ea colligitur, ejus auctoritate suscipitur, 130. Si ipsa nostro sensui indubitanter repugnat, ratio nostra nulla veritate fulciri credenda est, 130. Sacra Scriptura omnis veritatis, quam ratio colligit, auctoritatem continet, cum illam aut aperte affirmat, aut nullatenus negat, 130. Sacrae Scripturae studium in primis injungitur, 312. Omnes ad sacrae paginae quaestiones cautissime accedere debent, 42. Qui pie vivere quaerit, sanctam Scripturam meditatur, 159. Et quod nondum intelligit non reprehendit, Quanto magis nutrimur in sacra Scriptura ex his quae obedientiam pascunt tanto sublimius provehimur ad ea quae per intellectum satiant, 42. Qui Dei testimonia non meditatur, fidei intellectum non obtinet, 42. Vide Fides.
    Secretum. Bonum propositum non est propalandum, 346.
    SEIT virgo. 414.
    Semen. Semen aequivoce dicitur: pro eo quod sperma est, et pro iis qui sunt ex semine, 107. Semen, cum dicitur maledictum et nequam, sumitur pro iis qui sunt ex semine, seu pro genere, 107. Esse et reputari in semine non est vanum et inane quoddam, 104. Res vere sunt in seminibus antequam sint in semetipsis, 104. Quod culpa non sit in semine, 107. Semen hominis non est susceptibile justitiae, priusquam fiat homo, 98. In Semine non est fomes peccati nec corruptio naturae, 107. Quod nec cuipam potest habere, nec laudem; non potest esse fomes peccati, vel virtutis. Vide Peccatum originale, Praedicatio
    Senectutis incommoda, 197.
    Sensus, sensibile, sentire. Sensus circa corpus, et in corpore sunt, 31. Sola corporea sunt sensibilia, 31. Dici potest sentire, qui aliquo modo cognoscit, 31. Sentire non est nisi cognoscere, aut ad cognoscendum, 31
    Septuaginta Interpretes. Septuaginta seniores a tempore Moysi magisterium in synagoga tenebant, 175. Et de spiritu Moysi acceperunt, 175. Ac legem ex ipsius Moysi tentatione didicerant, 175. Et si quid praetermissum esset, [Col. 1125] et suppleri posset, vel aliter interpretari noverat, 175. Septuaginta Interpretes non errant, etiam dum quod Hebraei silent, ipsi dicunt, 175.
    Sermo. Qualis debet esse sermo, 192. De Deo loqui, plena refectio est, 253. Vide Colloquium.
    Severitas. De severitate, 193.
    SEVERUS (S.). Monasterium de S. Severo, 392.
    Sexus. In naturis quae sexus habent differentiam, melioris sexus est patrem esse vel filium, 19. Minoris vero, esse matrem vel filiam, 19. In quibusdam femineus sexus semper major et validior est; masculinus vero, minor et infirmior, 19.
    SIMEON, id est, exauditio, sive audiens tristitiam, 170.
    Similitudo. Velle Deo similem esse, non est malum, 70. Filius Dei vult esse similis Patri, 70. An injusta esset ista voluntas, quae vellet esse similis Deo, 68. Vide Imago.
    Simoniae vel suspicio vitanda, 403, 410. Simoniae radix est, saecularibus placere ut Ecclesiae honores percipiantur, 383. Non licet accipere a rege ecclesiam pro terris alterius ecclesiae quas rex occupat, 384. Simoniaci, etsi ad ordinem monachicum transeunt, non possunt ab abbate restitui, 425.
    Simplex. Falsum est nullam naturam esse simplicem, 45. Vide Compositum.
    Sion. Sion specula seu speculatio, 156. Mons Sion Ecclesia sanctorum, 156.
    Sitis. Amatores veri boni semper sitiunt, 159.
    Sodoma. Sodomiticum peccatum in Anglia erat publicum, 390.
    Sol duplici sensu, 178. Sole nihil clarius, 163.
    Somnus. Voluntas nunquam ita effecta est, ut aliquando velit nunquam dormire, 132. Somnus et vigiliae sanctorum, 166. Qui exterioribus obdormiunt, et in interioribus evigilant, interna mysteriorum penetrant, 166.
    Spes. Praeter amorem Dei necessaria est spes, 26. Sancta spes est adipiscendi regnum Dei et justitiam ejus, 158. Spem de sanctis rebus non nisi Christus gignit, 158. Spes tota in Christi passione et meritis, 247. Deus sperantes in se non derelinquit, 236. De Dei misericordia nunquam desperandum, 212 et seq. 250. A quo separatur, si a Deo desperatur, 300. Sic spera misericordiam, ut metuas justitiam, 191. Qui peccat spe remissionis, non meretur remissionem, 346. Vide Deus misericors.
    Spiritus. Non noscitur dignior essentia, quam spiritus et corpus, 14. Spiritus est essentia dignior, quam corpus, 14, 31. Vide Anima, Corpus, Mens. Creati spiritus sunt circumscripti et incircumscripti, 32. Vide Anima, Locus. Creati spiritus sunt aliqua ratione incircumscripti et aeterni, 32. Vide Aeternitas, Locus.
    Spiritus sanctus. Si nihil unquam aliud esset quam summus Spiritus; Pater et Filius nihilominus seipsos et invicem diligerent, 211. Amor summi Spiritus, est summus Spiritus, 21, 22, hic amor unus et communis est Patri et Filio, 34. Amor Patris et Filii non est impar Patri et Filio, 34. Quia Pater et Filius tantum amant se, quantum bonum sunt, 34. Spiritus sanctus non est aliud a Patre et Filio, 34. Quia de summa simplicitate non potest procedere aliud, quam quod hoc de quo procedit, 34. Amor est Patris et Filii Spiritus, et ab utroque suo quodam inenarrabili modo spirante procedit, 22. Amor est communio Patris et Filli, 22. Ideo nomen ipsis commune quasi proprium assumit, 22. Hoc nomine spiritus, indicatur quod amor idipsum scit quod Pater et Filius, 22. Patris et Filii amor est summa sapientia, summa veritas, summum bonum, et quidquid de summi Spiritus substantia dici potest, 22. Amor summi Spiritus non est aliud, sed idem ipsum quod est Pater et Filius, quod est summa essentia, 21, 22, 56. Summi Spiritus amor ex eo procedit quia sui memor est; et seipsum intelligit, 211. Amor ineffabiliter ab incommutabili essentia procedit, non discedendo ab illis, sed existendo de illa, 22. Solus amor Patris et Filii, nec genitus, nec ingenitus, 22. Quia nec Filius est, nec omnino non est ab alio, 22. Summa essentia non videtur aptius posse dici emittere amorem, quam spirando, 22. Summae essentiae amor convenienter appellari potest spiritus ejus, 22.
    Spiritus sancti nomen non est alienum a Patre et Filio, 43. Quia uterque est spiritus, et sanctus, 43. Singulus amor est increatus et creator, 22. Spiritus Patris et Filii est essentia, sapientia, virtus Patris et Filii, 22. Quia Spiritus habet omnino eamdem essentiam, sapientiam et virtutem, quam habent Pater et Filius, 22. Deus non est major Spiritu sancto, 58. Spiritus sanctus est alicujus spiritus, 49. Nomen Spiritus sancti pro relativo nomine ponitur, 49. Et significat alicujus spiritum, 49. Nomine Spiritus sancti non absolute intelligitur spiritus, sed spiritus Dei, 49. Spiritus sanctus est Deus de Deo, procedendo, 49, [Col. 1126] 50, 53. Duae possunt dici Spiritus sancti processiones: 1o Qua existit de Patre. 2o Qua datur vel mittitur, 53.
    Spiritus Dei est de essentia Dei, et de divina essentia procedit, 54, 57, 55. Spiritus sanctus est spiritus oris, et spiritus labiorum Domini, 54, 55. Et de illo procedit, cujus oris aut labiorum spiritus est, 55. Spiritus sanctus a Patre non datur Filio, tanquam indigenti aut minus perfecto, 54. Non ex relationibus, sed ex ipsa sua essentia Pater et Filius emittunt amorem, 21, 57, 58. Spiritus sanctus non est de relatione, 53, 56. Spiritus sanctus de deitate Patris, non de paternitate procedit, 56. Non est de hoc unde Pater et Filius sunt alii ab invicem, sed de divina essentia in qua unum sunt, 57. Episcopus quidam Graecis favens sensit Spiritum S. hoc quod est non habere a Patre, 52, is non parvae auctoritatis erat inter suos, 52. Cur huic non statim responderit Anselmus, 52.
    Spiritus sanctus est unus idemque Deus, qui Pater, 52, 60. Spiritus sanctus non prius fuit, quam fuerit alius a Patre, 52. Spiritus sanctus si est ex nullo, non est alius a Patre, et duae sunt tantum in Deo personae, 52. Spiritus sanctus non inde alius est a Patre, quia Pater habet Filium, ipse non habet, 52. Nec quia de aliquo procedit, Pater autem de nullo, 52 Sed Nec quia spiritus est Patris, si de illo non habet esse, 52. Per hoc tamen probari potest quia alii sunt ab invicem, 52. Si Spiritus sanctus non est de Patre, inveniri nequit unde sit alius a Patre, 52, 60, 61. Per processionem habet esse de Patre, et per hoc est alius a Patre, 53.
    Spiritus sanctus non est aliud a Patre, nisi quia ab illo habet esse quod est, 52, 61. Filius et Spiritus sanctus habent esse a Patre, 51. Sed diverso modo alter nascendo, alter procedendo, 51, 60. Filius est de Deo nascendo, Spiritus sanctus procedendo, 57. Si per aliud non essent plures Filius et Spiritus sanctus; per hoc solum essent diversi quod hic procedendo ille nascendo est, 51, 60. Filius et Spiritus sanctus ipsa diversitate nativitatis et processionis referuntur ad invicem, ut diversi et alii ab in vicem, 50. Alio modo intelligitur Filius esse de Patre aliter Spiritus sanctus, 50. Filius est de Deo qui est Pater ejus, 50. Spiritus sanctus non est de Deo Patre suo, sed de Deo qui est Pater, 50.
    Spiritus sanctus seu amor summi Spiritus a Patre Filioque procedit, 21, 34, 49. Spiritus sanctus aeternitas procedens, 48. Amor dum a Patre et Filio procedere intelligitur, non statim exhibet imaginem ejus ex quo est, 21. Ideo non est eorum filius, 21. Si amor Patris et Filii est proles eorum; aut alter erit pater, alter mater; aut uterque pater sive mater erit, 21. Repugnat Patrem et Filium dici duos patres, aut unum patrem et alterum matrem esse amoris, 21. Licet Spiritus sit memoria et intelligentia, non tamen est Pater aut Filius, 23, 24. Quia non est memoria gignens, aut intelligentia genita, 24. Sed quidquid est procedit, 24. Pater et Filius non faciunt, neque gignunt; sed spirant suum amorem, 22. Nomen Nativitatis processio Spiritus sancti non recipit, 57, 61. Amor a summo Spiritu exiens non omnino est ingenitus; nec est proprie genitus, ut Verbum, 22. Amor a Patre et Filio procedens, non est Filius Patris aut Filii, 21, 22. Spiritus sanctus nequit esse Filius, 50, 51, 60. Tum quia Spiritus sanctus est de Patre procedendo, Filius nascendo, 60. Tum quia ipse procedit de Filio, 51, 60. Omnino negamus Spiritum esse Filium, 53.
    Spiritus sanctus procedit a Patre et Filio, nec tamen est Filius, 49, 50. Nec ille, de quo est, pater ejus, 50. Spiritus dicitur Spiritus Dei, 49, 58, 59. Quia de Deo procedit, 59, est Spiritus Patris, 59, 60. Quia de Patre procedit, 49, 58, 59. Dicitur et creditur Spiritus Filii, 49, 51, 54, 58, 59, 60. Graeci dicunt Spiritum sanctum ideo esse Spiritum Filii, quia datur a Filio, 59. Sed nec in nulla scriptura legitur, nec ex ulla scriptura consequitur, 59.
    Spiritus sanctus non dicitur Spiritus Dei, sicut possessio, aut sicut membrum, 38. Processio Spiritus sancti de Filio, exprimitur; cum Spiritus sanctus dicitur Spiritus Filii 58. Spiritus sanctus non magis est Filii, quam Filius est Spiritus sancti, si non est de Filio, 56, 60. Spiritus sanctus ideo est Spiritus Filii, quia ex ipso est, 54. Spiritus sancti processio de Filio probatur, 51 et seq. Aut de Spiritu sancto Pater, aut Spiritus sanctus de Patre, 51. Aut Filius de Spiritu sancto est, aut Spiritus sanctus est de Filio, 51, etc., 52. Aut Filius est de Spiritu sancto sicut est de Patre: aut Spiritus sanctus est de Filio, sicut de Patre est, 51, 60. Per hoc quod Spiritus sanctus est Deus de Deo, probatur quod sit de Filio, 52, 53. Spiritus sancti processio de Patre, importat ejus processionem de Filio, 53, 55. Quod procedit ex deitate Patris, procedit et ex deitate Filii, 59. Spiritus sanctus est de essentia Patris et Filii, 56, 57. Haec essentia est ipsa essentia Spiritus sancti, 57. Nec tamen ipse est de seipso, 57. Sed tantum [Col. 1127] de Patre et Filio, 57. Hoc unde est Spiritus sanctus, non magis est Pater quam Filius, 57, 58. Proinde intelligi nequit cur magis sit de Patre quam de Filio, 57. Non est positum in Symbolo quod Spiritus sanctus sit Deus de Deo, 53. Amor summi Spiritus non ex eo procedit in quo plures sunt Pater et Filius, sed ex eo in quo unum sunt, 21, 57, 58, 59. Essentia Spiritus sancti est de essentia Patris, 58. Unde necesse est ut Spiritus sanctus sit de Filio, 58. Ideo Spiritus sanctus procedit de Patre et Filio; quia procedit de uno solo vero Deo qui Pater est et Filius, 53, etc. Propter hoc solum quod Spiritus sanctus est de Filio, Filius non potest esse de Spiritu sancto, 60. Non magis proprie Filius procedit de Patre, quam Spiritus S. de Filio, 57. Ideo Filius non est de Spiritu sancto, quia Spiritus sanctus est de Filio, 61. Et ideo Spiritus sanctus est de Filio, quia Filius non est de ipso, 61. Non aliter se habet ad Patrem Spiritus sanctus, et aliter ad Filium, 54. Nec magis est unius, quam alterius, 54. Impossibile est ostendere quomodo Spiritus sanctus non procedat ab utroque, 54. Si Spiritus sanctus non est ab utroque non eum mittit uterque, 54. Et is non est utriusque, 54. Nec magis eum dat Filius, quam ipse Filium, 54. Non magis Spiritus sanctus est Filii, quam Filius Spiritus sancti, 54.
    Spiritus sanctus cum procedit a Patre per Filium, procedit et a Filio, 56, 57. Spiritus sanctus non est inter ea quae sunt per Filium, 56. Spiritus sanctus accipiendo sapientiam a Filio, accipit ab eo essentiam, 55. Hoc est habet essentiam de essentia Filii, 55. Insufflatio Domini in discipulos nihil aptius significat, quam Spiritum sanctum de ipso procedere, 54, 53. Sicut lacus est de rivo et fonte, ita Spiritus sanctus est de Patre et Filio, 57. Cum dicitur, qui a Patre procedit, non excluditur Filius, 58. Si verum non est Spiritum sanctum procedere de Filio, fides Christiana et Dei auctoritas destruitur, 60. Si verum est, multas inducit veritates, 60. In illis, quae credit Ecclesia, continetur et ex illis sequitur Spiritum S. de Filio procedere, 58, 59, 60. Divina auctoritas hanc processionem satis affirmat, cum illa asserit unde probetur; et nihil docet unde negetur, 60. Omnes gentes et omnia regna, quae latinis utuntur litteris, pariter concordant quod Spiritus sanctus procedat de Filio, 59. Ipsis Graecorum argumentis probatur processio Spiritus sancti de Filio, 49. Graeci non negant Spiritum sanctum esse spiritum Filii, 49, 58. Graecorum fides de Spiritu sancto, 49, 50, 52, 57, 58, 59. Graeci confitentur Spiritum sanctum esse Spiritum Dei, Spiritum Patris, et Spiritum Filii, 58. Graeci asserunt Spiritum sanctum procedere de Patre per Filium, 56, id non probant, 56. Graeci concedunt Spiritum sanctum esse de Patre et de Filio: ut lacus est de fonte et de rivo, 57. De solo nomine processionis contendunt, 57. Graeci Latinos reprehendunt quod additum sit in Symbolo; Filioque, 52, 59. Alia Symbolo addita, 32, 53, 59. Pater et Filius non duae causae, sed una causa sunt Spiritus sancti, 57. Neque duo ejus principia, sed unum, 57, 59. Nec de illis quasi de duobus fontibus, sed de uno fonte procedit, 59. Non est magis aut principaliter Spiritus sanctus de Patre, quam de Filio, 59, 60.
    Spiritus sanctus principaliter est a Patre, id est, Filius habet a Patre ut de ipso sit Spiritus sanctus, 60. Non est prius de Patre, quam de Filio, 57, 59, nec de Filio, quam de Patre, 59. Nec major aut minor est existens de Patre, quam existens de Filio, 59. Nec magis nec minus est de uno, quam de altero, 59. Sed semel totus est de toto uno et simplici Deo, 59 Amor non aliter procedit a Patre, quam a Filio, 21. Pater et Filius eamdem omnino habent habitudinem ad amorem, 21. A singulo Patre manat totus amor summi Spiritus, 21. A singulo Filio totus, 21. A Patre et a Filio non duo toti, sed unus idemque amor totus, 21. Utrum sint duo amores, unus a Patre procedens, alter a Filio, 21. An unus non totus sed partim procedens a Patre, et partim a Filio, 21. An unus totus et idem a singulis, 21. Non est idem a Patre accipere essentiam, de qua procedit Spiritus sanctus, et accipere a Patre Spiritum sanctum, 54. Spiritus S. non exit extra Deum, cum de Deo procedit, 61. Non est extra Patrem et Filium; nec Pater et Filius extra Spiritum sanctum, 58. Non est alius a Patre, praecise quia mittitur, 52, 53. Est a Patre, ante creaturam, 53. A Filio mittitur, et datur sicut a Patre, 52, 53, 60. Non datur vel mittitur nisi creaturae, 52. Non accedit Spiritui sancto dari vel mitti, 52. Est ubique et immutabilis, 52. Circa Spiritum sanctum nihil et quod prius non erat, 52. Missio Spiritus in nomine Filii et a Filio, confirmat processionem ejus de Filio, 53, 54.
    Spiritus sancti scientia non est nisi essentia ejus, 56. Ab illo habet essentiam, a quo audit ea quae loquitur et quae docet, 55. Spiritus sanctus ab alio habet scientiam eorum quae loquitur, 55. Audire Spiritui S. est quasi discere, 55. Impium est opinari quod Spiritus sanctus non [Col. 1128] cognoscat Patrem et Filium, 55. Spiritus sanctus nunquam incipit esse, nec est effectus alicujus, 57. Quod non est divina essentia, infra Spiritum sanctum est, 55. Spiritus sanctus non accipit aliquid de hoc quod infra se est, 55. Spiritus sancti nomina, 255. Aquis significatur Spiritus sanctus, 259. Nihil delectabilius in Patre et Filio contemplandum invenitur, quam mutui amoris affectus, 20. Loqui Spiritum sanctum, id est, docere, 55. Spiritus sanctus docet omnem veritatem, 58. Spiritus sanctus non docet sine Patre et Filio, 68. Quia per hoc quod unum est cum Patre et Filio, docet, 68. Septem dona Spiritus sancti in oratione Dominica petuntur, 159. Spiritus sanctus vadit et recedit, 53. Vide Deus, Filius Dei, Pater, Trinitas. Verbum.
    Stabilitas in monasterio a monachis in professione promittitur, 513.
    STEPHANUS (S.) pro Christo primus animam suam posuit, 161.
    STEPHANUS monachus de Monte sanctae Trinitatis. Walchelino episcopo Vintoniensi ad tempus ab abbate concessus repetitur, 352.
    STEPHANUS archidiaconus Anselmi, 386.
    STIGANDUS Cantuar. archiep. 428. Villas donavit Ecclesiae Cantuariensi, 428.
    Substantia. Omnis substantia est prima aut secunda 146. Omnis substantia aut est universalis, hoc est pluribus essentialiter communis: aut est individua, quae cum aliis universalem essentiam communem habet, 14. Multae sunt essentiae praeter illam quae proprie dicitur substantia, 65. Non omnis essentia est substantia, 65. Omnis substantia est susceptibilis differentiarum et mutationis accidentium, 14. Graeci hoc significant in Deo per substantiam, quod nos per personam, 3. Omnis essentia, in quantum est, in tantum est similis summae essentiae, 24. Quae singulatim assumpta quamlibet essentiam ad minus et minus esse detrahendo deducunt; eadem ordinatim assumpta constituendo illam ad magis et magis esse perducunt, 16. Sensibili et rationali substantiae si vel cogitatione detrahatur quod sit rationalis, dein quod sit sensibilis, dein quod vivit, demum quod existit; haec substantia ad non esse deducitur, 16.
    Summum. Summum illud est quod sic supereminet aliis ut nec par habeat, nec praestantius, 14, 46. Summum bonum mutari vel corrumpi non potest, 62. Qui propter aliud amat summum bonum, non ipsum sed aliud amat, 87. Vide Bonum, Finis, Intentio, Rationalis natura, Voluntas.
    Superbia. Superbiae tres species, 1. In aestimatione, 2. In voluntate, 3. In opere, 394, 395. Quae est in solo opere, levior est, 395. Quae in sola voluntate, damnabilior, 395. Quae in aestimatione, insanabilior, 395. De superbia, 191, 248, 249. Quaerit laudes, 248. Vel dum laudes fugit, inde gloriatur, 248. Non laudantes opera sua, quasi nihil scientes despicit, 248. Deus exsecratur superbiam, 248. Superbiae, filiae ira, impatientia, discordia, indignatio, rancor animi taedium mentis, voracitas gulae, murmuratio, avaritia, rapacitas, 249. Saepe contingit ut qui diu virtutum operibus insudavit, inanis gloriae typo moveatur, 178. Inanis gloria non solum hominem malis operibus maculat, sed etiam de bonis operibus jugulat, 247, 248. Haec progenita est a superbia, quae primum hominem prostravit, 248. Virtutem diligendi Deum et proximum ascendit. Superbia primum hominem prostravit, vulneravit, a felicitate expulit, 247. Contra inanem gloriam, invidiam et superbiam, 247 Excepta superbia nihil refert ut quis vocetur servus vel liber, 317. Nihil miserius homine qui se de bono opere extollit, 248. Superbia in inferno jacet, 248. Humilitas in coelo manet, 248. Superbis certa damnatio, 248 Vide Humilitas.
    Suspensio a divinis, 430. Confessionis poenitere compellit, et plures horrere confessionem facit, qui invitum cessare a sui ordinis officio cogit pro peccatis occultis, 140, 332.
    Symbolum Nicaenum a Graecis et a Latinis suscipitur, 59. Non omnia quae fides credit in eo posita sunt, 59. In eo non est prolata processio Spiritus sancti de Filio, 58. Nec nomen personae; vel Trinitatis, 59. Cur in Symbolo Nicaeno a Latinis additum est Filioque, 59. Vide Spiritus sanctus. Cur sine Graecorum consensu haec additio posita est, 59. Additio haec non est corruptio 59. Symbolum: Quicunque vult salvus esse, etc., 357.

T
    Talentum maximum est inter omnia ponderum genera, 168. Talentis a Deo datis utendum, 355.
    Te Deum hymnus cantatur in electione archiepiscopi, 363. [Col. 1129]
    Tedfordiensis episcopus, 449.
    Tempestas est unicuique sua cupiditas, 161. Vide Cupiditas.
    Tempus ipsum aliquid est, 11, 12. Tempus non est nisi rei, cujus diuturnitatem metiendo terminat, et terminando metitur, 13. Etsi non esset haec vel illa res, non minus esset idem tempus, 115. Non ideo dicitur tempus hujus vel illius rei, quia tempus est in ipsis rebus, 115. Sed quia ipsae sunt in tempore 115. Non est tempus, quando non est aliquid, 11. Tempus non est totum semper, sed per partes, 37. Aliquid totum non potest simul esse in singulis temporibus, 12. Cum ipsa tempora simul non sint, 12. Tempus est sibi in aliquo non simile, 13. Praesens temporale, 125. Tempus saeculi sex aetatibus constat, 162. Tres temporis differentiae: 1o Ante Legem. 2o Sub Lege. 3o Sub Gratia, 181.
    Tentatio non cogit nisi voluntatem, 119, 121, 126. Nulla proinde tentatio proprie dici potest vincere rectam voluntatem, 120. Vis tentationis voluntatem non avertit a rectitudine, si ipsa non vult quod suggerit tentatio, 120, 129. Tentationes cavendae, 345, etc. Tentationes, et diaboli suggestiones quae inopinato se ingerunt, diligenter abigendae, 424. Diabolus non potest tentare hominem, nisi Deo permittente, 83. Honorat Deum qui vincit diabolum, 85, inhonorat Deum, qui a diabolo vincitur, 85, Vide Vincere. Christus non patietur electos tentari supra id quod facere poterunt, 161. In tentatione clamemus ad Christum, 161. Nulla tentatio etiam interior animam, quam Deus defendit, poterit superare, 256. Voluntas a tentatione vincitur, non quia minus fortis est, sed quia minus fortiter vult rectitudinem, 120, 121.
    Terra, terrena. Grandis labor est terrenis desideriis aestuare; et grandis requies, terrena non desiderare, 157. Vide Mundus.
    TESO monachus: per eum Anselmum Beccenses rogant ut episcopatum non accipiat, sed ad eos redeat, 364. Per eumdem voce significant se ejus electioni consentire, 364.
    Testamentum. Lex et prophetae concordant cum Evangelio et unum sunt, 166, 167. In Novo Vetus Testamentum continetur, 167.
    THEARDUS ex clerico monachus Cluniacensis, 446. Causam ejus Anselmo commendat Hugo Cluniac. abbas, 446.
    THEODORICUS monachus, 438, 444. Libros scribit, 444. Ei Anselmus mandat integram Apostoli sententiam ponendam in capite quarto libri sui De conceptu virgin., 438.
    THEODORUS monachus, 441
    THEOPHILUS, diabolo per chirographum addictus per Mariam liberatur, 286.
    Theonino dente corrodere, 320.
    THOMAS Eboracensis episcopus, 413, 422. Professionem fecit Lanfranco Cantuariae archiep. jussu Alexandri II, 422. Ei successit Gerardus, 422. Vide Gerardus.
    THOMAS alter Eboracensis, successor Girardi, 420, 421, 422. Ab archiepiscopo Cantuariae debet consecrari, 422 Favore Anselmi electus archiepiscopus, 449. Majores ordines Anselmi jussione suscepit, 449. Bis per clericos et tertio per duos episcopos ab Anselmo monitus ut ab ipso consecrationem acciperet, 449. Id negligit, 449. Nondum consecratus vult consecrare episcopum S. Andreae in Scotia, 420. Ei Anselmus indicat quintum Kal. Octob. diem Dominicum ad ejus consecrationem, 448. Ne ei nondum consecrato pallium mittatur, impedit Anselmus, 421. Et eum interdicit, 422.
    TIBERIUS familiaris Paschalis II. Ab eo mittitur in Angliam, 382. Per eum papa scribit ad Anselmum, 398.
    Timor Dei, 249, 252. Radix sapientiae est timere Deum, 156. Timor filialis, 159. De quo dicitur, initium sapientiae timor Domini, 159. Timor castus ex charitate est, 158. Castum Dei timorem gignit pulchra dilectio, 158. Deus timendus est ut Dominus, amandus ut Pater, 253. Timor sanctus permanet, 253. Quia sanctos permanere facit, 253. Nihil deest timentibus Deum, 253. Timor Dei fortissimus, 216. Timor Domini expellit peccatum, 156. Non est honestum solo odio poenae non peccare, 72. Qui peccatum timore poenae cavet, non est justus, 72. Ad non peccandum inutile est odium poenae, ubi solus amor justitiae sufficit, 72. Laudabilior est qui stat nullam videns poenam, quam qui poenam aspiciens stat, 81. Per timorem pervenitur ad amorem, 240, 253.
    Tribulatio. Dei servus non tribulationem putet quod tribulatio non est, 337. Tribulatio non est quod nec corpus nec animam laedit, 337. Ibi etiam Christiani nonnunquam turbantur de contritione rerum humanarum, 160. Non a Deo fieri hanc arbitrantur, sed ab hoste, 160. Aquae tribulationes et populos significant, 161. Vide Adversuas, Malum, Patientia, Prosperitas.
    Trinitas. Fides S. Trinitatis, 27. In Scripturis non legimus [Col. 1130] Deum unum esse tres personas, aut unum Deum esse Trinitatem, aut Deum de Deo, 58. Sed ex his apertissime sequuntur, 58. Et ideo ea credimus, 58. Non erratur sine periculo in rebus Trinitatis, 45. Tres divinae personae non sunt tres res, sed una, 45. Trina et simpla divinitas, 225. Quomodo indivisibilis unitas, et insociabilis pluralitas in Deo, 30, 51. Omni homini expedit ut credat in trinam Unitatem, et unam Trinitatem, 27. In Deo tria dicuntur de uno, et unum de tribus, 47, 48. Hoc intellectus non capit, 48. Credendum est in Patrem et Filium et eorum Spiritum, et in singulos, et simul in tres, 27. Unum esse Deum, et ipsum esse tres personas, 44. Nec ulla res est Deus, nisi idem Pater et Filius et Spiritus sanctus, 50. Deus non est Pater aut Filius aut Spiritus alicujus nisi Dei, 50. Pater est Deus, Filius est Deus, Spiritus sanctus est Deus, et tamen non tres Dii, sed unus est Deus, 47. Impium est dicere quod singula quaeque persona non est Deus, 44.
    Tres personae divinae non dicuntur accidentaliter Deus, 45. Tres in Deo personae non habent nomen Dei per potestatem et voluntatem, 45. Solus summus Spiritus est Deus ineffabiliter trinus et unus. Una trinitas sive trina unitas dici potest una essentia, et tres personae, sive tres substantiae, 27. In Deo una natura est plures personae; et plures personae sunt una natura, 47. Singulus Pater, et singulus Filius, et singulus eorum Spiritus est summa essentia, 27. Simul Pater et Filius et eorum Spiritus sunt una eadem summa essentia, 27, 21, 22, 51, 57. Pater est Deus, Filius est Deus, et Spiritus sanctus est Deus, 50, 45. Sed esse unum Deum Patrem et Filium et Spiritum sanctum, 45, 50, 177, 452. Hi tres sunt unus increatus et unus creator, 22. Non est alius Deus Pater, alius Deus Filius, alius Spiritus sanctus, 58. Summa Trinitas potest dici tres substantiae, juxta Graecos, 3. Graeci tres substantias in una essentia sicut nos tres personas in una substantia, confitentur, 3, 339. Quae in Deo tria sunt, Latini dicunt personas, Graeci substantias, 49. Idipsum significant per substantiam, quod nos per personam, 49. Nec a nobis in fide aliquatenus discrepant, 49
    Scripturae nusquam dicunt Patrem et Filium et Spiritum sanctum esse tres personas, aut tres substantias, 452. De Deo non dici proprie tres personas, ut tres substantias, 339. Pater et Filius et eorum Spiritus non sunt tres personae, id est tres individuae substantiae, 17. Sola indigentia nominis, quo pluralitas in essentia una significetur, dicimus esse in summa natura tres personas, sive substantias, 17. Si tres personae in Deo sunt tres res separatae; consequitur tres esse Deos, 45. In Deo non dicuntur tres personae, quia sint tres res separatae, 47. Sed quia similitudinem habent quamdam cum tribus separatis personis, 47. Si tres res sunt in Deo, Deus tribus ex rebus compositus est, 44. Nemo negat in Deo tres personas esse tres res; si res istas intelligit tres relationes, 355. Christianus non est qui asserit tres personas esse in Deo tres res, sicut sunt tres angeli, 357. Eadem deitas et essentia est Patris et Filii, 56, 57. Non aliud est Pater, aliud Filius, 241. Non est aliud amor, quam quod est Pater et Filius, 240. Non est alius Deus Pater, de quo est Filius, 57 Nec alius Deus Pater et Filius, de quo est Spiritus sanctus, 57.
    Deus totus est Pater, Deus totus est Filius, Deus totus est Spiritus sanctus, 61. Quod est singulus quisque, hoc est tota Trinitas simul, Pater, et Filius et Spiritus sanctus, 34. Singulus quisque non est aliud, quam summe simplex unitas, et summe una simplicitas, 34. Pater et Filius et eorum Spiritus non sunt tres dicentes, licet singulus sit dicens, 23. Nec sunt plura quae dicuntur, cum unusquisque seipsum et alios duos dicit, 23. Non enim ibi nisi eorum essentia dicitur quae una est, 23. Pater et Filius et eorum Spiritus, unusquisque seipsum et alios ambos dicit, sicut se et alios intelligit, 23. Quod de una persona divina singulariter dicitur, de tribus intelligitur, 57, 58, 61. Nisi cum id ei attribuitur per quod non est unum cum aliis, 61. Quidquid summae naturae inest essentialiter, licet dicatur de singulis tribus personis, non admittit pluralitatem, 23, 43, 44, id quod sunt, sicut est unum; ut nec de singulis nec de tribus simul pluraliter dici possit, 24, 43, 44. Quidquid de uno Deo dicitur, de toto Deo Patre, et de Filio et de Spiritu sancto dicitur, 50. Quomodo una sit trium in Deo personarum voluntas et potestas, 43, 44, 45. In Deo semper propria discrete intelliguntur a communibus, et communia a discretis, 45. Unaquaeque persona in Deo est hoc quod est aliis commune; et est hoc quod sibi est proprium, 43
    Aeternus est Pater, aeternus est Filius, aeternus est Spiritus sanctus, 50. Et sive tres simul, singuli non sunt nisi unus aeternus, 50. Similis est consequentia de cunctis quae de Deo dicuntur, ubi non obviat originis relatio, 50. Divinis [Col. 1131] personis communia, ut omnipotens, aeternus, in Dei nomine intelliguntur, 43. Singulis propria, ut genitor et verbum, his nominibus Patris et Filii significantur, 43. Non est idem esse Deum, quod est esse Patrem aut Filium, 49. Nec idem significat nomen Patris aut Filii, quod nomen Dei, 49. Non magis est Pater Deus, quam Filius, 53. Non est Deus de Deo nisi aut nascendo, ut Filius; aut procedendo, ut Spiritus sanctus, 51, 61. Non alius est Deus qui nascitur, quam de quo nascitur, 49. Et qui procedit, quam de quo procedit, 49. Plures tamen sunt, secundum quod alii sunt ab invicem is de quo quis nascitur et procedit, et is qui nascitur et is qui procedit, 49, 50. Quod nascitur et quod procedit, in Deo est idem ipsum de quo est nascens et procedens, 60. Unus tantum est in summa essentia Pater; unus Filius, unus Spiritus, et non tres Patres, aut Filii, aut Spiritus, 23, 24.
    Pater non est Filius aut Spiritus sanctus; nec Filius est Pater aut Spiritus sanctus; nec Spiritus sanctus Pater aut Filius, 50. Sed alii ab invicem, et plures sunt Pater, Filius, et Spiritus, 50. Intelligitur in memoria Pater, in intelligentia Filius, in amore utriusque Spiritus, 22. Sola causa pluralitatis in Deo est relatio originis, 50. Sola haec prohibet illos de se invicem dici, et propria singulorum aliis attribui; 50. In divinis personae sunt distinctae, quia proprietatum collectio non est eadem, 61. Quomodo unitatis Dei consequentiam restringat relatio, 50, 51. Quod nascitur vel procedit de Deo non est extra id de quo nascitur vel procedit, 48. Sed est proles in parente, et parens in prole, 48. Et procedens manet in iis a quibus procedit, 48. Non potest dici propter quid Pater et Filius et eorum Spiritus sint tres, 27.
    Pater est alicujus Pater, et Filius est alicujus Filius, 44. Impossibile est Patrem esse illum, cujus est Pater; et Filium esse illum Patrem, cujus est Filius, 44, 50. Sed alius est Pater, et alius cujus est Pater, similiter alius est Filius, et alius cujus est Filius, 44. Alioquin in Deo non esset Pater nec Filius, 44. Personae in Deo idcirco sunt plures, quia aliae sunt ab invicem, 46. Non sunt aliae substantiae, nec plures res secundum substantiam, sed sunt una substantia, 46.
    In divinis sunt tres personae, non sicut in hominibus, 61. In hoc quod Deus relative est, admittit personarum pluralitatem, 61. In hoc quod per se est, servat singularitatem, 61. Pater et Filius et Spiritus sanctus ideo sunt plures seu tres personae, quia alii sunt ab invicem, nec de invicem dici queunt, 46. 47, 48. Non sunt aliae substantiae, nec plures secundum substantiam, sed unum, sed una substantia, 48. Secundum relationes habent pluralitatem, 48. Cum dicitur Deus, Pater, significatur esse de quo aliquis nascitur, 49. Cum nominatur Filius, intelligitur esse qui de aliquo nascitur, 49. Et quando nominatur Spiritus sanctus, monstratur esse qui de aliquo procedit, 49. Pater est principium Filii, 57. Et Pater et Filius principium Spiritus S., 57. Quia Spiritus S. est de Patre et Filio, et Filius est de Patre, 57. Ideo Filius est de Patre, quia Pater non est de illo, 60. Et Pater ideo non est de Filio, quia Filius est de Patre, 60. Spiritus sanctus ideo est de Patre, quia Pater non est de illo, 61. Et Pater ideo non est de Spiritu sancto, quia Spiritus sanctus est de illo, 61. Trinitas explicatur comparatione rivi, fontis, et lacus, 48, 56, 57. Longe aliter intelligenda est in divinis nativitas sive processio, quam in creatis, 60, 61.
    In divinis processionibus nihil est natura, aut tempore, aut in aliquo prius aut posterius, 60. Sed totum quod est idem sibi ipsi, et per se sibi ipsi omnino sufficiens, 60. Nec nascitur vel procedit ibi aliquid, quasi de non esse proficiens ad esse, 60. Intellectus noster non potest de hac nativitate et processione judicare, 60. Nativitas Filii et processio Spiritus sancti sunt sine principio, 48. Filius at Spiritus sanctus sunt de Patris essentia, 51 Impossibile est ut Deus de Deo sit ut totus de parte, aut ut pars de toto, aut ut pars de parte, 51. Qui Deus est Deo, totus est de toto, 51. Sex sunt differentiae Patris et Filii et Spiritus sancti, 61. Singulus quisque habet unam propriam, quae differt ab aliis; et duas ita communes et proprias, ut qua communicat uni, ea differat ab altero, 61.
    Pater solus habet Filium, 61. Quo ab aliis duobus differt, 61. Habet Spiritum S. quod est illi commune cum Filio; et quo differt a Spiritu sancto, 61. Patrem autem non habet, sicut nec Spiritus S. et in hoc differt a Filio, 61. Solus Filius habet Patrem, 61. In quo differt a Patre et Spiritu sancto, 61. Habet Spiritum sanctum, sicut et Pater, in quo divisus est a Spiritu sancto, 61. Caret autem Filio, sicut et Spiritus sanctus, et in hoc discrepat a Patre, 61. Spiritus sanctus solus est de quo alius non procedit. 61. Non habet Patrem, quod est illi commune cum Patre et in quo differt a Filio, 61. Non habet Filium. [Col. 1132] quod convenit et Filio, et in quo Patri non concordat, 61. Solus Pater est de nullo, et de quo sunt alii duo, 61. Solus Spiritus sanctus est de duobus et de quo nullus: solus Filius de uno, et de quo unus, 61 Et est tribus commune ad duos habere relationem, 61.
    Singulis personis aliquando tribuimus quod est proprium unius, 61. Et aliquando uni, quod est singulis commune, 61. In Deo quaeque persona aut est Deus, de quo Deus; aut est Deus de Deo, 60. Pater est Deus de quo est Deus, sed non Deus de Deo, 60. Filius est Deus de Deo, et Deus de quo est Deus, 60 Spiritus sanctus est Deus de Deo, sed non est Deus, de quo est Deus, 60. Deus de quo est Deus, et Deus qui est de Deo, non sunt duo Dii, sed unus idem Deus, 60. Pater tantum ingenitus, Filius tantum genitus, Spiritus sanctus nec genitus, nec ingenitus, 49. Pater est Deus gignens. Filius est Deus genitus, Spiritus sanctus est Deus ineffabili modo procedens, 57. Pater non est Pater nisi Filii, 50. Et Filius non est Filius nisi Patris, 50. Et Spiritus sanctus non est Spiritus, nisi Patris et Filii, 50. Gradas dignitatis non sunt in Deo, 55. Nec sunt inter personas intervalla, 55. Pater non est prior aut posterior Filio aut major aut minor, nec unus magis aut minus est Deus, quam alter, 59. Filius nec minor nec posterior est Patre, quamvis de illo sit, 55. Spiritus sanctus nec minor nec posterior Filio, etsi de illo procedit, 55, 56. Trinitas comparatur soli, splendori, calori, 55, 56.
    Pater et Filius et utriusque Spiritus sunt in se invicem tanta aequalitate ut nullus alium excedat, 22. Et nullus sit sine alio, 22. Unusquisque eorum est summa essentia, et omnes tres simul non sunt nisi essentia una summa, quae nec sine se vel extra se, nec major vel minor seipsa esse potest, 22, 27. Unusquisque non minus in aliis est quam in seipso, 23.
    Totus Pater est in Filio et communi Spiritu, 22. Filius totus est in Patre et eodem Spiritu, 22. Idem Spiritus est totus in Patre et Filio, 22. Quia memoria summae essentiae tota est in ejus intelligentia, et in amore, 22. Et intelligentia tota est in ejus memoria et in amore, 22. Et amor in memoria et in intelligentia, 22. Totam quippe suam memoriam summus Spiritus intelligit et amat, 22. Et totius intelligentiae meminit, et totam amat, 22. Et totius amoris meminit, et totum intelligit, 22. Sic Pater intelligitur memoria. Filius intelligentia. Spiritus amor ut neuter altero indigeat ad se memorandum, intelligendum vel amandum, 22, 24. Singulus enim quisque est summa essentia quae per se memor est, et intelligit et amat, 24. Adeo ut singulus quisque sit essentialiter et memoria et intelligentia et amor, et quidquid summae essentiae inest, 22, 23. Pater et Filius et Spiritus sanctus sunt unum principium creaturae, seu anus creator, non tria principia, non tres creatores, 57. Quia non per hoc unde tres sunt, sed per hoc in quo sunt unum, sunt creaturae principium, 57. Et tamen Pater est principium, Filius est principium, Spiritus sanctus est principium, 57. Quod Pater revelat, revelant et Filius et Spiritus sanctus, 58. Quod novit Pater, novit et Filius, novit et Spiritus sanctus, 58. 61. Revelare et nosse est tribus personis commune, 61. Quia revelant et cognoscunt per hoc quod sunt unum, 61. Quia revelant et cognoscunt per hoc quod sunt unum, 61. Trinitas declaratur in Christi baptismo, 173. Vide Deus, Filius Dei, Pater aeternus, Relatio, Spiritus sanctus, Verbum Dei.
    Triticum virtutes et spiritualia charismata designat, 183.
    Troarnensis abbas Arnulphus, 416. Vide Arnulphus.
    TUDO. Ei Anselmus Ecclesiam Beccensem pastore destitutam commendat, 371.
    TUROLDUS Beccensis monachus, 415. De ejus conversione a saeculo congratulatur ei Anselmus, 415.
    Turpe, turpitudo. Turpe est ubi pars parti non convenit, 142. In corpore humano ante peccatum nihil erat turpe, nihil dissonum, 142. Deo anima, animae corpus per omnia subditum erat, 142. Sed animae Dei rebelli corpus destitit esse obediens, 142. Soluta illa in primis hominibus harmonia, facta est turpitudo non minima originalis poena, 142. Haec turpitudo cum originali peccato transit in posteros, 142. Vide Peccatum originale, Peccati poena. Membra corporis pudenda et velamen exigentia, 142.
    Turtur avis castissima et socio fidelissima, 170.
    Tusculanensis episcopus, 440.
    Tutum. Faciendum quod tutius est, 140, 332. Vide Periculum.

U
    UMBERTUS comes et marchio, 391. Anselmi consanguineus, 391. Excipit Anselmum Romam petentem, et ei necessaria impendit, 391. Eum ad Ecclesiae defensionem Anselmus hortatur, 391. [Col. 1133]
    Universale. Qui non intelligit quomodo plures homines in specie sunt unus homo, non comprehendit quomodo plures personae, quarum singula quaeque Deus est, sunt unus Deus, 43. Dialectici, imo dialectice haeretici, non nisi flatum vocis putant esse universales substantias, 42. Vide Dialectici, Substantia.
    URBANUS. Sub Urbano II et Guiberto schisma, 374. Urbani II partes tenet Anselmus, 374, 380. Urbanus II, papa successor et vicarius Petri apostoli, 135. Episcopatum Belvacensem cuidam imperito Anselmi et aliorum precibus invitus concedit, 353, 354. Mandat Anselmo ut episcopo Belvacensi imperitiori adsit adjutor, monitor, corrector et consultor, per se vel per alium ex suis monachis, 353. Ut Romanam sedem adeat intra annum, 353. Ut quae Hubertus moriens apud Beccenses dimiserat, ad Romanam sedem citius Anselmus destinet, 353. Episcopi Belvacensis innocentiam declarat, 354. Sed eum persecutioni canonicorum imparem judicat, 354. Et consulit ut episcopatu cedat, 354. Cujus tamen rei judicium Anselmi arbitrio dimittit, 354. Anselmus eum precatur ut de isto episc. Fulcone pro sua prudentia judicet, 380. Et ad eum mittit munusculum, 380. Urbanus legatum misit in Angliam, et per eum Anselmo pallium misit, 380.
    URSO, sive Ursus, sive Ursio, amicus Anselmi, 322. Coegit Anselmum ut ad Lanzonem monachum admonitionem scriberet, 322. Se convaluisse Anselmus ei vult significari 346. Petitionem et votum monachi fecit Becci, 349, 350. Postea alibi sub Petro abbate petitionem et votum monachi victus importunitate precantium fecit, 350. Quod stare debeat in prima promissione, 350. Hunc propterea volentem retinet Anselmus, 350.
    URSIO prior coenobii S. Martini de campis, 370. Amicus Anselmi, 370. Eo priore Walerannus Ecclesiae Parisiensis canonicus et cantor ibi institutum monachorum suscepit, 370. Vide Walerannus.

V
    Vanitas. Fallax est quidquid amor hujus mundi parturit, 214. Alia bona sine summo bono, non sunt nisi vanitas, 212. Vanitas gloriae hujus mundi, 212. Vanitas vitae, 197 199.
    Vapulatio monachorum cujus sit meriti, 386.
    Verbum non nisi alicujus verbum est aut imago, 18. Omne verbum alicujus rei verbum est, 16, 17 Si nunquam creatura esset, nullum ejus esset verbum, 16. Verbum hoc ipsum quod verbum est aut imago, ad alterum est, 18 Non tam inhaerendum est verbis quam veritati, 62. Verbum est vox consignificans tempus, 147, 148. Verbum est semen, 130. Sine quo nemo potest converti, 130. Qui audit et non obedit, dicitur non audire, 130. Vide Praedicatio. Verbum quod est semen, per se fructum non producit, 130. Sed est sine germine, quandiu hominis voluntatem non convertit Deus ad volendum conversionem, 130. Verba otiosa, 19, 251. Scire et intelligere non est aliud quam dicere, 23.
    Verbum Dei. Dicere idem est summo Spiritui, quod quasi cogitando intueri, 23. Summi Spiritus locutio, seu verbum, nihil aliud est quam ejusdem Spiritus intelligentia, 15, 17. Non est aliud quam summa essentia, 8, 15. Verbum est ipsa existendi veritas, 16. Summa sapientia cum se dicendo intelligit, gignit consubstantialem sibi similitudinem suam, id est verbum suum, 17. Verbum summae veritatis ipsum est summa veritas, 16. Summi Spiritus locutio non potest esse creatura, 15. Summi Spiritus locutio est illi consubstantialis, 15, 16, 17. Etiam si nulla alia existeret essentia, necesse est esse verbum summi Spiritus, 16. Et esse illi coaeternum, 16, 17. Si summus Spiritus aeterne se intelligit, aeterne se dicit, 16, 20. Si summus Spiritus aeterne se dicit, aeterue est verbum ejus apud ipsum, 20. Locutio summi Spiritus per se fieri non potuit, 15. Ille cujus est verbum, non potest esse suum verbum, 18. Verbum non potest esse ille, cujus est verbum, 18.
    Ineffabilis est pluralitas verbi et ejus cujus est verbum, 18. Necessitas cogit ut duo sint, nec potest exprimi quid duo sint, 18. Proprium verbi est esse seu nasci ex altero; proprium illius cujus est verbum, est alterum esse seu nasci ex illo, 18. Verbum, et ille cujus est verbum, in eo quod sunt substantialiter vel ad creaturam, individuam tenent unitatem, 18. In eo quod ille non est ex isto, hoc autem est ex illo, ineffabilem admittunt pluralitatem, 18. Verbum summi Spiritus non est ex eo, quemadmodum ea quae ab illo facta sunt, 18. Sed sicut creator de creatore, summum de summo, 18. Non sic est ab eo, ut fiat ab eo, 18. Est ex summo Spiritu, sicut idem ipsum de eodem ipso, 18. Sic est ex summo Spiritu ut perfectam ejus, quasi proles parentis, teneat similitudinem. 18. Convenientius ex illo non potest esse, quam nascendo, 18.
    De memoria nasci verbum videtur, 20. In summa essentia [Col. 1134] non potest esse aliud verbum praeter illud, quod vera ejus dici potest imago, 23. Verbum est imago et Filius ejus, cujus est verbum, 23. Non potest dici imago aut Filius suimet, aut procedentis a se Spiritus, 23. Non enim seipsum aut procedentem a se existendo imitatur, 23. Verbum illius solius est de quo nascendo habet esse, et ad cujus omnimodo similitudinem existit, 24. Quod sit Verbum aut imago, ita est proprium verbi, ut nequaquam conveniat alteri, 18.
    Verbum summi Spiritus est perfecta similitudo, imago. figura, et character ejus, 17, 21. Ideo convenientissime est verbum ejus, 17. Et proles, seu Filius, 21. Solum verbum dici debet genitum, 22, 49. Quia solus est Filius, 49. Nihil est in Patre dicente, quod non sit in Verbo, quo seipsum dicit, 34. Quia verbum Patris est verax, sicut ipse Pater verax est, 34. Deus sic est simplex ut de ipso non possit nasci aliud, quam quod ipse est, 34.
    Omnia quae sunt in summo Spiritu, eadem et eodem modo sunt in Verbo ejus, 17. Una est sapientia quae in illis tribus dicit, et una substantia quae dicitur, 23. Quomodo in summa essentia non sunt tot verba, quot sunt dicentes, et quot sunt qui dicuntur, 23. Non tamen plura sunt verba, sed unum est verbum, 23, 15, 12. Nec verbum illud est trium, sed unius eorum, 23, 24. Dei locutio est summe simplex, 15. Secretum (generationis Verbi) transcendit omnem aciem intellectus humani, 24. Et continendus est conatus explicandi qualiter hoc sit, 24. Explicari minime potest quomodo summa sapientia sciat aut dicat seipsam, 24. De ea nihil aut vix aliquid ab homine sciri possibile est, 24. Forma rerum quae in summae naturae ratione res creandas praecedit, nihil aliud est quam rerum quaedam in ipsa ratione locutio, 8. Verbum seu locutio rerum fuit in summa substantia, antequam essent, ut per eam fierent, 8. Et est, cum facta sunt, ut per eam sciantur, 8. Creaturae verius sunt in verbo seu in intelligentia creatoris, quam in seipsis, 17. Quidquid factum est sive vivat sive non vivat, quomodocunque sit, est in verbo ipsa vita et veritas, 17. Vide Idea. Per naturalem et intimam locutionem fecit omnia, uno verbo haec dicendo. 8, 15, 17. Utrum uno eodem verbo summus Spiritus dicat seipsum et creaturas, 16, 17.
    Deus consubstantiali sibi Verbo dicit seipsum et ea quae facit, 16. Una est substantia Verbi; quo summus Spiritus se dicit; et verbi, quo dicit quae facit, 16. Non sunt duo verba, quo summus Spiritus seipsum dicit, et quo creaturam dicit, 16. Sed uno eodem verbo se et eam dicit, 17. Summus Spiritus non dicit creaturam verbo creaturae, 17. Quidquid summus Spiritus dicit, suo verbo dicit, 17. An verbum, per quod omnia facta sunt, sit verbum creaturarum, 16, 17. An verbum quo dicuntur et facta sunt omnia, sit similitudo eorum quae per ipsum facta sunt, 15, 16. Verbum non est creaturarum similitudo, sed vera simplexque essentia, 16. Verbum non est magis vel minus verum, secundum quod magis vel minus est simile creaturis, 16. Quidquid summus Spiritus est ad creaturam, hoc et verbum ejus est; et similiter, 18.
    Summus est Spiritus et verbum ejus non sunt duae creatrices summae essentiae, 18. Nec sunt duo creatores, aut duo rerum principia; sed unus creator, et unum principium, 18, 19. Nec duo verba nec duae imagines. Nec duo Patres, nec duo Filii, 19. Locutionis summi Artificis cum fabri locutione comparatio, 8. Inter locutionem summi Artificis et locutionem fabri triplex disparitas, 8. Locutio creatricis substantiae nec assumpta aut adjuncta aliunde, sed prima et sola sufficit ad opus perficiendum; non sic locutio fabri, 8. Quae facta sunt a Patre per Verbum, facta sunt ab ipso Verbo, 56. Vide Deus, Causa rerum. Verbum caro factum lapsos nos ad Deum reducit, 184. Vide Christus, Deus, Filius Dei, Pater, Trinitas. Deus suis loquitur aut per internam inspirationem, aut per scripturas, aut per praedicatores, 161.
    Verbum mentis. Mentis sive rationis locutio non est, cum voces rerum significativae cogitantur, 8. Sed cum res ipsae vel jam existentes mente conspiciuntur, 8. Rem unam tripliciter loqui possumus, 8. Tribus his locutionis generibus sua verba conveniunt, 8. Nostrae mentis locutio nihil aliud est quam cogitantis inspectio, 23. Quidquid mens cogitat, ejus similitudinem exprimit, 17. Illa similitudo quae in acie mentis rem ipsam cogitantis exprimitur, est verbum mentis, 8. Mens quanto verius similitudinem exprimit, tanto verius cogitat, 17. Verbum est imago rei ex cogitatione formata, 17. Seu ipsa cogitatio ad ejus similitudinem ex memoria formata, 20. Illa est maxime proprium et principale rei verbum, 8. Omnia verba, quibus res mente dicimus, id est cogitamus, sunt similitudines et imagines rerum, quarum verba sunt, 15. Verba mentis sunt veriora, quia rebus sunt magis similia, 8. Mens rationalis cum se cogitando intelligit, imaginem seu [Col. 1135] verbum sui ex se producit, 17. Ipsa cogitatio sui, est sua imago, 17. Verbum mentis rationalis ab ipsa non nisi ratione valet separari, 17.
    Cum cogitatur aliquid quod extra mentem est, non nascitur verbum rei cogitatae ex ipsa re, 23. Sed ex rei imagine quae est in cogitantis memoria, vel quae per corporeum sensum ex re praesenti attrahitur, 23. Verba mentis naturalia sunt eadem apud omnes gentes, 8. Ubi haec verba sunt, nullum aliud est ad rem cognoscendam necessarium 8. Et ubi haec esse non possunt, omne aliud est inutile ad rem demonstrandam, 8. Tot sunt verba unius rei, quot sunt illam cogitantes, 23. Quia in singulorum cogitationibus verbum hujus rei est, 23. Tot sunt verba in mente cogitantis, quot sunt res cogitatae, 23.
    Veritas est rectitudo sola mente perceptibilis, 113. Haec definitio est adaequata, 113. Veritas, et rectitudo, et justitia idem sunt, et sese invicem definiunt, 113. Harum unam qui noverit, alias nescire non potest, 113. Duobus nominibus, rectitudinis et veritatis, una res significatur, quae genus est justitiae, 115. Diabolus non stetit in veritate, id est, justitia seu rectitudine, 133. In quacunque re sit veritas, non est aliud quam rectitudo, 115. Etsi plures sunt veritates, secundum plures res, non plures tamen sunt rectitudines, 115. Etsi res ipsae, in quibus sunt variantur, non sic tamen rectitudines varias esse necesse est, 115. Veri veritas in ipso vero est, 110. Est una eadem immutabilis rectitudo et veritas in omnibus veris, 115. Res sunt verius alicubi per suam essentiam, quam per suam similitudinem, 17. Non potest cogitari quod veritas principium vel finem habeat, 11, 109, 113. Si veritas habet principium, antequam ipsa inciperet, verum erat quia non erat veritas, 113. Et sic erat veritas, antequam esset veritas, 113. Si veritas habebit finem, postquam finita erit, verum erit quia non est veritas, 113. Et ita erit veritas postquam finita erit veritas, 113. Veritas nullum fallit, 221.
    Veritas non omnibus se manifestat, 222. Nulli tamen se negat, 222. Summa veritas est rectitudo, 113. In veritate Dei est omne quod verum est, et extra ipsum non nisi nihil et falsum est, 33. Qui vidit lucem et veritatem, vidit Deum, 32. Et qui non vidit Deum, non vidit lucem et veritatem, 32.
    Summa veritas non ideo est rectitudo quia debet aliquid, 113. Omnia illi debent: ipsa nulli quidquam debet, 113. Summa veritas seu rectitudo, est causa omnium aliarum veritatum et rectitudinum; et nihil est causa illius, 113. Vide Justitia, Rectitudo. In veritate, quae manet, mutatio non est, nec praeteritum, nec futurum, sed solum praesens, 161. Veritas non est in creatura, 161. Nihil est verum nisi participando veritatem, 110. In veritatibus creatis, quaedam sunt tantum effecta; quaedam sunt effecta unius veritatis, et causa alterius, 113. Rectitudo quae est in rebus corporeis, non est veritas; et differt a praedictis rectitudinibus, 113. Rectitudo corporum sensu corporeo percipitur, istae sola ratione, 113. De una et eadem re non est vera simul affirmatio et ejus negatio. 44.
    Veritas sive orationis sive cogitationis, sive voluntatis, sive actionis, ideo est rectitudo quia significant aut cogitant aut volunt, aut agunt quod debent, 113. Rectitudo, qua significatio recta dicitur, non habet esse, aut non esse per significationem, 115. Veritas improprie dicitur hujus vel illius rei esse, 115. Quia veritas non in rebus, aut ex ipsis aut per ipsas est, 115. Sed ipsae per illam et secundum illam, 115. Sive uno, sive pluribus argumentis veritas inexpugnabiliter monstretur, aequaliter ab omni dubitatione defenditur, 86. Est veritas actionis, 110. Omnis veritas a Deo docetur, 58. Vide Justitia.
    Vestis. Deus seipso vestit et ornat animam fidelem, 203, 204. De vestibus pretiosis aeterna supplicia, 191.
    Viaticum. Presbyteri qui in extremo articulo positis viaticum negaverunt, tanquam animarum homicidae puniantur, 384. Vide Communio.
    Vigilia. Mente vigiles ad lucem supernae visionis elevantur, 163. Nox duodecim horas habet, 160. Et quatuor militares vigilias, 162. Tres horas unicuique vigiliae deputantur, 162.
    Vincere. Rectitudinem velle perseveranter, est voluntati vincere 119. Velle quod non debet, est illi vinci, 119. Vide Honorare. Homo Deo non satisfacit, nisi diabolum vincat, 85.
    Vindicta. Processio repercutientis est injusta, 76. Percussus vindicare se non debet, 76. Ad hominem non pertinet vindicta, 84. Quia nec qui vindicat, suus est, nec de quo vindictam sumit, illius est; sed uterque servus est Domini, 84. Si de conservo suo se vindicat, judicium quod proprium Domini et omnium judicis est superbe praesumit, 84. Dei solius est vindicta, 84. Quidam culpa fratris [Col. 1136] sic offenduntur, ut optent fratrem suum aeternis ante perire suppliciis, quam ei indulgeant, 168. Vide Injuria.
    Vinum. Votum nusquam bibendi vinum, 421.
    Virginitas perditur irrecuperabiliter, quae servari debet interminabiliter, 208. Quae virginitatem fornicatione amisit, est perfida Deo, perjura Dei, adultera Christi, 209. Abjecta Deo, projecta diabolo: imo abjiciens Deum, amplectens diabolum, 209. Deploratio male amissae virginitatis, seu fornicationis poenitentia, 208, etc. Post amissam virginitatem plures Deo plus placuerunt per poenitentiam in castitate, quam plures aliae, quamvis sanctae, in virginitate, 423. Virginitatem, cum libido non possit, solet impugnare superbia, 178.
    VIRGIT virgo, 414.
    Virgo (B.) Vide Maria. Virgines Deo ab episcopo consecrandae, 423. Virgo lapsa ad poenitentiam excitatur, 422, 423.
    Virtus. Nemo virtutem aliquam nisi per Christum habere potest, 158. Virtutes a Deo petuntur, 251, 252, 253, 254. Qui nimis austerum et impossibile putat carere voluptate saeculi, et in exercitio virtutum perseverare, non gustavit quantum laudabile et delectabile sit non servire vitiis, sed imperare per amorem regni coelestis, 345. Virtutibus consummatus, in futuri saeculi felicitate dedicatur 177. Gradus virtutum, 159. Designari in nominibus Patrum, 176, 177, 178.
    Visus est instrumentum videndi, 132. Plures habet aptitudines, 133. Et homo qui videt, et visus quo videt, videre dicuntur, 134. Visu reguntur pedes, 73.
    Vita. Quod vivit, vel sentit, vel rationale est, magis est simile summae naturae, quam id quod nullatenus vivit, nec sentit, nec rationis est capax, 16 Quod aliquid operatur, inesse sibi vitam ostendit, 27. Nec locus nec tempus aliquem excusat quin posset bene vivere, 343. Quanto diutius vixit aliquis, tanto brevius victurus est, 312, 321. Spatium bene vivendi unicuique quotidie decrescit, 312, 321. Spes vivendi propositum sanctae vitae exstinguit, 312, 321. Vitae praesentis seu potius miseriae amor, 240. Dare vitam est mortem accipere, 912. Vita praesens, via est, 415. Vita est tentatio et militia, 195. Quid magnum est longa vita, nisi sit a molestiarum incursione vere secure. Quisquis dum vivit, aut timendo aut patiendo molestiis subjacet, aut falsa securitate fallitur, quid nisi misere vivit? 25. Qui ab his liber vivit, beate vivit, 25. Mala hujus vitae, 220. Vita quot cutis, vitiis et morbis obnoxia, 199. Vanitas vitae, 197, 199, 200, 201. Martha activam vitam significat, 179. Maria contemplativam, 179. Vitae contemplativae officia, 179. Vitae activae officia, 179.
    VITALIS monachus Cadomensis, 336. Hunc salutat Anselmus, 336.
    VITALIS dux, 352. Ejus gratia erga Henricum amicum Anselmi, 352.
    Vitium. Solent etiam post multa virtutum exercitia, pulsare mentem aliquam vitiorum contamina, 177. Vita species vitii facit vitiosum, non una species virtutis facit virtuosum, 395. Singulorum vitiorum exstinctio a Deo petitur, 252, 253. Vide Virtus. Imago Dei deletur vitiis, 30, 242. Vide Imago.
    Vocatio. Vocare Dei, est nos amando et eligendo respicere, 172. Respondere nostrum, est amore illius bonis operibus parere, 172. Deus vocat, cum per aegritudinis molestiam ad mortem urget, 182. Si omnes Judaei credidissent, gentes tamen vocarentur, 82. Judaeorum tamen contemptus fuit occasio ut ad gentes apostoli converterentur, 82. Vide Gratia, Praedestinatio.
    Voluntas est in anima, 132. Ea utitur ad volendum, 132. Rationalis voluntas non est tota anima, 132. Ratio seu voluntas est aliquid in anima, 132. Vide Anima. Voluntas aequivoce dicitur, 116, 120, 132, 133, 134. Voluntas, quae est instrumentum volendi; voluntas, quae est affectio seu aptitudo ejusdem instrumenti qua promptum est ad volendum; voluntas, quae est opus seu usus instrumenti, 134. Voluntas instrumentum naturale est animae, 134. Affectiones voluntatis duae sunt principales: affectio volendi commodum; affectio volendi justitiam, 134. Affectio volendi commodum semper et inseparabiliter inest voluntati instrumento, 116, 133. Alia est voluntas instrumentum, alia voluntas affectio, alia voluntas usus, 132, 133. Voluntatem, quae est instrumentum volendi, semper habemus, 132. Voluntatem, quae est affectio seu aptitudo volendi, habemus, etiam cum dormimus, 132. Voluntatem quae est usus, non habemus nisi cum volumus, 132, 133. In homine justo est voluntas seu affectio justitiae, etiam cum dormit. 132.
    Voluntas, quae est instrumentum, una est in homine, 133. Ex affectione commodi vel ex affectione justitiae volumus quidquid volumus, 116, 133. Multiplex voluntatis divisio. 116. Voluntas alia efficiens, alia approbans, alia [Col. 1137] permittens, 116. Efficiens, quae efficit quod vult; et quae efficeret si posset, 116. Approbans quae approbat quod est, et quae approbaret si esset, 116. Permittens, quae permittit esse quod velle dicitur si est; et quae permitteret, si esset, 116. Efficiens est et approbans et permittens, 116. Approbans est et permittens, 116. Permittens solum, nec efficiens est nec approbans, 116. Vide Dei voluntas.
    Nihil vult voluntas nisi aut commoditatem, aut rectitudinem, 133. Quidquid aliud vult, aut propter commoditatem, aut propter rectitudinem vult, 133. Et ad has, etiamsi fallitur, putat se referre quod vult, 133. Per affectionem, quae est ad volendum commoditatem, semper vult, et homo beatitudinem et beatus esse, 133. Per affectionem, quae est ad volendum rectitudinem, rectitudinem vult, et rectus, id est, justus esse, 133. Deus voluntates hominis sic ordinavit ut voluntas instrumentum uteretur voluntate seu affectione, quae est justitia, ad imperium et regimen, 134. Et uteretur voluntate, quae est ad commodum, ad obediendum sine omni incommoditate, 134. Voluntas instrumentum quod vult, et affectio qua vult, dicuntur velle, 134. Velle non est aliud, quam uti potestate volendi, 73. Voluntas instrumentum movet alia omnia instrumenta, quibus sponte utimur, 133. Et facit omnes voluntarios motus, 133. Ipsa se suis affectionibus movet, 133. Dici potest instrumentum seipsum movens, 133. Voluntas instrumentum nihil sine suis affectionibus facit, 133, 134. Aliud est voluntas, quae est vis animae qua anima vult; et aliud justitia; et aliud voluntatis affectiones seu usus, 98. Affectio volendi justitiam, nec semper nec inseparabiliter est in voluntate, 116, 133. Voluntas recta facta est, 65. Voluntas recta, id est conversa ad hoc quod velle debuit, 65.
    Voluntas et ejus conversio sunt aliquid, seu aliquae essentiae; sed non sunt substantiae, 65. Voluntas est quasi media inter animam et carnem, 238. Quae meliora sunt in potestate, ea magis esse debent in voluntate, 25. Voluntate quisque ad id quod indeclinabiliter vult, trahitur, 78.
    Voluntas moveri aut aliquid velle non potest, nisi Deo permittente, 70. Quidquid se movet ad volendum, prius se vult ita movere, 68. Quisquis vult, voluntate se movet ad alias voluntates, 68. Quod nihil vult, nullo modo potest se movere ad volendum, 68. Nullus vult quod velle potest ideo quia potest, sine alia causa, 73. Quamvis nunquam velit quod non potest, 73.
    Omnis voluntas vult propter aliquid, 114. Voluntas non magis recta esse debet, volendo quod debet, quam volendo propter quod debet, 114. Voluntas non vult recte nec vult rectitudinem, nisi quia recta est, 128. Voluntas non est recta, quia vult recte; sed recte vult, quia est recta, 128. Cum vult rectitudinem, recte vult, 128. Nec vult rectitudinem, nisi quia rectitudinem habet, 129. Recte vult cum vult quod debet, 130. Voluntas recta vult rectitudinem quam nondum habet; quando vult majorem quam habeat, 129. Recte velle nemo potest, nisi habeat rectitudinem voluntatis, 130. Veritas voluntatis non est aliud, quam ejus rectitudo qua quis vult quod debet, 110. Nulla voluntas est malum, etiam cum deserit justitiam; sed bonum est et opus Dei, in quantum est, 70, 73. Voluntas non est mala, nisi in quantum injusta, 70. Potestas volendi quidlibet a Deo est, 70, 73. Bona voluntas non magis est aliquid quam mala voluntas, 65. Nec est ista magis malum, quam illa bonum, 65. Bona voluntas non est ipsum bonum, quod bonos facit, 65. Mala voluntas non est ipsum malum, quod malos facit, 65. Vide Justitia et Injustitia.
    Nequidem voluntas, in qua est justitia vel injustitia, dicitur per se justa vel injusta, 98.
    Voluntas nihil velle debet, nisi juste, 134. Quidquid voluntas vult sine rectitudine, vult injuste, 134 Voluntas injusta ea est quae non habet justitiam, quam debet habere, 69. In voluntate non reprehenditur nisi injustitia, 69. Voluntas beatitudinis, quidquid velit, non est malum, antequam accipiat justitiam, 70. Justitia sicut et injustitia non potest esse nisi in voluntate, 98, 99. Nihil dicitur justum vel injustum, nisi voluntas, aut propter voluntatem justam vel injustam, 98, 99, 126. Nulla res mala dicitur nisi aut mala voluntas, aut propter malam voluntatem, 70. Voluntas instrumentum facta est bona, justa et fortis ad servandam justitiam, 134. Facta est mala per liberum arbitrium, 134. Voluntas commodi est condita bona, 134. Injusta facta est quia non est subdita justitiae, 134. Sine justitia nihil velle debet voluntas commodi, 134. Vide Commodum, Justitia.
    Omnis actio ex voluntate habet laudem vel reprehensionem, 414. Nulla actio per se injusta dicitur, sed propter injustam voluntatem, 98, 126, 127 Omnis actio quae fit recta voluntate recta est et quae ut non recta voluntate, [Col. 1138] non recta est, 44. Justa voluntate dicitur homo justus, et injusta voluntate dicitur injustus, 44. Illa voluntas pro certo est recta, quae subjacet voluntate Dei, 44. Nulla est justa voluntas, nisi quae vult quod Deus vult illam velle, 120. Quae hoc non vult plane injusta est, 121. Vide Justitia. An voluntas quae non posset velle nisi commoda intima et immunda, esset injusta et vituperabi lis, 68. Cum voluntas resistit appetitibus, tunc est justa voluntas, 68. Voluntas tunc bona est, quando vult illud quod Deus vult illam velle, 152. Quo sensu non semper bonum est velle quod Deus vult, 151. Voluntas deserendo veritatem corrumpitur, 80.
    De actionibus voluntatis, quae injuste fiunt, non debent argui membra et sensus quibus fiunt, 99. Deus membra et sensus subjecit voluntati, 99. Ad voluntatis imperium membra et sensus non possunt se non movere, et non facere quod vult, 99. Ipsa voluntas movet membra et sensus velut instrumenta sua, et facit opera quae facere videntur, 99. Quidquid faciunt, totum imputandum est voluntati, 99. Non punitur nisi voluntas; etiam dum membra et sensus puniuntur, 99. Nihil est poena, nisi quod est contra voluntatem, 99. Nulla res poenam sentit, nisi quae habet voluntatem, 99. Sicut voluntas in membris et sensibus operatur; ita in illis ipsa torquetur et delectatur, 99. Homo non est justus vel injustus quia sentit, sed injustus est quia voluntati, cum non debet, consentit, 98.
    Nullus velle potest quod prius corde non concipit, 130. Voluntas se convertit ad id quod fortius vult, 121. Recta voluntas non per se deficit, sed alia voluntate eam expellente, 132. Voluntas saepe et multum impedit mentem ab intellectu rectitudinis., 104. Deus opera non exigit ultra possibilitatem, ubi bonae voluntatis et bonorum morum conspicit integritatem, 345.
    Voluntatis libertas. Tentatio voluntatem non nisi volentem cogere potest, 119, 121, 126. Ideo voluntas est libera ad servandam rectitudinem; et libera ad resistendum peccato et tentationi, 119, 126. Voluntas non alia vincitur potestate, sed sua, 119. Si vult homo peccare, necesse est eum peccare, 124. Sed necessitate sequente, 124. Libera voluntas potest non velle antequam velit, 124. Quia libera est, 124. Cum vult, non potest non velle, sed eam velle necesse est, 124. Quia impossibile est voluntati idipsum simul et velle et non velle, 124. Datum est voluntati ut quod vult sit, et quod non vult non sit, 124. Opus voluntatis, voluntarium sive spontaneum est, 124. Quia spontanea voluntate fit, 124. Est et necessarium bifariam, 124. Necessitates quibus actio dicitur necessaria, facit libertas, 124. Necesse est esse quod bonum vult, in his quae si vult fiunt, si non vult non fiunt, 124. Vide Liberum arbitrium.
    Voluntas propria. Propria voluntas est, quae nulli alii est subdita, 46. Solius Dei est proprium habere voluntatem, 46. Et velle aliquid propria voluntate, 46. Si enim alia est voluntas quae nulli alii subdita sit; voluntas Dei non est omnibus praelata, 46. Nec sola quae nulli subsit, aut cui nulla alia praesit, 46. Qui propria utitur voluntate per rapinam se facit similem Deo, 46. Et Deum propria dignitate et singulari excellentia privat, quantum in ipso est, 46, 147. Propria voluntas est, quae est contra Dei voluntatem, 46. Cum vult aliquis quod Deus prohibet velle, nullum enim habet auctorem hujus suae voluntatis, nisi seipsum, 46 Qui voluntatem suam alterius hominis voluntati subdit, propria tamen est, si contra Deum est, 46. Quia seipsum habet auctorem ut sic eam subdat, 46. Unusquisque coram Deo judicatur de propria voluntate, 414. Vide Angelus, Anima, Appetitus, Concupiscentia, Dei voluntas, Liberum arbitrium, Peccatum.
    Voluptas carnalis, 422. Lutum faecis est fetor carnalis voluptatis, 205, 206. Vide Caro, Concupiscentia, Pudicitia, Virginitas.
    Votum. Sine consideratione virium nihil vovendum, 193. Voto se ligare ad faciendum bonum, laudabile est, 346. Qui bene vovet, ipso voto Deo placet, 346. Qui aliquid boni vovit, festinet reddere quod vovit ut plus placeat Deo, 346. Votum, seu sanctae conversationis propositum, non minuit gratiam boni operis. 87. Qui non invitus servat quod vovit, non minus sed magis gratus est Deo, quam si vovisset, 87. Nec sancte vivere dicendus est necessitate, sed eadem, qua vovit, libertate, 87. Non solum communem vitam, sed etiam ejus licentia sibi propter Deum abnegavit, 87. Vota monachicha, 346, 349, 350. Vota monachicha fiunt coram testibus, 349. Vota reddenda, 195. Grave peccatum est vovere Deo quod non vis reddere, 195. Membra Christi quod vovent, reddunt; quod promittunt, faciunt, 158. Infideles sunt qui non implent quod voverunt, 193. In turpe votum, muta decretum. 193. Votum castitatis, 397. In monachica professione complentur alia omnia vota sine sacramento facta, [Col. 1139] 409, 421 Maxime in ordine Cluniacensi, 421. Et praelatus ea mutare potest, 421. Votum peregrinationis ad S. Aegidium, 378. Votum nusquam bibendi vinum, 421.
    Vox. Voces non significant nisi res, 148.

W
    WAILFRIDUS episcopus de sancto David, 433.
    WALCHELINUS episcopus Vintoniensis, 352. Quod Stephanum monachum de Monte Sanctae Trinitatis ad tempus ab Rainero abbate concessum non possit retinere invito et reclamante abbate, 352. Apud eum Anselmus instantia Roberti monachi intercedit pro Gisleberto, 352.
    WALDRICUS Henrici regis cancellarius, 443, 445, 446.
    WALERANNI Newmburgensis episc. quaestionibus respondet S. Anselmus, 135, etc. Hunc non salutat, 135. Quia eum putabat favere Henrico imperatori. contra Urbanum II. papam, 135. Ad eum misit Anselmus tractatum De processione Spiritus sancti contra Graecos, 135. Ei scripsit Epistolam de fermentato, 140. Walerannus cum Paschali II papa pacem habuit, 138, 139. Hunc propterea salutat Anselmus, 137.
    Walerannus canonicus et cantor ecclesiae Parisiensis fit monachus in monasterio Sancti Martini de campis, 369, 370. Inde eum vi retraxit episcopus Parisiensis, 370. Eum jam non posse in clericatu manere sine gravi culpa et certo animae periculo, etiamsi auctoritate sui episcopi id faciat, monet Anselmus, 370.
    WALTERUS. Vide GUALTERUS.
    Wandregisilii (S.) coenobii prior et monachi, 358. In eorum abbatem eligitur Lanfrancus nepos, invito Anselmo ejus abbate, 357, 358. Ab illo dura patiuntur 358. Eos consolatur Anselmus, 358.
    WARELWAST (Willelmus de), 382, 398, 435. Romae ex parte regis fuit simul cum Anselmo, 399 et 435, 443, 446. Consulit Anselmo ut si in Angliam redire velit, regi assentiat, 399. [Col. 1140]
    WARNERIUS. Vide GUARNERIUS.
    Werburgae (S.) coenobium, 385, 386. Illud instituit S Anselmus, 385.
    Wigornienses episcopi, 373. Vide Wlstanus. Wigorniensis episcopus, 428.
    WILLELMUS abbas consulit Anselmum de comite excommunicato, et de presbyteris concubinariis, et de lapsis sacros ordines habentibus reconciliandis, 332.
    WILLELMUS et ROGERIUS monachus, 318. Willelmum Anselmus hortatur ut germen bonae voluntatis quod in eo coepit germinare, non arescat per amorem saeculi, 326. Bajocenses illi duo, et litteris imbuti, 334. De Anselmi religione et pietate Durando abbati casae Dei plura retulerunt, 334.
    WILLELMUS monachus: ex Angliae Bec um venit, 373. Murmurationes inter monachos Cantuarienses fovet, 377. Et indulgetur ei propter infirmitatem ejus, et propter Lanfranci memoriam, 377.
    WILLELMUS monachus Cestrensis: carmen Anselmi laudes eo vivente composuit, 378. Eum ut magis semper proficiat Anselmus hortatur, 378. Vide Guillelmus.
    WIMUNDUS. Vide GUIMUNDUS.
    Wintoniensis episcopus Guillelmus, 393. Vide Guillelmus. Wintoniae episcopus a Cantuaria archiepiscopus consecrandus, 429. Wintoniensis abbatissa, Attelis, 393.
    Wlfricus monachus claustrum deseruit, 404. Ejus poenitentia, 404.
    WLGARUS DE LIMINGES Anselmi serviens, 438, 439.
    WLSTANUS Wigorniensis episcopus, 428. Ab eo Anselmus archiepisc. consilium et auxilium quaerit contra episcopum Londinensem, 373.

Z
    ZACHARIAS. Silentium Zachariae non credentis, 180.
    ZOROBABEL. Secundum naturam ortus ex Phadaia et secundum legem filius Salathiel, 174.






[Col. 1139]
ORDO RERUM QUAE IN HOC TOMO CONTINENTUR.



OPERUM SANCTI ANSELMI TERTIAE PARTIS CONTINUATIO. EPISTOLARUM LIBER TERTIUS eas continens quas scripsit Cantuariensis archiepiscopus.
    EPIST. I.---Anselmus ad monachos Beccenses.---Se quantumvis reluctantem electum esse Cantuariae archiepiscopum. Cui electioni ut consentiant ipse suadet. 1
    EPIST. II.---Osberni ad Anselmum.---Ei consulit humiliter subire onus Cantuariensis archiepiscopi. 11
    EPIST. III.---Gondulfi episcopi ad monachos Beccenses. ---Ut non tristentur de erepto sibi abbate Anselmo. 17
    EPIST. IV.---Anselmi ad monachos Beccenses.---Ut ipsi Anselmo et regi scribant se ultro consentire electioni illius in archiepiscopum Cantuariensem. 18
    EPIST. V.---Osberni ad Anselmum.---Ut acceleret suam inaugurationem. 18
    EPIST. VI.---Monachorum Beccensium ad Anselmum. ---Beccenses Anselmum concedunt Ecclesiae, Cantuariensi. 19
    EPIST. VII.---Anselmi ad monachos Beccenses.--- Aegerrime fert se a Beccensibus esse distractum, nec juxta quorumdam malevolorum calumnias ficta humilitate recusasse archiepiscopatum. 20
    EPIST. VIII.---Anselmi ad monachos Beccenses.---Ut Guillelmum qui apud Pexeium prior fuit in abbatem eligant; et ut hanc curam suscipiat, ei praecipit; Baldrico autem ne prioratum dimittat, ipse inhibet. 26
    EPIST. IX.---Anselmi ad Rogerum abbatem. Commendatio Beccensium. 27
    EPIST. X.---Anselmi ad Gislebertum Eboracensem episcopum. ---Se non honoris aut alicujus rei terrenae cupiditate suscepisse onus archiepiscopi. 29
    EPIST. XI.---Anselmi ad Fulconem episcopum Belvacensem. ---Ejusdem est argumenti ac praecedens. 32
    EPIST. XII.---Anselmi ad Goffridum episcopum Parisiensem. ---Ut cantorem Ecclesiae Parisiensis qui in monasterio Sancti Martini de campis habitum monachi suscepturus, inde vi ab eo fuerat abstractus, liberum dimitteret; nec religaret in mundo qui Christum elegerat. 35
    EPIST. XIII.---Anselmi ad Walerannum cantorem Parisiensis [Col. 1140] Ecclesiae.---Ut arreptum vitae propositum strenue persequatur. 37
    EPIST. XIV.---Anselmi ad Fridonem.---Ut Ecclesiae Beccensi praeficiatur domnus Guillelmus jam se respondisse significat, et Ecclesiam Beccensem ejus charitati commendat. 38
    EPIST. XV.---Anselmi ad monachos Beccenses.---De suavissimis litteris Roberti Northmannorum ducis ad se missis; et quod ejus consecratio futura esset pridie Nonas Decembris. 39
    EPIST. XVI.---Anselmi ad monachos Beccenses.---Ipsi abbati a Beccensibus in suum locum subrogato gratulatur, praecipiens ut monachis sit pater, et ut monachi ipsi obediant ut filii. 40
    EPIST. XVII.---Anselmi ad monachos Beccenses.--- Horum litteris respondens eos consolatur de sua absentia; eosque absolvit a peccatis, ut petierant. 41
    EPIST. XVIII.---Anselmi ad comitissam Idam.---Hortatur comitissam ad sanctimoniae perseverantiam. 42
    EPIST. XIX.---Anselmi al Wulsfanum Wigorniensem episcopum.---Petit consilium contra Londoniensem episcopum, qui intra suam dioecesim dedicare volebat ecclesias villarum archiepiscopi Cantuariensis. 44
    EPIST XX.---Anselmi ad Osbernum Exoniensem episcopum. ---Ut Exonienses clerici non sint monachis graves, eosque sinat episcopus divina campanarum sono distinguere. 47
    EPIST. XXI.---Anselmi ad Willelmum abbatem et ad monachos Becci.---Qui valeat, ex ore nuntiorum accipiendum esse. 48
    EPIST. XXII---Anselmi ad Bosonem.---Non esse pigritiae vertendum quod ad ipsum litteras non dederit. 48
    EPIST. XXIII.---Anselmi ad Rodulfum abbatem et ejus monachos.---Monachus, qui ab episcopo interdicto ordinatus fuerat, perpetuo interdicto subjicitur. Et quod is qui mulieri quaesivit herbas quibus virum suum interficeret, si illis interfectus est, nunquam debeat ordinari 51
    EPIST. XXIV.---Anselmi ad Hugonem Lugdunensem archiepiscopum. ---Quid in multis adversis suis facto sit opus, consulit Lugdunensem primatem. De schismate inter Urbanum, [Col. 1141] cui favebat, et Guibertum. Promittit regi multam pecuniam, quam, Deo miserante, non solvit; unde rex irascitur. 53
    EPIST. XXV.---Anselmi ad Bosonem.---Quod non scribat frequentius ob iram dissidiumque regium. Et de libro, Cur Deus homo, quem Eadmerus transcribebat. 56
    EPIST. XXVI.---Ad Willelmum abbatem et fratres Beccenses. ---Ut pro eo indesinenter orent, et in sancto proposito constanter perseverent, maxime vero extra claustra non vagentur. Ut eleemosynam minui non permittat. 56
    EPIST. XXVII.---Ad Baldricum priorem.---Laudat ob bonam famam, et serio prohibet ne subditi facta praelatorum dijudicent. 58
    EPIST. XXVIII.---Ad Robertum Flandriae comitem.--- Hortatur ad justitiam magis magisque sectandam. 58
    EPIST. XXIX.---Ad Henricum priorem, Antonium subpriorem, Ernulfum, Osbernum et alios monachos Cantuarienses. ---Ut Cantuarienses coenobitae sic obediant priori et subpriori ac sibi. 59
    EPIST. XXX.---Ad Mathildam abbatissam et moniales Wintonienses.---Obsecrat preces suo inchoatas nomine perpetuari et moniales pietati assidue vacare. 60
    EPIST. XXXI.---Ad Lanfridum abbatem coenobii S. Wlmari.---Ut gregem non deserat ob varias molestias. 62
    EPIST. XXXII.---Ad Gervinum Ambianensem episcopum. ---Non posse monachum in abbatem ordinari, qui clam inscio praelato abscesserit. 64
    EPIST. XXXIII.---Ad Ricardum monachum.---Monachum professum non teneri voto peregrinationis a se facto in saeculo. 64
    EPIST. XXXIV.---Profitetur se non esse tantum virtute quantum carminibus eum monachus depinxerat. 65
    EPIST. XXXV.---Ad Walterum cardinalem. Se cum illo de Ecclesiae necessitatibus non posse sine ejus assensu et aliorum episcoporum consilio agere aut eis providere, eo maxime tempore quo hostes in Angliam irruerent. 66
    EPIST. XXXVI.---Ad eumdem.---Calummias impositas excutit, et se nec schismati favere, nec rebus Ecclesiae tunc posse consulere significat. 67
    EPIST. XXXVII.---Ad Urbanum papam.---Cur hactenus papam non adierit, quidque facto sit opus ab eodem moneri supplicat. 71
    EPIST. XXXVIII.---Ad Lambertum abbatem.---Ut profugum monachum recipiat poenitentem. 72
    EPIST. XXXIX.---Ad monachos Beccenses.---Beccenses in ordinis observantia stabiles collaudat. Et ut praelati facta non judicent prae caeteris hortatur. 73
    EPIST. XL.---Ad Paschalem papam.---Excusat se quod nondum per litteras eum salutaverit, et calamitatibus suis expositis causas reddit cur ex Anglia abierit, et ut in Angliam non redeat nisi rebus omnibus Ecclesiae restitutis supplex obtestatur. Lugduni interim ab archiepiscopo sustentari se declarat. 74
    EPIST. XLI.---Henrici regis Anglorum ad Anselmum. ---Excusat se inauguratum ab aliis episcopis ob ingruentes hostes; ut in Angliam citissime revertatur supplicat. 75
    EPIST. XLII.---Paschalis papae ad Anselmum.---Ut Ecclesiae Cantuariensi restitutus jam det operam Anglicanae Ecclesiae restaurationi, et Anglorum regem cum Northmanniae comite conciliet. 76
    EPIST. XLIII.---Anselmi ad Burgundium et Ricezam uxorem ejus.---Gratulatur nepotem suum Deo in servitutem esse dicatum, quodque Deus juniores eorum liberos rapuerit, ut jam liberius ipsi Deo tota mente servirent. 76
    EPIST. XLIV.---Paschalis papae ad Anselmum. Ut constanter se gerat in tuenda Ecclesiae Anglicanae libertate. 77
    EPIST. XLV.---Ejusdem ad eumdem---Anselmo eum de aliquot dubiis consulenti respondet. 77
    EPIST. XLVI.---Benedicti ad Anselmum.---Consolatoria est et amicis condita affectibus. 77
    EPIST. XLVII.---Anselmi ad Paschalem papam.---Auditis decretis Romani concilii, cui Anselmus interfuerat, rex de illis summum pontificem requirit; quid autem papa judicaverit, sibi significari Anselmus petit. 78
    EPIST. XLVIII.---Anselmi ad eumdem.---Consilium in adversis quae jam per novem annos passus est exspectat. Precaturque ut pallium electo Eboracensi episcopo concedat. 79
    EPIST. XLIX.---Anselmi ad monachos Cestrenses.--- De suorum monachorum profectu gaudet, et ad accuratam etiam in minimis observantiam hortatur. 79
    EPIST. L.---Anselmi ad Bernardum monachum.---Pluris esse unicam vapulationem ex obedientia, quam innumeras ex proprio sensu. 81 [Col. 1142]
    EPIST. LI.---Anselmi ad Stephanum archidiaconum.--- Ut abbatissam et sanctimoniales Rumesei a superstitioso hominis defuncti, quem pro sancto habebant, cultu prohibeat. 82
    EPIST. LII.---Anselmi ad Gerardum archiepiscopum Eboracensem.---Docet inducias suo assensu fuisse datas sacrilego qui mulierem velatam in uxorem duxerat. 83
    EPIST. LIII.---Hildeberti Cenomanensis episcopi ad Anselmum---Grates persolvit ob tractatum De processione Spiritus sancti contra Graecos scriptum et ad se missum. 84
    EPIST. LIV.---Ad monachos Albanenses. Hortatur monachos ad continuam suae regulae observantiam. 87
    EPIST. LV.---Mathildis reginae Anglorum ad Anselmum. ---Ut modice quotidianum relaxet jejunium. 88
    EPIST. LVI.---Anselmi ad Idam comitissam.---De filio a se commonito et de praebenda Lamberti sui capellani. 90
    EPIST. LVII.---Anselmi ad Mathildam reginam Anglorum. ---Habet gratias pro muneribus et amica commonitione. 90
    EPIST. LVIII.---Anselmi ad Idam comitissam.---Gratias agit pro liberalitate suis legatis exhibita; et ejus timorem in re salutis laudat, eamque a peccatis absolvit, injuncta poenitentia. 92
    EPIST. LIX.---Anselmi ad Clementiam comitissam.--- Comitem laudat quod nullam daret investituram, quod comitissae consilio et prudentia factum celebrat. Et ut eadem viro suo semper ipsa consulat Anselmus hortatur. 92
    EPIST. LX.---Anselmi ad Gerardum Eboracensem archiepiscopum. ---Se non scripsisse litteras unde Angliae episcopi ipsum criminabantur. 93
    EPIST. LXI.---Anselmi ad monachos S. Eadmundi.--- Infractam monachorum in ad versis constantiam praedicat. 93
    EPIST. LXII.---Anselmi ad Willelmum archidiaconum. ---De non evulgandis actis concilii Londinensis, nisi prius et iterum episcopis illa communicarit. Capitulorum interim sententias aliquas suggerit. 94
    EPIST. LXIII.---Anselmi ad Burgundium et uxorem ejus Richezam.---Ut futurae vitae sint memores, et ad illius amorem sese invicem accendant. 98
    EPIST. LXIV.---Hugonis Lugdunensis archiepiscopi ad Anselmum. De incolumi suo reditu ex Hierosolymis. 101
    EPIST. LXV.---Anselmi ad Humbertum comitem et marchionem.---Gaudet de acceptis ejus litteris, simulque beneficia ab illo in se collata perstringit. Et ut Ecclesiam tueatur, non vero illi dominetur, admonet. 102
    EPIST. LXVI.---Anselmi ad Burgundium et Richezam uxorem ejus.---Hierosolymam profecturum, quid sit acturus, monet. Ut generalem omnium ab infantia peccatorum confessionem praemittat, et ita res suas disponat ut uxorem non sine auxilio et concilio relinquat. 104
    EPIST. LXVII.---Anselmi ad Richezam.---Quod nec in Angliam tuta conscientia redire possit, nec in ea pacifice vivere. Quodque filius ejus, nepos suus, sacratus sit. 105
    EPIST. LXVIII.---Anselmi ad Guillelmum archiepiscopum Rothomagensem.---Ut revocet abbatem S. Edmundi ab abbate S. Ebrulfi intrusum; et illi Ecclesiae res et homines, quibus injuste spoliata est, restituantur, 106
    EPIST. LXIX.---Anselmi ad Paschalem papam. 106
    EPIST. LXX.---Anselmi ad Atheliz abbatissam Wintoniensem. ---Non esse tristandum de Wintoniensi episcopo propter justitiam expulso. 108
    EPIST. LXXI.---Oratorii villaeque suburbanae monachis Cantuariensibus ab Anselmo redditae diploma. 108
    EPIST. LXXII.---Anselmi ad Samuelem Dublinae civitatis episcopum.---Ipsum reprehendit quod res Ecclesiae suae prolibito det extraneis, et monet ut eas restituat. 109
    EPIST. LXXIII.---Obnixe deprecatur ut fiat certior de ratione investiturarum ecclesiasticarum. 110
    EPIST. LXXIV.---Paschalis papae ad Anselmum.---Ad praecedentem responsio. 111
    EPIST. LXXV.---Anselmi ad Connium amicum suum. ---Tres superbiae modos explicat et subdividit. 112
    EPIST. LXXVI.---Anselmi ad Ernulfum priorem et monachos Cantuarienses.---Carnoti, ubi a comitissa et ab episcopo exceptus est, scribit de itineris sui prosperitate, et Cantuarienses ut religiosi instituti sint tenaces, hortatur. 113
    EPIST. LXXVII.---Anselmi ad eosdem.---Ejusdem argumenti cum praecedente. 114
    EPIST. LXXVIII.---Anselmi ad Gondulfum archiepisco [Col. 1143] pum.---Regem non debere a monachis aut Ecclesia pecuniam exigere. 115
    EPIST. LXXIX.---Anselmi ad Henricum regem Anglorum. ---Hortatur regem ut coelesti regi obediat. 116
    EPIST. LXXX.---Anselmi ad Ernulfum et monachos Cantuarienses.---De clericis in monachos recipiendis. 116
    EPIST. LXXXI.---Anselmi ad Mathildem reginam.--- De sua incolumitate, et designato tempore itineris Romani. 117
    EPIST. LXXXII.---Anselmi ad Arnulfum et monachos Cantuarienses.---Ut Cantuarienses monachi non turbentur, sed quiete Deo serviant, quidquid rex egerit. 118
    EPIST. LXXXIII.---Anselmi ad Eustachium.---Is, uxore ex ejus consensu reclusa, alteram sibi adjunxerat; de quo peccato illum corripit. 118
    EPIST. LXXXIV.---Anselmi ad Mathildam abbatissam Cadomensem.---Haec se debiliorem praesentiens consulit Anselmum an onus deponere debeat. Respondet ipse quod ex consensu comitis et archiepiscopi Rothomagensis ac sanctimonialium laudabiliter possit; sin autem, partiatur onera sua, et ea sapientioribus sororibus committat quae explere ipsa non sufficit. 119
    EPIST. LXXXV.---Anselmi ad Gondulfum episcopum Rofensem.---Eum de Cantuariensis Ecclesiae negotiis sollicitum laudat. Episcopum Eboracensem non vult inauditum et absentem damnare. 120
    EPIST. LXXXVI.---Anselmi ad Henricum regem Anglorum. ---Gratulatur regi de se sollicito. 123
    EPIST. LXXXVII.---Anselmi ad Gerontonem abbatem. ---Clericus in duabus Ecclesiis obstrictus sacramento religionis, in qua debeat manere? Expedit propter plures causas eum Carnoti remanere quam ad Gerontonem remeare. 123
    EPIST. LXXXVIII.---Anselmi ad Henricum regem Anglorum. ---Quid responderit papa ad consultum de sacerdotiorum collatione; quodque Anselmus papae sit pariturus. 124
    EPIST. LXXXIX.---Anselmi ad fratres Cantuarienses. ---De suo reditu in Angliam a Cantuariensibus monachis peroptato. 125
    EPIST. XC.---Anselmi ad Ernulfum.---Ejusdem argumenti. 127
    EPIST. XCI.---Anselmi ad Antonium subpriorem.--- Eum laudat et admonet. 130
    EPIST. XCII.---Anselmi ad Gondulfum.---Grates persolvit episcopo de se bene merito. 130
    EPIST. XCIII---Mathildis reginae Anglorum ad Anselmum. ---Regio digna pectore et sanctis affectibus plena. 131
    EPIST. XCIV.---Henrici regis Anglorum ad Anselmum. ---Dolet Anselmum sibi pertinaciter reluctari. Misisse se ad apostolicum significat, et se interim consentire ut de beneficio Cantuariensis Ecclesiae convenienter habeat. 133
    EPIST. XCV.---Anselmi ad Henricum.---Est ad praecedentem rescriptum. 133
    EPIST. XCVI.---Mathildis reginae Anglorum ad Anselmum. Quantum se Anselmi litterae exhilararint exponit. 134
    EPIST. XCVII.---Anselmi ad Mathildem reginam. Proximis respondet litteris. 136
    EPIST. XCVIII.---Anselmi ad Guillelmum episcopum Wintoniensem.---Quod non possit nocere adversario comiti ob injurias sibi ab eodem illatas. 137
    EPIST. XCIX.---Mathildis reginae Anglorum ad Paschalem II papam.---Gratias agit pro litteris hortatoriis ad conjugem datis. 138
    EPIST. C.---Anselmi ad Orduvinum.---Gratulatur monacho suae firmae studioso; quidque obtrectatoribus suis respondeat suggerit. 138
    EPIST. CI.---Anselmi ad fratres Cantuarienses.---Quo debeant esse animo Cantuarienses monachi in calamitatibus quas, se absente, tolerant. 139
    EPIST. CII.---Anselmi ad quosdam monachos apostatas. ---Apostatas monachos in claustrum reversos monet ut non verecundia poenitentiam abjiciant. 140
    EPIST. CIII.---Anselmi ad Warnerum.---Ut sanctum propositum non despiciat quod timore mortis incoepit, sed sancto amore in illo proficiat, eum curae ac consiliis Ernulphi prioris committit, consulitque ut legat suam ad Lanzonem epistolam. 141
    EPIST. CIV.---Anselmi ad Raynaldum.---Solatur pium vexatum, qui episcopatum in quem invitus intrusus fuerat, pro veritate rejicit. 141
    EPIST. CV.---Ad Guillelmum Wintoniensem episcopum. ---Hortatur eum ut qua coeperat animi firmitate in ecclesiasticarum sanctionum observatione perseveret. 142 [Col. 1144]
    EPIST. CVI.---Anselmi ad Gunterium canonicum S. Quintini.---Eum licet quietis amantissimum, tamen, si electus est, debere fratribus per obedientiam servire et abbatis onus subire. 144
    EPIST. CVII.---Anselmi ad Mathildem reginam Anglorum. ---De benevolo reginae erga se animo. 144
    EPIST. CVIII.---Anselmi ad Farmannum, Orduvinum et Benjamin.---Cur eis non possit concedere ut ad ipsum veniant. Singulis autem eorum difficultatibus respondet. 144
    EPIST. CIX.---Anselmi ad Henricum regem Anglorum. ---Corripit regem quod pecuniam inique exigeret a presbyteris Angliae violatoribus concilii Londinensis ab Anselmo habiti, cum hanc culpam vindicare non pertineat nisi ad episcopos. 146
    EPIST. CX.---Anselmi ad Ernulfum priorem et fratres Cantuarienses.---Excusat se quod tardius eos certiores fecerit de conventu inter se et regem, in quo rex revestivit eum de archiepiscopatu, rebus Ecclesiae Cantuariensis omnibus restitutis. Nec tamen Anselmus in Angliam intrare vult donec legatus regis Roma redierit. Interim reddita usus potestate privat omni beneficio ecclesiastico omnes sacerdotes qui feminas tenebant. Et comiti de Mellento, qui ecclesiae suum favorem promiserat, ecclesiae introitum permittit. 148
    EPIST. CXI.---Anselmi ad Henricum regem Anglorum. ---Non displicere sibi longiorem regii legati moram ultra datum tempus Romae factam, sed suam a grege diuturniorem absentiam; maxime cum rex nullum praestituat terminum. 149
    EPIST. CXII.---Anselmi ad Gondulfum episcopum, Ernulfum priorem, etc.---Confirmat anathema in presbyteros feminas habentes juste a suo archidiacono pronuntiatum. 150
    EPIST. CXIII.---Anselmi ad Guarnerium.---Eum laudat ob sanctum paterni reditus desiderium, simulque monet esse ordinis observantissimum. 151
    EPIST. CXIV.---Anselmi ad Henricum regem Anglorum. ---Ad regem mittit Gislebertum Beccensem, cui tuto possit credere sibi renuntianda. Paschalem pronuntiat canonice electum, et alterum esse sedis apostolicae invasorem. 151
    EPIST. CXV.---Anselmi ad G . . . .abbatem---Electo in episcopum consulit ut, servata obedientia, animus ejus tantum onus fugiat. Iis vero qui hunc elegerunt, consulit ut ipsum quia dignior est, cogant ad onus suscipiendum. 152
    EPIST. CXVI.---Anselmi ad Odonem.---Ipsum ad purioris vitae genus sectandum, jam accensum magis accendit. Vota eundi Romam vel Hierosolymam complentur in professione monastica. 152
    EPIST. CXVII.---Anselmi ad Ernulfum priorem et Willelmum archidiaconum.---Ut Robertum, relicto Judaismo, amplectentem Christianismum perbenigne excipiant et juvent. 153
    EPIST. CXVIII.---Anselmi ad Alferum priorem et monachos Sancti Eadmundi.---Invictum in adversis animum laudat. Et ut priori sua peccata confiteantur et omni custodia servent cor suum, adhortatur. 155
    EPIST. CXIX.---Mathildis reginae Anglorum ad Anselmum. ---Quanti faciat Anselmi litteras. Quodque Edulfo abbatiam Malmesberiae concesserit, salvis omnibus archiepiscopi juribus. 156
    EPIST. CXX.---Anselmi ad Mathildem.---Edulfum confirmare in abbatem noluit, quia scyphum ad eum cum litteris per legatos miserat. 156
    EPIST. CXXI.---Gerardi Eboracensis archiepiscopi, Roberti Cestrensis, Hereberti Norwicensis, Radulfi Cicestrensis, Samsonis Wigorniensis et Willelmi Wintoniensis electi ad Anselmum.---Anselmum in Angliam invitant, pollicentes opem suam. 157
    EPIST. CXXII.---Anselmi ad episcopos suos.---De ecclesiae Anglicanae et episcoporum miseria dolet laetaturque de ope ab eisdem sibi promissa. 158
    EPIST. CXXIII.---Ad Hugonem archiepiscopum Lugdunensem. ---Rogat firmari se prudentibus archiepiscopi responsis. 159
    EPIST. CXXIV.---Hugonis Lugdunensis archiepiscopi ad Anselmum.---Respondet ad praecedentem. 160
    EPIST. CXXV.---Anselmi ad Eulaliam abbatissam.--- Gratissimas habet antistae filiarumque preces. Et ut obedientes et in minimis fideles sint, adhortatur. 161
    EPIST. CXXVI.---Anselmi ad Henricum Anglorum regem. ---Quod translatio episcopi non debeat fieri sine consensu archiepiscopi et episcoporum provinciae, et cum magna consideratione et auctoritate apostolica. 162
    EPIST. CXXVII.---Anselmi ad Mabiliam sanctimonialem. ---Ut Deo sacrata saecularium abstineat conversatione. 163 [Col. 1145]
    EPIST. CXXVIII.---Anselmi ad Mathildem reginam Anglorum.---De homine sibi ignoto testimonium perhibere recusat, licet a regina rogatus. 164
    EPIST. CXXIX.---Anselmi ad Helgotum abbatem S. Andoeni.---Quo pacto res sibi in Angliam reverso habeant exponit amico, id sciendi cupidissimo. 164
    EPIST. CXXX.---Anselmi ad P . . . .monachum S. Martinii Sagii.---Monachi Hierosolymam ire cogitantis desiderium improbat, juxta apostolici sententiam, quam ab eo ipse audierat. 165
    EPIST. CXXXI.---Paschalis II papae ad Gerardum Eboracensem episcopum.---Ut fidelitatem pro antiqua consuetudine Anselmo faciat. 166
    EPIST. CXXXII.---Anselmi ad Alexandrum Scotorum regem.---Gratulatur regi in paternum solium evecto. 166
    EPIST. CXXXIII.---Anselmi ad Robertum et sorores et filias suas.---Petitam mittit exhortationem, quae eas ad bene vivendum accendat: Ut bonam in omnibus voluntatem habeant: ut importunas cogitationes et motus involuntarios contemnendo vincere studeant, ne illis perturbentur. 167
    EPIST. CXXXIV.---Anselmi ad Valerannum. 169
    EPIST. CXXXV.---Valeranni ad Anselmum. 169
    EPIST. CXXXVI.---Anselmi ad Valerannum. 169
    EPIST. CXXXVII.---Anselmi ad Turoldum Beccensem monachum.---Quod mundo vale dixerit, vehementer gaudet. 169
    EPIST. CXXXVIII.---Anselmi ad Basiliam.---Mulieri huic piissimae epistolam scribit admodum piam. Quod homo semper aut in coelum ascendat, aut in infernum descendat. Et quod hoc maxime attendere debeat. 170
    EPIST. CXXXIX.---Ad Lambertum abbatem S Bertini. ---Suadet oblatum regimen assumere. 171
    EPIST. CXL.---Paschalis papae ad Anselmum.---Plurimum gaudet quod Henricus ecclesiasticis obsecundarit praeceptis; Anselmum absolvit ab excommunicatione quam se incurrisse timebat propter investituras regis; dat ei potestatem alios qui investitia rege fuerint et ipsum regem absolvendi, excepto Eliensi abbate. 172
    EPIST. CXLI.---Anselmi ad Arnulfum abbatem Troarnensem. ---Ex morbo laboranti collaborat, et petitum de abjicienda praepositura consilium praebet, ut eam dimittat, si consentiant archiepiscopus et fratres. 172
    EPIST. CXLII.---Anselmi ad Muriardachum regem Hiberniae. ---Hunc regem depraedicat ob pacati regni felicitatem. Et eum admonet ut quae corrigenda sunt corrigat, maxime cognatorum conjugia et irregularium episcoporum ordinationes. 173
    EPIST. CXLIII.---Anselmi ad Gislebertum Lunicensem episcopum.---Gratiam habet praesuli gaudenti quod suis auspiciis res Ecclesiae bene verteret. 174
    EPIST. CXLIV.---Ad monachum apostatam.---Praeceptis, consiliis et minis errantes duas oves ad gregem revocat. 175
    EPIST. CXLV.---Walteri ad Anselmum.---Exsultat de felici Anselmi in Angliam reditu, simulque ab eo quidpiam expetit piae consolationis. 176
    EPIST. CXLVI.---Anselmi ad Walterum.---Est rescriptum ad antepositas litteras. 177
    EPIST. CXLVII.---Anselmi ad Muriardachum Hiberniae regem.---Etiam atque etiam rogat mederi, aut curare medendum pestilentibus sui regni moribus. Ne amplius viri uxores suas aliorum uxoribus commutent, et episcopus non nisi in uno certo loco constituatur, nec nisi a pluribus episcopis ordinetur. 178
    EPIST. CXLVIII.---Anselmi ad Odonem monachum.--- Ut non deserat munus sibi commissum ob ingravescentem aetatem. 180
    EPIST. CXLIX.---Anselmi ad Thomam Eboracensem archiepiscopum.---Ecclesia ultra tres menses sine pastore non debet esse, unde ipsi praescribit ut VIII Idus Septembris Cantuariae se sistat ab eo consecrandum. Et ne ipse electum episcopum S. Andreae de Scotia nondum consecratus consecrare praesumat. 181
    EPIST. CL.---Anselmi ad Goffridum.---Virum probum a vitae integritate laudat, et a quo sibi caveat monet, maxime ne aliorum facta discernens eos contemnat. 182
    EPIST. CLI.---Anselmi ad Joannem priorem, et Congregationem Batensem.---Eos Dei domum et templum futuros, si mutuam servent concordiam; et in minimis observantiam teneant. 183
    EPIST. CLII.---Anselmi ad Paschalem II papam.---Ut non mittat pallium archiepiscopo Eboracensi nondum consecrato; nec Londoniensi episcopo, qui illud nunquam habuit, ne Ecclesiae Cantuariensis primatus a sua dignitate excidat, quod pati neutiquam potest. Inquirit et utrum regi Teutonicorum permittat dare investituras, sicut [Col. 1146] rex Angliae audierat. 184
    EPIST. CLIII.---Paschalis papae ad Anselmum.---Praecedenti respondet se nullatenus dignitati ejus ecclesiae derogaturum, nec usquam tolerasse a rege Teutonico dari investituras. 186
    EPIST. CLIV.---Anselmi ad Willelmum abbatem Beccensem. ---Vota nuncupata ante monasticam professionem in praelati manent dispositione. 186
    EPIST. CLV.---Anselmi ad Thomam archiepiscopum Eboracensem.---Universis archiepiscopi muniis interdicit ante promissam sibi fidelitatem pro more veteri. 187
    EPIST. CLVI.---Anselmi ad Willelmum abbatem et congregationem Beccensem.---Se nihil habere illis antiquius, eorumque obliturum non esse, nisi cum desierit esse. 188
    EPIST. CLVII.---Anselmi ad quamdam dominam. 189
    EPIST. CLVIII.---De nuptiis consanguineorum. 194
    EPIST. CLIX.---Anselmi ad Willelmum abbatem. 194
    EPIST. CLX.---Hildeberti episcopi Cenomanensis ad Anselmum. 195
    EPIST. CLXI.---Ejusdem ad Anselmum. 196
    EPIST. CLXII.---Ejusdem ad Anselmum. 197
    EPIST. CLXIII.---Anselmi ad Gelduinum abbatem Aquicinensem. 198
    EPIST. CLXIV-CLXXXVIII.---Habentur in Historia Novorum Eadmeri. 198

LIBER QUARTUS, epistolas continens quae hactenus sunt ineditae.
    EPIST. I.---Lanfranci ad Lanfrancum et Guidonem fratres. 199
    EPIST. II.---Anselmi ad Paschalem papam. 201
    EPIST. III.---Vulstani episcopi Wigorniensis ad Anselmum. 202
    EPIST. IV.---Anselmi ad Paschalem papam. 203
    EPIST. V.---Anselmi ad Henricum regem Anglorum. 203
    EPIST. VI.---Anselmi ad Paschalem papam. 204
    EPIST. VII.---Anselmi ad Guillelmum Wintoniae electum episcopum. 205
    EPIST. VIII.---Anselmi ad Joannem priorem. 205
    EPIST. IX.---Anselmi ad Balduinum regem Hierusalem 206
    EPIST. X.---Anselmi ad Anhelitem abbatissam ejusque sanctimoniales. 207
    EPIST. XI.---Anselmi ad Hildebertum Cenomanensem episcopum. 207
    EPIST. XII.---Anselmi ad Mathildem reginam Anglorum. 207
    EPIST. XIII.---Anselmi ad Robertum comitem Flandriae. 208
    EPIST. XIV.---Anselmi ad Rogerum, Robertum aliosque abbates. 209
    EPIST. XV.---Anselmi ad Gerardum Eboracensem archiepiscopum. 209
    EPIST. XVI.---Anselmi ad eumdem. 210
    EPIST. XVII.---Hugonis abbatis Cluniacensis ad Anselmum. 210
    EPIST. XVIII.---Anselmi ad Hugonem Lugdunensem archiepiscopum. 211
    EPIST. XIX.---Anselmi ad Diacum S. Jacobi episcopum. 212
    EPIST. XX.---Anselmi ad Guillelmum Rothomagensem archiepiscopum. 212
    EPIST. XXI.---Anselmi ad Elferum et alios monachos. 213
    EPIST. XXII.---Anselmi ad Guillelmum Rothomagensem archiepiscopum. 213
    EPIST. XXIII.---Anselmi ad Robertum, Ernulfum, Radulfum, Philippum, Bernardum et alios. 214
    EPIST. XXIV.---Anselmi ad Robertum Northmanniae principem. 214
    EPIST. XXV.---Anselmi ad Guillelmum Rothomagensem archiepiscopum. 215
    EPIST. XXVI.---Anselmi ad Rogerium suum amicum. 215
    EPIST. XXVII.---Anselmi ad Malchum Waterfordiensem episcopum. 216
    EPIST. XXVIII.---Anselmi ad Guillelmum Rothomagensem archiepiscopum. 216
    EPIST. XXIX.---Anselmi ad Gondulfum episcopum. 216
    EPIST. XXX.---Anselmi ad Mathildem reginam. 217
    EPIST. XXXI.---Anselmi ad Anselmum nepotem. 217
    EPIST. XXXII.---Anselmi ad Ernulfum priorem et alios Ecclesiae Cantuariensis. 218
    EPIST. XXXIII.---Anselmi ad Gondulfum Rofensem episcopum. 219
    EPIST. XXXIV.---Anselmi ad eumdem. 219
    EPIST. XXXV.---Anselmi ad eumdem. 220
    EPIST. XXXVI.---Anselmi ad Balduinum regem Hierosolymitanun. 221 [Col. 1147]
    EPIST. XXXVII.---Anselmi ad Mathildem comitissam. 221
    EPIST. XXXVIII.---Paschalis papae II ad Gerardum Eboracensem episcopum. 222
    EPIST. XXXIX.---Girardi ad Anselmum. 222
    EPIST. XL.---Anselmi ad Ernulfum priorem. 222
    EPIST. XLI.---Anselmi ad eumdem. 223
    EPIST. XLII.---Anselmi ad Theodericum. 225
    EPIST. XLIII.---Anselmi ad Mathildem reginam Anglorum. 225
    EPIST. XLIV.---Anselmi ad Gondulfum episcopum. 226
    EPIST. XLV.---Anselmi ad Adruinum charissimum. 227
    EPIST. XLVI.---Anselmi ad Paschalem papam 228
    EPIST. XLVII.---Anselmi ad eumdem. 229
    EPIST. XLVIII.---Anselmi ad Joannem Tusculanensem et Joannem cardinalem. 229
    EPIST. XLIX.---Anselmi ad Paschalem papam. 229
    EPIST. L.---Philippus rex Francorum ad Anselmum. 230
    EPIST. LI.---Ludovicus rex Francorum ad Anselmum. 230
    EPIST. LII.---Anselmi ad nepotem suum. 230
    EPIST. LIII.---Anselmi ad G. canonicum S. Quintini. 231
    EPIST. LIV.---Anselmi ad Mathildem reginam Anglom. 232
    EPIST. LV.---Anselmi ad priorem et fratres ecclesiae Cantuariae. 232
    EPIST. LVI.---Mathildis marcisae ad Paschalem II papam. 233
    EPIST. LVII.---Anselmi ad Haimonem vicecomitem. 233
    EPIST. LVIII.---Anselmi ad Ernulfum priorem. 233
    EPIST. LIX.---Anselmi ad Guillelmum Calvellum. 234
    EPIST. LX.---Anselmi ad Guillelmum archidiaconum. 234
    EPIST. LXI.---Anselmi ad Gondulfum episcopum. 235
    EPIST. LXII.---Paschalis papae ad Robertum comitem de Mellento. 235
    EPIST. LXIII.---Henrici regis Anglorum ad Anselmum. 235
    EPIST. LXIV.---Ad eumdem. 235
    EPIST. LXV.---Anselmi ad Gerardum Eboracensem. 236
    EPIST. LXVI.---Anselmi ad Ernulfum priorem et filios Ecclesiae Cantuariensis. 236
    EPIST. LXVII.---Henrici regis Anglorum ad Anselmum. 236
    EPIST. LXVIII.---Guillelmi ad Anselmum. 237
    EPIST. LXIX.---Anselmi ad Odonem episcopum. 237
    EPIST. LXX.---Anselmi ad Theodericum. 238
    EPIST. LXXI.---Anselmi ad Gondulfum episcopum. 238
    EPIST. LXXII.---Anselmi ad Guidonem. 238
    EPIST. LXXIII.---Anselmi ad Paschalem papam. 239
    EPIST. LXXIX.---Mathildis Anglorum reginae ad Anselmum. 240
    EPIST. LXXV.---Henrici regis Anglorum ad Anselmum. 240
    EPIST. LXXVI.---Mathildis reginae ad Anselmum. 240
    EPIST. LXXVII.---Henrici regis Anglorum ad Anselmum. 240
    EPIST. LXXVIII.---Anselmi ad Elferum priorem et monachos S. Edmundi. 241
    EPIST. LXXIX.---Hugonis Cluniacensis abbatis ad Anselmum. 241
    EPIST. LXXX.---Hugonis ad eumdem. 241
    EPIST. LXXXI.---Anselmi ad Hugonem comitem. 242
    EPIST. LXXXII.---Anselmi ad Henricum regem Anglorum. 242
    EPIST. LXXXIII.---Paschalis II papae ad Anselmum. 243
    EPIST. LXXXIV.---Anselmi ad Henricum regem Anglorum. 243
    EPIST. LXXXV.---Muriardachi regis Hiberniae ad Anselmum. 243
    EPIST. LXXXVI.---Gisleberti Lunicensis ad Anselmum. 244
    EPIST. LXXXVII.---Anselmi ad Jotserannum archiepiscopum Lugdunensem. 244
    EPIST. LXXXVIII.---Anselmi ad Thomam Eboracensem archiepiscopum. 244
    EPIST. LXXXIX.---Anselmi ad Guillelmum Rothomagensem archiepiscopum. 245 [Col. 1148]
    EPIST. XC.---Anselmi ad archiepiscopum Lindonensem 245
    EPIST. XCI.---Anselmi ad Idam comitissam. 245
    EPIST. XCII.---Anselmi ad Haconem comitem. 246
    EPIST. XCIII.---Henrici Anglorum regis ad Anselmum. 246
    EPIST. XCIV.---Anselmi ad Henricum regem Anglorum. 247
    EPIST. XCV.---Anselmi ad Paschalem papam. 248
    EPIST. XCVI.---Anselmi ad Samsonem Wigorniensem episcopum. 248
    EPIST. XCVII.---Samsonis Wigorniensis ecclesiae sacerdotis ad Anselmum. 249
    EPIST. XCVIII.---Anselmi ad Eliam comitem. 249
    EPIST. XCIX.---Anselmi ad Robertum comitem. 250
    EPIST. C.---Anselmi ad Rodulfum Cicestrensem episcopum. 250
    EPIST. CI.---Anselmi ad R. episcopum. 250
    EPIST. CII.---Cujusdam ad Anselmum. 251
    EPIST. CIII.---Anselmi ad Lanfrancum.---Ei opus suum quod Monologium inscribitur, corrigendum vel approbandum mittit. 252
    EPIST. CIV.---Anselmi ad Bernardum ejusque monachos. 252
    EPIST. CV.---Anselmi ad abbatissam F. ejusque congregationem. 254
    EPIST. CVI.---Ad Gislebertum.---De sacramento altaris. 254
    EPIST. CVII.---Sanctus Anselmus, Cantuariensis archiepiscopus, de corpore et sanguine Domini. 255
    EPIST. CVIII.---Gisleberti abbatis ad Anselmum. 258
    EPIST. CIX.---Anselmi ad Richardum monachum.--- Richardum Beccensem monachum hortatur ut indiscretis corporis sui vexationibus obedientiam anteponat. 257
    EPIST. CX.---Anselmi ad Robertum, Seyt, edit.--- Hortatur ad observantiam in minimis, et ut angelos sibi semper astantes cogitent eorumque conversationem imitentur. 257
    EPIST. CXI.---Anselmi ad Hugonem.---Hugonem monachum, a quo se multum amari audierat, hortatur ut culpas suas nec celet, nec defendat, ut cor suum abbati suo patere semper velit, et proprios sensus obedientiae posthabeat. 259
    EPIST. CXII.---Anselmi ad Willermum.---Willermum amicum suum monet ut Deo sit semper praesens, et sic servet suam dilectionem, ut omni studio conetur cavere Dei offensionem. 260
    EPIST. CXIII.---Anselmi ad Herbertum Thiofordensem episcopum.---Herbertum episcopum Thiofordensem hortatur ut presbyteros concilio inobedientes, et qui feminas nollent dimittere, a sacris prohiberet, et ad ecclesiastica munia alios seu clericos seu monachos illis substitueret. 260
    EPIST. CXIV.---Anselmi ad nepotem.---Anselmo nepoti suo commendat bonos mores, ac studiositatem, et Latinae linguae perpetuum usum. De sorore sua, ejus matre, nuntiat admissam illam Marciniaci a monialibus, sed cum eam reposceret, sibi negatam. 261
    EPIST. CXV.---Anselmi ad Walterum cardinalem.--- Walterum cardinalem episcopum Albanensem, apostolicum in Anglia legatum rogat ut, ad sustinendum onus sui archiepiscopatus, opem sibi ac subsidium a pontifice Romano accersat. 262
    EPIST. CXVI.---Anselmi ad Donnaldum, Donatum et alios episcopos.---Episcopos Hiberniae rogat ut pro se multis aerumnis presso Deum interpellent, simul admonens ut sui quisque officii partes impleant, ac si quid inter eos controversiae ortum fuerit, rem illi totam ad se deferant. 262
    EPIST. CXVII.---Anselmi ad Hugonem archidiaconum. ---Significat quanto cum honore et munificentia ab omnibus in exsilio suo susceptus fuerit. 263
    EPIST. CXVIII.---Anselmi ad Lambertum Atrebatensem episcopum. 264
    EPIST. CXIX.---Anselmi ad eumdem. 265
    EPIST. CXX.---Anselmi ad Hernostum. 265
    EPIST. CXXI.---Anselmi ad Adelidem. 266
    EPIST. CXXII.---Anselmi ad Lanfrancum. 266
    EPIST. CXXIII.---Anselmi ad Henricum. 267
    EPIST. CXXIV.---Anselmi ad G. episcopum. 268
    EPIST. CXXV.---Anselmi ad Mainerium abbatem. 268
    EPIST. CXXVI.---Anselmi ad Henricum regem Anglorum. 268
    EPIST. CXXVII.---Anselmi ad Atserum Lundensem archiepiscopum. 269
    EPIST. CXXVIII.---Anselmi ad Eulaliam ejusque sanctimoniales. ---Litteras quas ab eo desideraverat mittens, hortatur ut sinceram erga se dilectionem in amore Dei et [Col. 1149] aliis piis operibus fervendo demonstret. 269
    EPIST. CXXIX.---Anselmi ad easdem.---Hortatar eas ad perfectionem et ne minima spernant. 270

APPENDIX SPURIORUM.
    DIALOGUS BEATAE MARIAE ET ANSELMI DE PASSIONE DOMINI. 271
    CAP. 1.---De traditione Christi ac ejus oratione in horto. 271
    CAP. 2.---De Christi comprehensione. 273
    CAP. 3.---De Christi deductione ad Annam, et Petri negatione. 275
    CAP. 4.---De Christi deductione ad Caipham. 276
    CAP. 5.---De Christi ad Pilatum deductione. 277
    CAP. 6.---De abductione ad Herodem, et reductione ad Pilatum. 278
    CAP. 7.---De flagellatione et corona spinea, ac vociferationibus Judaeorum. 279
    CAP. 8.---De damnatione Christi, et crucis bajulatione. 281
    CAP. 9.---De Christi et matris hypapante. 282
    CAP. 10.---De crucifixione, et crucis erectione. 282
    CAP. 11.---De Christi in cruce opprobriis. 283
    CAP. 12.---De verbis Christi in cruce. 284
    CAP. 13.---De Christi morte, et eam consecutis mirabilibus. 285
    CAP. 14.---Luctus matris pro filii morte. 285
    CAP. 15.---De animae Christi ad limbum descensu. 286
    CAP. 16.---De corporis Christi depositione de cruce ac sepultura. 286

DE MENSURATIONE CRUCIS LIBER, in illud Christi: Si quis vult venire post me, etc.
    CAP 1.---Expenduntur primae particulae, si quis, ubi de radicibus et remediis pusillanimitatis. 290
    CAP. 2.---De libertate et ejus illicibus ad perfectionem; expositio particulae vult in proposita Christi sententia. 292
    CAP. 3.---De sequentibus particulis, venite post me. 293
    CAP. 4.---Quod non simus nostri sed Dei, ad illud: Abneget semetipsum. 294
    CAP. 5.---Excutiuntur verba illa: tollat crucem suam. 297
    CAP. 6.---De perseverantia in cruce: ad illud,quotidie. 300
    CAP. 7.---Expensio postremorum verborum, et sequatur me. 302
    TRACTATUS DE CONCEPTIONE B. MARIAE VIRGINIS. 311
    SERMO DE CONCEPTIONE BEATAE MARIAE. 319
    MIRACULUM DE CONCEPTIONE SANCTAE MARIAE. 323

PASSIO SS. GUNERI, FINGARIS, PRALAE ET SOCIORUM.
    CAP. 1.---Sancti Patricii praedicatio in Hibernia et Fingaris principis conversio. 325
    CAP. 2.---Fingaris ac sociorum pro fide exsilium. 326
    CAP. 3.---Occasio secessus Fingaris a saeculo. 327
    CAP. 4.---Regressus Fingaris in patriam, et regni recusatio. 328
    CAP. 5.---Rursus Fingar solum patrium deserit cum insigni comitatu. 329
    CAP. 6.---Appulsus in Cornubiam. 330
    CAP. 7.---Martyrium Fingaris et sociorum. 330
    CAP. 8.---Sepultura sanctorum martyrum. 332
    CAP. 9.---Basilica in eorumdem honorem, et mira ibidem divinitus edita. 332
    CAP. 10.---Illata coelitus supplicia in sacrilegos. 333
    JUDICIUM DE STABILITATE MONACHI IN LOCO QUEM POSUIT. 333
    MIRACULUM SANCTI JACOBI. 335
    MIRACULUM GRANDE SANCTI JACOBI. 337

ALIENA
    Elucidarium sive dialogus complectens summam totius Christianae theologiae. 341
    Disputatio Judaei cum Christiano auctore Gisleberto abbate Westmonasteriensi. 342
    Annulus sive Dialogus Christiani et Judaei de fidei sacramentis, auctore Ruperto abbate Tintiensi. 342

EADMERUS CANTUARIENSIS MONACHUS.
    Notitia historica. 341
    Praefatio in Eadmeri opera. 345
    VITA. S. ANSELMI 345

HISTORIA NOVORUM.
    Praefatio. 347
    Liber primus. 347
    Liber secundus. 389
    Liber tertius. 423
    Liber quartus. 447
    Liber quintus. 485 [Col. 1150]
    Liber sextus. 517
    Joannis Seldeni in Eadmeri Historiam Novorum notae. 523
    DE EXCELLENTIA VIRGINIS MARIAE LIBER. 557
    CAP. 1.---Quod Maria excellit omnes creaturas. 557
    CAP. 2.---De origine Virginis Mariae. 559
    CAP. 3.---De annuntiatione angelica. 560
    CAP. 4.---De amore Virginis ad filium. 562
    CAP. 5.---De compassione beatae Mariae pro filio crucifixo. 566
    CAP. 6.---De gaudio resurrectionis. 567
    CAP. 7.---De gaudio beatae Mariae in filii ascensione. 570
    CAP. 8.---De assumptione beatae Dei genitricis Mariae. 572
    CAP. 9.---Quantum profuit beata Virgo Maria naturae humanae. 573
    CAP.10.---Quantum profuit omni creaturae, etiam praeter humanam. 576
    CAP. 11.---De eodem. 577
    CAP. 12.---Oratio ad beatissimam Virginem Mariam. 578

DE QUATUOR VIRTUTIBUS QUAE FUERUNT IN BEATA MARIA EJUSQUE SUBLIMITATE.
    CAP. 1.---De his virtutibus generatim. 579
    CAP. 2.---De justitia et ejus appenditiis. 581
    CAP. 3.---De prudentia et ejus sequacibus. 582
    CAP. 4.---De fortitudine et ejus sequacibus. 582
    CAP. 5.---De temperantia et ejus sequacibus. 582
    CAP. 6.---Has sanctae Mariae virtutes Christus confirmavit. 583
    CAP. 7.---Non potuisse Deum ex alia virgine hominem effici. 584
    CAP. 8.---Sublimitas beatae Virginis explicatur, 584
    LIBER DE BEATITUDINE COELESTIS PATRIAE. 587
    Prologus. 587
    CAP. 1.---De pulchritudine corporum beatorum. 589
    CAP. 2.---De velocitate. 589
    CAP. 3.---De fortitudine. 590
    CAP. 4.---De libertate. 590
    CAP. 5.---De impassibilitate. 591
    CAP. 6.---De voluptate. 592
    CAP. 7.---De vitae aeternitate. 593
    CAP. 8.---De sapientia. 593
    CAP. 9.---De amicitia. 596
    CAP. 10.---De concordia. 596
    CAP. 11.---De potestate. 597
    CAP. 12.---De honore. 597
    CAP. 13.---De securitate. 599
    CAP. 14.---De gaudio. 599
    CAP. 15.---De miseria reproborum. 600

LIBER DE SANCTI ANSELMI SIMILITUDINIBUS.
    CAP. 1.---De triplici voluntate. 605
    CAP. 2.---Similitudo inter mulierem et voluntatem. 605
    CAP. 3.---De sensibus animae. 605
    CAP. 4.---De sensibus corporis. 606
    CAP. 5.---De obedientia. 606
    CAP. 6.---De inobedientia et propria voluntate. 607
    CAP. 7.---De superbia. 607
    CAP. 8.---Quod propria voluntas soli Deo conveniat. 607
    CAP. 9.---Similitudo inter propriam voluntatem et fontem. 607
    CAP. 10.---De tribus generibus propriae voluntatis. 608
    CAP. 11.---De delectatione. 608
    CAP. 12.---De quinque corporum sensibus. 608
    CAP. 13.---De generibus delectationis malae. 608
    CAP. 14.---De quinque simplicibus generibus. 608
    CAP. 15.---De decem duplicibus. 608
    CAP. 16.---De decem triplicibus. 609
    CAP. 17.---De quinque quadruplicibus. 610
    CAP. 18.---De ultimo genere delectationis malae. 610
    CAP. 19.---Pejor est delectatio quae pluribus aut gravioribus delectatur. 611
    CAP. 20.---De animae delectatione. 611
    CAP. 21.---De generibus exaltationis. 612
    CAP. 22.---De quatuor simplicibus. 612
    CAP. 23.---De sex duplicibus. 612
    CAP. 24.---De quatuor triplicibus. 613
    CAP. 25.---De uno quadruplici. 613
    CAP. 26.---De curiositate et sexdecim ejus generibus. 614
    CAP. 27.---De quinque simplicibus. 614
    CAP. 28.---De sex duplicibus. 614
    CAP. 29.---De quatuor triplicibus. 615 [Col. 1151]
    CAP. 30.---De uno quadruplici. 615
    CAP. 31.---De octo et viginti generibus curiositatis 615
    CAP. 32.---De tribus simplicibus. 615
    CAP. 33.---De novem duplicibus. 615
    CAP. 34.---De decem triplicibus. 616
    CAP. 35.---De quinque triplicibus. 617
    CAP. 36.---De ultimo genere curiositatis. 617
    CAP. 37.---Similitudo inter propriam voluntatem, et adulteram reginam. 618
    CAP. 38.---Similitudo inter propriam voluntatem et venenosam herbam. 619
    CAP. 39.---Ostensio quomodo propriae voluntati omnia vitia militent seu deserviant. 619
    CAP. 40.---Similitudo inter suggestionem, delectationem, consensum et canem. 620
    CAP. 41.---Similitudo inter cor humanum et molendinum. 621
    CAP. 42.---Similitudo inter molentes et laborantes. 622
    CAP. 43.---Quod bonitas cujusque fidelis Deo et omnibus bonis sit utilis. 623
    CAP. 44.---Commendatio supernae Hierusalem. 624
    CAP. 45.---Quod bonitas boni hominis damnatis et daemonibus sit inutilis. 624
    CAP. 46.---De similitudine inter Deum et quemlibet regem suos judicantem. 625
    CAP. 47.---De quatuordecim beatitudinibus corporis et animae. 626
    CAP. 48.---Hae sunt quatuordecim partes beatitudinis. 627
    CAP. 49.---Hae sunt quatuordecim partes miseriae. 628
    CAP. 50.---De pulchritudine et turpitudine 628
    CAP. 51.---De agilitate et ponderositate. 629
    CAP. 52.---De fortitudine et imbecillitate. 630
    CAP. 53.---De libertate et servitute. 631
    CAP. 54.---De sanitate et infirmitate. 631
    CAP. 55.---De voluptate et anxietate. 633
    CAP. 56.---Similitudo ferri igniti. 633
    CAP. 57.---De duabus beatitudinibus totidemque miseriis. 633
    CAP. 58.---De longaevitate et vitae brevitate. 634
    CAP. 59.---De sapientia et insipientia. 634
    CAP. 60.---Quod peccata singulorum singulis pateant. 635
    CAP. 61.---Altercatio inter hominem justum et angelum. 636
    CAP. 62.---De amicitia et inimicitia. 638
    CAP. 63.---De concordia et discordia. 638
    CAP. 64.---Quod omnes justi idem velint. 639
    CAP. 65.---De honore et dedecore. 639
    CAP. 66.---De paupere in regnum adoptato. 640
    CAP. 67.---Similitudo inter Deum et ignem. 640
    CAP. 68.---De potentia et impotentia 641
    CAP. 69.---De securitate et timore. 642
    CAP. 70.---Quod nullius amittat bona semel adepta. 642
    CAP. 71.---De gaudio et tristitia. 642
    CAP. 72.---De cupiditate mundani honoris. 643
    CAP. 73.---Similitudo inter Deum et aliquem dominum. 644
    CAP. 74.---Similitudo inter diabolum et improbum placitatorem. 645
    CAP. 75.---Similitudo inter Deum et quemlibet regem. 647
    CAP. 76.---De regno et villa et castello et dungeone. 647
    CAP. 77.---Similitudo inter monachum et potionem, et abbatem et medicum. 648
    CAP. 78.---Contentio inter monachos conversos et nutritos. 649
    CAP. 79.---Similitudo inter monachos, et angelos et Deum. 650
    CAP. 80.---Similitudo inter Deum et quemlibet imperatorem. 651
    CAP. 81.---Quod monacho prosit, si aliquod bonum invitus faciat. 652
    CAP. 82.---Quam magna sit spes monachi professi. 653
    CAP. 83.---Similitudo inter monachum peccantem et laicum. 654
    CAP. 84.---Similitudo inter monachum et arborem. 655
    CAP. 85.---Similitudo inter matronam et divinam voluntatem. 657
    CAP. 86.---De filiabus matronae. 657
    CAP. 87.---De anciliis ejus bonis 657
    CAP. 88.---De ancilla latrone. 657 [Col. 1152]
    CAP. 89.---De obedientia, licentia et inobedientia. 658
    CAP. 90.---Similitudo inter monachum et denarium. 659
    CAP. 91.---De similitudine inter corrigiam et salutarem et inter ordinem factitium et naturalem. 661
    CAP. 92.---De vestibus monachi. 661
    CAP. 93.---De corona et tonsura monachi. 661
    CAP. 94.---De spirituali sacrificio monachorum. 662
    CAP. 95.---Similitudo inter monachatum et ignem. 662
    CAP. 96.---De interiori virtute et exteriori. 663
    CAP. 97.---Similitudo inter monachum et hortulanum. 664
    CAP. 98.---De aedificante domum. 664
    CAP. 99.---Quod superbia sit vallis maxima bestiis vitiorum plena. 665
    CAP. 100.---De monte humilitatis et septem gradibus ejus 665
    CAP. 101.---Primus gradus humilitatis. 665
    CAP. 102.---Quod qui in Deum peccat omnem creaturam contra se excitat. 666
    CAP. 103.---Secundus gradus humilitatis 666
    CAP. 104.---Tertius gradus humilitatis. 667
    CAP. 105.---Quartus gradus humilitatis. 667
    CAP. 106.---Quintus gradus humilitatis. 668
    CAP. 107.---Sextus gradus humilitatis. 668
    CAP. 108.---Septimus gradus humilitatis. 668
    CAP. 109.---Recapitulatio graduum humilitatis. 668
    CAP. 110.---Quomodo unusquisque se minorem omnibus putet. 669
    CAP. 111.---Quod obsit consideratio alterius peccati. 669
    CAP. 112.---De duobus sororibus hunc montem custodientibus. 670
    CAP. 113.---De verecundia quae est apud Deum. 670
    CAP. 114.---De verecundia quae est apud hominem. 670
    CAP. 115.---De consultatione duarum praedictarum sororum. 671
    CAP. 116.---Quod non semper misericordia Dei debeat cogitari. 672
    CAP. 117.---Quae comparatio sit inter ascendentes. 672
    CAP. 118.---Similitudo inter coenovexiam et charitatem. 673
    CAP. 119.---Similitudo inter qualitates corporis et animae. 674
    CAP. 120.---De cordis immunditiis. 675
    CAP. 121.---Similitudo inter corporis et animae infirmitates. 675
    CAP. 122.---De appetitu et quid intersit inter appetitum et voluntatem. 676
    CAP. 123.---Similitudo inter aquam et humanam naturam. 676
    CAP. 124.---Quod quatuor modis pax agatur 677
    CAP. 125.---De quadripartito statu humanae naturae. 678
    CAP. 126.---Similitudo inter hominis obsequium et praemium. 678
    CAP. 127.---De tribus hominum generibus seu ordinibus. 679
    CAP. 128.---Exemplum ovium, boum et canum. 679
    CAP. 129.---De mendacio. 680
    CAP. 130.---Exemplum de medico. 680
    CAP. 131.---De septem donis Spiritus sancti. 681
    CAP. 132.---De donis Spiritus sancti; quinque ad activam, duo vero ad contemplativam vitam pertinent. 681
    CAP. 133.---De qualitatibus animae et moribus. 681
    CAP. 134.---Mores alii boni, et mali alii sunt. 682
    CAP. 135.---De virtute et vitio 682
    CAP. 136.---De sapientia et stultitia quandoque in eodem convenientibus. 682
    CAP. 137.---De odio et amcre peccati. 682
    CAP. 138.---De humilitate et superbia 682
    CAP. 139.---De tribus verecundiae generibus. 683
    CAP. 140.---De tribus quae notantur in juvene. 683
    CAP. 141.---Similitudo inter diversa alimenta et praecepta. 684
    CAP. 142.---Exemplum novi vasis semel imbuti. 684
    CAP. 143.---Exemplum cultri. 684
    CAP. 144.---Exemplum de aqua quieta et solis radiis. 685
    CAP. 145.---De poenitentia sicca et humida. 685
    CAP. 146.---Exemplum arborem magnam succidere volentis. 685
    CAP. 147.---De detractione. 685
    CAP. 148.---De tribus homicidii generibus. 685
    CAP. 149.---Exemplum ignis et venti et humanae mentis. 686 [Col. 1153]
    CAP. 150.---Detractionis descriptio. 686
    CAP. 151.---Commendatio charitatis. 686
    CAP. 152.---Quid noceat detractio et quid prosit bonum audire. 687
    CAP. 153.---De scientia, voluntate et usu. 687
    CAP. 154.---Exemplum citharistae. 688
    CAP. 155.---Similitudo inter desides et peccantes. 688
    CAP. 156.---Similitudo inter pauperes, stultos et negligentes. 689
    CAP. 157.---De scientia et tribus partibus ejus. 689
    CAP. 158.---De doctrina. 689
    CAP. 159.---De experimento et ratione. 690
    CAP. 160.---Quod non semper debemus velle quod Deus vult. 690
    CAP. 161.---De usu. 690
    CAP. 162.---Quod bonus homo de omnibus sibi bonum facit. 691
    CAP. 163.---Ratio quomodo inimici diligi possint. 691
    CAP. 164.---De intellectu, amore et usu. 691
    CAP. 165.---Similitudo inter Deum et solem. 692
    CAP. 166.---Similitudo inter ignem et Dei amorem. 692
    CAP. 167.---Quomodo sancti Deum videbunt. 692
    CAP. 168.---De quatuor modis praecipiendi et totidem obediendi. 692
    CAP. 169.---De timore, commodo et amore. 693
    CAP. 170.---De ratione, voluntate et appetitu. 693
    CAP. 171.---De suggestione, delectatione et consensu. 694
    CAP. 172.---De nominibus animae. 694
    CAP. 173.---De sordido exemplum. 694
    CAP. 174.---De quadrato lapide. 694
    CAP. 175.---De peccato. 695
    CAP. 176.---De similitudine cerae. 695
    CAP. 177.---De conatu diaboli contra novitium. 695
    CAP. 178.---De pueris plantae comparatis. 696
    CAP. 179.---Exemplum de lamina auri. 696
    CAP. 180.---De charitate. 697
    CAP. 181.---Ex tribus causis omnis res ornatur. 697
    CAP. 182.---Quod tribus modis diligendus sit Deus. 697
    CAP. 183.---De tribus libertatibus. 698
    CAP. 184.---De venatione diaboli. 698
    CAP. 185.---Quod Deus non horreat peccatum. 698
    CAP. 186.---Visio Anselmi de fluvio. 699
    CAP. 187.---De vero monachatu. 699
    CAP. 188.---De securitate et pace in religione. 699
    CAP. 189.---Exemplum de lepore. 700
    CAP. 190.---Exemplum de avicula. 701
    CAP. 191.---De malitia et foeditate peccati. 701
    CAP. 192.---De verbis defuncti. 702
    CAP. 193.---Similitudo militis. 702
    CAP. 194.---Similitudo cellerarii 707
    VITA S. Wilfridi. 709
    Prologus. 713
    Incipit Vita. 713
    VITA B. BREGWINI. 753
    VITA S. OSWALDI. 761
    VITA S. DUNSTANI 785
    Prologus. 785
    Incipit Vita. 787
    VITA S. ODONIS. 789
    EPISTOLA AD GLADSTONIENSES. 789
    EPISTOLA AD MONACHOS WIGORNIENSES. 807
    Nicolai epistola ad Eadmerum de primatu sedis Eboracensis in Scotia. 809

GUNDULFUS ROFFENSIS EPISCOPUS.
    Notitia historica. 809

Vita Gundulphi auctore monacho Roffensi cooetaneo.
    Prologas. 813
    Incipit Vita. 813
    Pars prima. 815
    Pars II. 816
    Pars III. 819
    EPISTOLAE DUAE. 835
    EPIST. I.---Ad monachos Beccenses.---Ut non tristentur de erepto sibi abbate Anselmo. 835
    EPIST. II.---Ad Anselmum Lugduni degentem.---Ut Ecclesiam Cantuariensem multimodis tribulationibus afflictam praesentia sua relevet. 835

PHILIPPUS FRANCORUM REX.
    Notitia historica. 837
    EPISTOLAE. 837
    I.---Philippi regis epistola ad Bernardum, Majoris Monasterii abbatem.---Ut perditissimos Farensis parthenonis mores reformet, hortatur. 837
    II.---Philippi regis epistola ad eumdem.---Illi monasterium S. Maglorii Parisiensis committit in meliorem statum restituendum. 839
    III.---Philippi regis epistola ad S. Anselmum Lugduni [Col. 1154] exsulantem.---Galliam visitare dignetur. 840
    DIPLOMATA. 841
    I.---Sigillum Philippi regis de Sancto Germano.---Ad augmentum fundationis cellae S. Germani in Laia nova concedit praedia. 841
    II.---Philippus I rex Francorum jubet bona episcoporum Carnutensium defunctorum intacta servari. 842
    Epitaphium triplex. 843

SANCTUS HUGO ABBAS CLUNIACENSIS.
    Vita sancti Hugonis auctore Hildeberto Cenomanensi episcopo. 845
    Commentarius praevius. 845
     1.---Decessores ejus, aetas, discipuli, amici memorabiles. 845
     2.---Imperatorum ac regum erga S. Hugonem observantia singularis. 850
     3.---Fundatio Marciniacensis. Cultus S. Hugonis. Scriptores Vitae. 855
    Prologus. 857
    Incipit Vita. 860
    CAP. 1.---Natales S. Hugonis, susceptio habitus monastici, dignitas abbatialis et virtutes in ea. 860
    CAP. 2.---Gratia apud Henricum secundum imperatorem; legatio pro pontifice in Hungaria obita; concilium Remense celebratum; Alphonsus rex Hispaniarum e carcere liberatus; coenobium Marciniacense fundatum. 864
    CAP. 3.---Arcana ab eo animorum inspecta et futura praedicta. 869
    CAP. 4. Varii morbi ab eo curati. 873
    CAP. 5.---Tutela angelorum quaedam ab eo mala depulsa, malevoli divinitus puniti. Liberalitas ejus compensata. 878
    CAP. 6.---Multi ad meliorem et monasticam vitam ab eo inducti, templum Cluniacense amplificatum. 883
    CAP. 7.---Mors praescita et pie obita, receptio in coelum revelata. 887
    Alia Vita, auctore Raynaldo, abb. Vezeliacensi, deinde archiep. Lugdunensi. 893
    Prologus. 893
    CAP. 1.---Adolescentia pie transacta; tirocinium vitae monasticae, dignitas abbatialis, liberalitas in pauperes, familiaritas cum Christo, potestas in daemones. 893
    CAP. 2.---Defunctus a poenis, aegri a morbis liberati. Templa ac coenobia exstructa aut reformata. 896
    CAP. 3.---Secreta animorum cognita, futura praedicta, morbi curati. 900
    CAP. 4.---Concilium Remense concelebratum, compo situm schisma: pius obitus. 903
    Synopsis Vitae metrica. 905
    Epitome Vitae ab Ezelone atque Gilone Cluniacensibus monachis 909

Analecta.
    CAP. 1.---Ex epistola Hugonis monachi ad Pontium abbatem. 917
    CAP. 2.---Ex Vita per eumdem Hugonem scripta. 920
    CAP. 3.---Ex collectione anonymi in praenotata bibliotheca. 923

EPISTOLAE.
    EPIST. I.---Ad Willelmum I Anglorum regem.---Regi supplicando petenti ut sex ad eum monachos, sub annua pro singulo centum argenti librarum pensione, mitteret, respondet petitionem ejus, ut venalem et quasi Simoniacam, omnino rejiciendam. 927
    EPIST. II.---Ad Moisiacenses fratres. 928
    EPIST. III.---Ad Anastasium eremitam.---Ut monasterium redeat hortatur. 929
    EPIST. IV.---Ad Urbanum II papam.---Adversus Robertum, abbatem S. Remigii. 929
    EPIST.---V-VII.---Ad S. Anselmum. 929
    EPIST. VIII.---Ad Philippum regem.---Ex singulari familiaritate, regem, ut abdicato regno monasticam vitam arripiat, adhortatur. 930

EPISTOLAE DIVERSORUM AD S. HUGONEM.
    I.---S. Petri Damiani. 931
    II.---S. Gregorii papae 931
    III.---Urbani II papae. 931
    IV.---Goffridi abbatis Vindocinensis 931
    V.---Paschalis II papae. 931
    VI.---Henrici imperatoris cognomento Nigri.---Gra tias habet Hugoni de restituta ejus orationibus sanitate. Rogat abbatem ut e sacro fonte filium suscipiat. 931
    VII.---Imperatricis Agnetis, Henrici Nigri uxoris.--- Orat ut pro defuncto imperatore preces Deo offerat. 932
    VIII.---Henrici IV imperatoris praecedentium filii.--- Abbatem precatur ut illum inviset, quo pacem inire possit cum summo pontifice. 932
    IX.---Henrici imperatoris praedictorum filii.---Conqueritur de filio quod in illum insurrexerit. 933 [Col. 1155]
    X.---Ejusdem.---Rogat Hugonem ut arbiter esse velit illum inter et papam. 937
    XI.---Alphonsi regis Hispaniarum.---Gratiis de Roberto ad se misso actis, ut ejus animae curam gerat abbas, et censum annuum, jam ipsi a Patre concessum, recipere velit rex expostulat. 938
    XII.---Clementiae comitissae Flandriae.---Invitat illum ad reformandum monasterium S. Bertini, quod Cluniacensi omnino subjiciendum promittit. 939
    XIII.---Rodgerii comitis Fuxensis.---Concedit Hugoni locum Sancti Saturnini Fredelacensis monasticis institutis informandum. 940
    XIV.---Wigonis comitis.---Honorem de Visilia ipsi concessum fuisse scribit, rogatque pro adversariis indulgentiam. 941
    XV.---Vidrici Danobriensis.---Offert illi cellam S. Christophori de Magno-Vico. 941
    XVI.---Amelii abbatis Aureliacensis.---Committit ei cellam Cariacum reformandam. 942
    XVII.---Theobaldi comitis Campaniae.---Offert Theobaldus comes filium ut aquis salutaribus B. Hugo abluat. 943
    XVIII.---Raymundi Gallaeciae et Henrici Portugallae comitum.---Mittunt exemplar foederis amicitiae inter se initae, et pactorum de partienda successione soceri sui Alphonsi Castellae ac Legionis regis. 944

STATUTA PRO ALPHONSO HISPANIARUM REGE.
    STATUTA PRO LAMBERTO S. BERTINI ABBATE. 945
    EXHORTATIO AD SANCTIMONIALES. 947
    COMMONITORIUM AD SUCCESSORES SUOS. 949
    IMPRECATIO. 951
    Quid beatus Hugo narraverit in capitulo Vigilia Natalis Domini. 953

DONATIONES PIAE Cluniacensibus factae sub regimine sancti Hugonis.
    I.---Charta Pontii comitis de abbatia Moisiacensi Cluniaco subjicienda. 955
    II.---Ademarus vicecomes Lemovicensis et Humberga ejus uxor donant abbatiam Sancti Martialis Hugoni abbati Cluniacensi. 957
    III.---Eraclius episcopus et Bernardus comes monasterium Beati Felicis et Sancti Licerii Cluniacensi monasterio concedunt. 958
    IV.---Almodis comitissa et filius abbatiam Sancti Aegidii et sibi pertinentia concedunt. 959
    V.---Litterae Aimerici Ausciorum comitis et Bernardi ejus fratris filiorum Willelmi, quibus dant S. Hugoni abbati Cluniacensis monasterium Sancti Orientii ordinandum. 961
    VI.---Diploma pro ecclesia Sancti Michaelis de Monte-Alto. 961
    VII.---Donatio ecclesiae Sanctae Mariae de Arombodio Cluniacensi monasterio. 962
    VIII.---Bernardus et uxor monasterium Sancti Joannis Baptistae ad Sanctum Montem vocatum Cluniacensibus dant. 963
    IX.---Notitia de monasterio Sancti Montis. 963
    X.---Unaldi abbatis Moisiacensis testamentum de decimationibus a viris saecularibus ab eo redemptis. 964
    XI.---Abbatia Sancti Arnulfii Crispeiensis datur Hugoni abbati Cluniacensi. 966
    XII.---Charta Fidis comitissae Narbonensis de dono ecclesiae S.Petri de Sermur facto Hugoni Cluniacensi et Unaldo abbati Moisiacensi. 967 [Col. 1156]
    XIII.---Charta Hugonis Stephani presbyteri, de donatione eisdem facta. 968
    XIV.---Charta Bernardi comitis Bisuldunensis Campi Rotundi, Arulensem, et S. Pauli de oleis abbatias Hugoni abbati Cluniacensis in manu Unaldi abbatis Moisiacensis consobrini sui reformandas subjicientis. 968
    XV.---Charta Gaufridi militis, fratris S. Hugonis, de Marciniaco in pago Augustodunensi. 969
    XVI.---Litterae Guarini comitis Rosnacensis de ecclesia Sanctae Margaretae data monasterio Cluniacensi. 970
    XVII.---Charta fundationis monasterii subtus Brunechildum castrum in pago Cadurcino, Hunaldo abbati Moisiacensi et Hugoni Cluniacensi sub ecti. 971
    XVIII.---Testamentum domni Adelonsi regis Hispaniarum ad Cluniacum. 973
    XIX.---Litterae episcopi Silvanectensis de abbatia Crispeii. 974
    XX.---Acta concordiae initae in concilio Claromontano inter Hugonem abbatem Cluniacensem et Pontium abbatem Casae-Dei. 975
    XXI.---Raimundi vicecomitis Cadurcensis vitam monasticam in Moisiacensi coenobio amplectentis, et duas ecclesias Ansquitilio abbati condonantis. 976
    XXII.---Concilium Massiliense confirmat placitum quod fecit Norgaudus episcopus Aeduensis cum domno abbate Hugone et monachis Cluniacensibus. 977
    XXIII.---Charta Willelmi Bargundionum et Matiscensium comitis, qua donationes antecessorum suorum Cluniaco factas confirmat, aliasque de suo addit, commemorans progenitores et antecessores suos. 979
    XXIV.---Charta donationis pro monasterio Cluniacensi a Willelmo et uxore sua Adelcyda. 980
    XXV.---Charta donationis Willelmi de Thierno eidem Cluniacensi monasterio. 980
    XVXI.---Charta donationis ecclesiae Sancti Saturnini Tolosani Cluniacensi monasterio facta ab Isarno episcopo Tolcsano. 981
    XXII.---Charta donationis sancti Petri Cetonensis Cluniacensi coenobio. 983

WALRAMUS EPISCOPUS NUMBURGENSIS.
    Notitia historica 985
    EPISTOLA AD LUDOVICUM THURINGIAE LANDGRAVIUM cum refutatione. 985
    Epistola Valrami. 986
    Ludovici responsio. 988
    EPISTOLA AD ECCLESIAM BAMBERGENSEM. 991
    DE VITA S. LEONARDI CONFESSORIS. 993
    EPISTOLA AD S. ANSELMUM.---Conqueritur de varietate caeremoniarum inter altaris sacrificium varie a variis observari solitarum. 993

GILBERTUS EPISCOPUS IN HIBERNIA LUCINENSIS
    DE USU ECCLESIASTICO 995
    DE STATU ECCLESIAE. 998
    EPISTOLA AD S. ANSELMUM. 1003

GISLEBERTUS CRISPINUS ABBAS WESTMONASTERIENSIS.
    Notitia historica. 1003

DISPUTATIO JUDAEI CUM CHRISTIANO DE FIDE CHRISTIANA.
    Epistola nuncupatoria. 1005
    Incipit disputatio. 1007
    INDEX epistolarum sancti Anselmi. 1037




FINIS TOMI CENTESIMI QUINQUAGESIMI NONI.

